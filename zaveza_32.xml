<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo sta prispevala:</resp>
               <name>mag. Mirko Kambič </name>
               <name>Simon Dan</name>
            </respStmt>
            <respStmt>
               <resp>Dokumentarne fotografije so iz arhivov, ki jih hranijo družine
                  sorodnikov.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>?? KB XML </extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">32</idno>
            <idno type="ISSN">xYxyxcc ??</idno>
            <date>2011-02-16</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">32</biblScope>
                     <biblScope type="vol">IX</biblScope>
                     <biblScope>številka 1, marec 1999</biblScope>
                     <date when="1999-03">1999</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-02-16">
            <name>Alenka Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
         <change when="2012-9-2">   
            <name>Medard Švigelj</name> - oštevilčenje strani
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 32</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <div type="div3" subtype="intro">
                  <p>Saj ne gre za konje </p>
                  <docAuthor>Niko Grafenauer</docAuthor>
               </div>
               <div type="div3">
                  <pb n="001"/> 
                  <p>Za vsem vsakodnevnim in vsakdanjim – za vsem, kar nas zadeva tako, da
                     zaključujemo svoje dneve neveselo in se prebujamo v nove s pičlimi pričakovanji
                     – za vsem, kar nas sicer tako zaposluje, da nam zmanjka časa in domišljije, da
                     bi se dokopali do razumetja širših obzorij dogajanja, za vsem in izza vsega
                     počasi vstajajo obrisi nekega občutja, ki mu ne moremo reči drugače kot nemoč.
                     Občutek imamo, da ne pristopamo k stvarem tako kot k njim pristopa človek, ki
                     je v posesti samega sebe, prost in svoboden človek, ampak bi preje rekli, da
                     nas vklepajo neke sile, ki prihajajo od znotraj in ne od zunaj in jih zato
                     občutimo kot lastno nemoč. Naše kretnje se ne začenjajo s pravo voljo, ne grejo
                     do konca in zato ne dajejo tistega zadovoljstva, ki prihaja po opravljenem
                     delu. </p>
                  <p>Ko govorimo o nemoči, mislimo seveda na tisto nemoč, ki zadeva naše skupne
                     reči. Svojo osnovno nelagodnost bi lahko izrazili z vprašanjem: Zakaj Slovenci
                     ne moremo prav postaviti države? Ko ga zaslišimo, tako postavljenega, se
                     zavemo, da smo v območju nekega temeljnega dejstva. Hkrati si moramo priznati,
                     da smo nad njim tudi začudeni, saj si nismo nikoli mislili – še takrat, ko smo
                     o državi samo sanjali – da ga bomo morali kdaj postaviti. Tudi takrat, ko
                     države še nismo imeli, smo namreč mislili o sebi, da smo politično kompetenten
                     narod – v celoti in brez ostanka. </p>
                  <p>Narod, ki hoče postaviti državo, mora biti notranje suveren. Suverenost
                     vključuje zadnjo odgovornost, ki je v tem, da se tisti, ki se čutijo suverene,
                     ne morejo in nočejo na nikogar ozirati in se ne morejo in nočejo o temeljnih
                     vprašanjih svojega obstoja z nikomer posvetovati razen s seboj. Zavest
                     suverenosti lahko prebiva samo na določeni podstati, ki nastane v ljudeh, ki
                     vedo, kaj so, in hočejo to, kar so, tudi biti. Biti to, kar si, pa ni nič
                     drugega kot opis tega, kar izraža beseda identiteta – pokritost s seboj.
                     Narodova identiteta je pogoj njegovega suverenega duha. </p>
                  <p>Torej, vedeti, kaj si, in to kar si, tudi hoteti biti. Kako je s tem? Kako je s
                     slovensko identiteto? Slovenci smo imeli takšno zgodovino ali pa takšno začetno
                     naravo, da smo mogli in morali pridobiti velike preživetvene sposobnosti. To
                     nas je ohranilo. Pri tem nam je veliko pomagala kultura, v vseh njenih
                     razsežnostih, zlasti pa v tem, da nam je prinašala transcendentalni smisel
                     človeškega obstajanja. Ob tem pa smo šli skozi takšno zgodovino ali pa smo bili
                     takšne začetne narave, da se v nas vzporedno s tem ni razvila v taki meri in
                     intenzivnosti tudi zavest identitete. Veliko vlogo je pri tem imela omejenost
                     našega življenjskega prostora. Komaj je kdo takorekoč stopil čez prag domače
                     hiše, že se je znašel sredi povsem tujega sveta. Tam pa je bilo treba s
                     poudarjanjem in razkazovanjem tega, kar si, biti varčen in previden. Tuji svet
                     je uveljavljal, dosledno in neizprosno, svoje pogoje obstajanja. V takem se je
                     identiteta umaknila v notranjost, tam pa ni mogla dolgo živeti. Pravzaprav se
                     sploh ni mogla prav razviti. </p>
                  <p>Obstajajo zgodbe, ki kažejo, kako globoko so v nas te stvari. Eno nam je
                     nedavno v Frankfurter Allgemeine Zeitung povedala dunajska novinarka Eva
                     Menasse, ki je raziskovala umiranje zadnjih Slovencev na avstrijskem
                     Štajerskem, zlasti v vaseh Lučane, Gradišče in Klanec. Pred nami je razgrnila
                     tudi primer Sabine Narat. Ko je kot šestletna deklica šla prvič v šolo, ni
                     znala niti ene nemške besede. Kar je tam tistega dne doživela, je ostalo v
                     njenem spominu kot ponižanje vsega, kar je živelo v domači hiši. Ko se je
                     pozneje vračala iz Graza, kamor je šla v službo, se je z materjo, ki je
                     govorila slovensko, pogovarjala samo po nemško, poleg tega pa ji nikoli ni
                     pozabila poočitati, da je ni naučila nemščine. »Kdor hoče danes kaj pomeniti,
                     govori vendar nemško.« </p>
                  <p>Za nas je na tej zgodbi zanimivo to, da neke šestletne slovenske deklice napad
                     na njeno jezikovno in narodnostno identiteto ni zadel kot nekaj neznosnega.
                     Lahko bi se mu bila uprla – na skrit, otroški način, v obliki trme. Lahko si
                     predstavljamo, da bi se bilo to zgodilo. Tako pa je že prvemu srečanju s
                     tujostjo in prvem napadu na to, kar je bila, sledila vdaja, ki je potem trajala
                     celo življenje. Da se je ta vdaja zgodila v starosti, ko deklica še ni
                     razpolagala s kulturo zavestnega narodnega
                     <pb n="002"/> 
                      spomina, ki bi jo v tem, kar je
                     bila, podpiral tudi od zunaj, nam veliko pove o elementarni moči njene
                     identitete. Ali je bil otrok, katerega zgodbo smo posneli po neki aktualni
                     reportaži, izjema? </p>
                  <p>Danes, ko se zdi, da je preteklost tu predvsem zato, da na njej vadimo umetnost
                     pozabljanja, se le redko kdo spominja, kaj se je v prvih povojnih letih, daleč
                     od krvi in smrti, dogajalo v preprostih klopeh podeželskih šol. Tam so od prvih
                     razredov naprej sedeli tudi otroci domobrancev, za katere se je vedelo – prvo
                     leto še ne tako določeno in zagotovo, potem pa vsako leto bolj – da so jih
                     nekje, v nekih gozdovih, nedoločno povezanih z imeni Teharje in Kočevski Rog,
                     pobili. Ti otroci so bili torej brez očeta – sirote, tudi če so vsaj zvečine še
                     imeli matere. To so vedele tudi učiteljice. In vendar se je moglo zgoditi nekaj
                     človeško komaj razumljivega. Ko je prišel Dedek Mraz, eden od socialističnih
                     surogatov krščanskih praznovanj, je prišlo v razredih do delitve: nekateri
                     otroci so šli v prostore za obdarovanje, otroci domobrancev – v nekaterih
                     razredih jih je bilo le nekaj, v nekaterih pa do polovice – pa so obsedeli. Ti
                     niso dobili nič. Bilo jim je tudi povedano, zakaj ne bodo dobili nič. Zato, ker
                     so otroci izdajalcev. </p>
                  <figure>
                     <graphic url="slike_z_32/z_32_01.png"/>
                     <head>Zazrta v neskončnost <name type="author">Mirko Kambič</name></head>
                  </figure>
                  <p>Tu pomislimo na več stvari. Gotovo tega niso uprizarjale vse učiteljice, mnoge
                     tega niso počele rade. A tiste, ki so: kakšna bitja so to bila! Ali je katera
                     med svojimi papirji, ki jih je zapustila, ohranila tudi opis katerega teh
                     prizorov, ki ji je pozneje moral priti pred oči in ga ni mogla več pozabiti? A
                     bolj važno je nekaj drugega, nekaj, na kar takrat, ko smo za te reči slišali,
                     še pomislili nismo, danes pa na naše veliko presenečenje prihajajo na dan. O
                     tem, kaj se je tedaj dogajalo v otrocih, nam pripovedujejo sami. Da so bili
                     prizadeti je razumljivo, toda mislili smo, da so bili prizadeti drugače.
                     Mislili smo, da je za njihovo ponižanostjo plivkal upor; da so v sebi začutili
                     nasprotovanje, kakor so ga začutili tedaj, ko je kdo iz vasi govoril čez
                     njihovo hišo. A ni bilo tako. Danes izvemo, da so tiste delitve doživeli kot
                     sramoto. Podoba, ki so jo imeli o svojih očetih in ki so jo obnavljali v
                     pogovorih okoli domače mize, ni mogla tekmovati s podobo, ki so jo izrisavale
                     učiteljice kot predstavnice oblasti – to je tako važno, kot predstavnice
                     oblasti. Podoba, ki so jo imeli o svojih očetih, ni imela te moči, da bi jih
                     obvarovala. Tudi to je bila nekakšna vdaja, ki so jo pozneje, ko so odraščali,
                     jemali nazaj in popravljali, spomina nanjo pa ni bilo mogoče izbrisati povsem.
                     Njena senca pada še na naš čas. </p>
                     <pb n="003"/> 
                  <p>In spet si pravimo: lahko bi bilo tudi drugače. Ko bi bila naša kultura
                     drugačna, ko bi bila izkušnja zgodovine, iz katere se je oblikovala naša genska
                     snov drugačna, potem ponižanje, ki so ga ti otroci doživljali v šolskih klopeh,
                     ne bi šlo mimo brez upora – takrat otroškega in tihega, pozneje odraslega in
                     odgovornega. To bi se bilo, kot rečeno, lahko zgodilo. </p>
                  <p>Vprašanje, ki si ga moramo po vsem zastaviti, je naslednje: Kakšen je vzorec,
                     ki je zapisan v nas? Kakšne možnosti nam daje? Ali je to isti vzorec, ki se je
                     uveljavil na Koroškem, kjer smo Slovenci v enem stoletju izgubili stotisoč
                     ljudi – praktično vse? Ali je to isti vzorec, ki dovoljuje, da se je to, kar se
                     je zgodilo na Koroškem, začelo sedaj dogajati tudi na Tržaškem? Ali je snov, iz
                     katere smo narejeni, naklonjena ohranjanju same sebe? Ali je vzorec, ki nas
                     določa, tako koncipiran, da daje razumno jamstvo za ohranitev narodove mase in
                     energije? Kakšni smo?</p>
                  <p>Zgodovine seveda ne moremo spreminjati, lahko pa se potrudimo in raziščemo,
                     kakšna je bila in kakšne smo se v njej mogli narediti. Pri tem seveda ne bi
                     smeli dovoliti, da nas zmoti cinični stavek, da se iz zgodovine ni mogoče
                     ničesar naučiti, razen tega, da se iz nje ni mogoče ničesar naučiti. Temu
                     ciničnemu stavku nasproti bi morali postaviti stavek o človekovi osnovni
                     racionalnosti in si v njegovi luči ogledati izsledke svoje raziskave. Ko bi
                     tako ti izsledki stali pred nami, očiščeni vseh utvar, bi v njih lahko poiskali
                     svojo podobo. Ničesar si ne bi smeli pri tem prikrivati. Če bi dolgo in
                     potrpežljivo tako stali pred njimi, bi se nam gotovo nazadnje odprla tudi
                     možnost, da najdemo odgovor na vprašanje, zakaj ne moremo prav postaviti
                     države. </p>
                  <p>Če bi bili dovolj natančni in se ne bi zadovoljili prav s prvim odgovorom, ki
                     bi prišel, bi nazadnje pristali pri ne neosnovani domnevi, da je naša politična
                     ohromelost tudi – morda pa predvsem – posledica poznega delovanja nekega šoka,
                     ki smo ga doživeli v nedavni zgodovini. Gre za naslednje. Ko so komunistični
                     teroristi leta 1942 začeli z umori po vaseh in mestih, so se ljudje nanje
                     odzvali na dveh ravneh. Na tisti ravni, kjer so bili shranjeni njihovi
                     tradicionalni vzorci vedenja, s sprejetimi pravili dovoljenega in
                     nedovoljenega, so umore obsodili od začetka. Prevzel jih je strah in
                     zgroženost. Tako je bilo skraja in tako se je dogajalo na zavestni ravni, ki jo
                     je, kot rečeno, oblikovala tradicionalna kultura. Potem pa je k temu prišlo še
                     nekaj drugega – motnega in temnega. Ljudje so zaslutili, da to niso umori, kot
                     so jih bili vajeni, umori zaradi dediščin, ljubosumja in maščevanja, ampak
                     nekaj povsem drugega. Zavedeli so se, da so to politični umori. To pa je bilo
                     nekaj drugega, nekaj popolnoma novega, neznanega, neskušenega. Političnemu
                     umoru niso znali prirediti nobenega razumljivega vzroka. S tem pa ljudje, ki so
                     politične umore uprizarjali, niso bili več predmet prezira in obsodbe, ampak so
                     se jim začele pripisovati lastnosti, ki so jih dvigale nad navadne in povprečne
                     ljudi: če se do sedaj zaradi politike ni ubijalo, tu pa so ljudje, ki to
                     delajo, je več kot na dlani, da so to posebni in izredni ljudje. Od tu pa ni
                     bila daleč misel, da imajo ti ljudje posebne pravice. Pri tem ni ostalo skrito,
                     da jim te pravice niso bile dodeljene od zunaj, ampak so jih našli in odkrili v
                     sebi. In ko so ti ljudje pozneje zahtevali oblast, je že veljalo za sprejeto,
                     da jim oblast pripada. Komunisti niso ubijali – in ubijali so toliko, da so se
                     uveljavili v zavesti časa kot ubijalci – zato, da bi eliminirali nasprotnike,
                     ampak so ubijali predvsem zato, da bi legitimirali svojo voljo do oblasti. Z
                     ubijanjem so dokazovali – z ničemer ne bi mogli bolj – ne samo da moč imajo,
                     ampak da imajo tudi pravico do nje. Komunisti so utemeljevali oblast tudi z
                     mitom, s svojimi ustanovnimi besedili, s svojimi ideološkimi obredi, nobena
                     stvar pa jih ni tako za trdno in tako za dolgo uveljavila kot nosilce oblasti
                     kot ravno politično aranžiran umor. Za ljudi je to bilo povsem novo izkustvo,
                     zgrabilo jih je globinsko, a so se ga na čuden način vseeno malce sramovali in
                     ga zato niso pripuščali na področje, ki ga ureja tradicionalni um. Odkazano mu
                     je zato bilo mesto v diafragmi – najtrdnejše mesto pravzaprav – kamor razum ne
                     seže. Tisti pa, ki niso mogli, da tega izkustva ne bi prisilili, da stopi v
                     svetlobo etičnega uma, te so v zadnjem dejanju ali pobili ali pregnali. Ti so
                     se odločili, da branijo Termopile, kot pravi Kavafis, in niso slutili, da bodo
                     nazadnje Perzijci prodrli. Ostali so tisti, ki so pač ostali. </p>
                  <p>Motijo se tisti, ki pravijo »Ljudje zato ne govorijo, ker se bojijo« ali
                     »Ljudje volijo nekdanje gospodarje zato, ker se še vedno bojijo«. Ljudje
                     govorijo, kakor govorijo, in volijo, kakor volijo, ne zaradi strahu, ampak –
                     naj se sliši še tako paradoksno – zaradi spoštovanja – temnega, skritega,
                     ponižujočega. To izprevrženo spoštovanje jim ne dovoli, da bi se dokopali do
                     avtentične suverenosti demokratičnega državljana. </p>
                  <p>Če je identiteta, kot smo uvodoma omenili, istovetno obstajanje s seboj, potem
                     je njen bistveni del neko védenje – védenje za sebe ali samozavedanje. Če hoče
                     človek živeti v
                     <pb n="004"/> 
                      identiteti, mora v prvi vrsti vedeti, kaj je. To vedenje pa ne
                     zadeva samo nekega dejstva, ki ga je mogoče opisati, ampak nujno in takoj
                     vključi normativne zahteve: védenje za sebe ali samozavedanje je tudi že, vsaj
                     v določeni meri, samozavest ali, z drugo besedo, samospoštovanje.
                     Samospoštovanje pa zaradi moje osnovne družbenosti ne more ostati v sebi: nujno
                     se mora bojevati za spoštovanje drugih. </p>
                  <p>S tem pa smo se dotaknili neke zelo pomembne stvari. Videli smo, da je
                     identiteto mogoče normalno živeti samo v moralno koncipiranem svetu. Samo v
                     svetu torej, v katerem je dejstvo, da sem upravičen o sebi misliti s
                     spoštovanjem, tudi že jamstvo, da bodo tudi drugi o meni mislili s
                     spoštovanjem. Če pa pri vsej iskrenosti in objektivnosti – potem ko sem sebe,
                     kot pravimo, postavil v perspektivo – ponovno ugotovim, da o sebi smem misliti
                     s spoštovanjem, družbeno okolje pa spoštovanja, ki ga imam do sebe, z mano ne
                     deli, potem moram pristopiti k nekim dejanjem za spremembo družbene biti. Kako
                     pa sem prišel do razumne gotovosti, da si spoštovanja ne samo ne smem odrekati,
                     ampak tudi ne smem dovoliti, da mi ga odrekajo drugi? Tako da nobeno od
                     relevantnih dejstev v družbenem prostoru – sem spadajo predvsem enake pravice
                     drugih – v bistveni stvari ne zanika moje specifične identitete. Šele po tem
                     samouvidu smem reči, da je moja identiteta moralno utemeljena. </p>
                  <p>Naše razmišljanje se je izteklo v misel, da identiteta kaže v smer družbenega
                     angažiranja človeka. Od vprašanja, kaj je človek, smo prišli do vprašanja, kaj
                     je družba. </p>
                  <p>Kaj pa je družba? Kaj je, posebej, moderna družba? François Furet je pokazal na
                     ostrino tega vprašanja s tole formulacijo: »Stremljenje po svobodi, ki ga je
                     prinesla Francoska revolucija, je sprožilo središčno temo sedanjega časa: Kaj
                     pa je družba, če smo vsi avtonomni posamezniki?« Identiteta posameznika, vse
                     lepo in prav, kaj pa kolektivna identiteta družbe? Družbe ni, če ni vezi, ki
                     avtonomne posameznike povezuje v družbo. Najbolj nepogrešljiva od teh vezi je
                     pravičnost. Prostor, v katerem vlada pravičnost, imamo ljudje za svoje
                     domovanje. Brez osnovne pravičnosti ni normalne človeške družbe. Protičloveška
                     ost nepravičnosti, ki jo človek mora prenašati, je v njeni žaljivosti.
                     Nepravična družba je žaljiva družba. </p>
                  <p>Ko je parlament države Slovenije junija leta 1991 izvolil Antona Drobniča za
                     državnega tožilca, se je poleg drugih nenavadnih reči dogodilo tudi tole.
                     »Rdeči odnosno roza-rdeči kontinuum« je organiziral zbiranje podpisov proti
                     Drobničevi izvolitvi. Na čelu podpisnikov protestne izjave so stala imena
                     imenitnih političnih in kulturnih predstavnikov tega ideološkega spektra. Prvi
                     je bil predsednik predsedstva države Milan Kučan, potem pa so sledili ugledni
                     akademiki in profesorji, na primer Ciril Zlobec in dr. Matjaž Kmecl, nato pa
                     razne celebritete, kakor so se mogle razviti v totalitarnem sistemu. Seznam
                     podpisnikov je bil impozanten. V nekaj tednih so zbrali več kot trideset tisoč
                     imen. Komunisti so se odločili, da bodo pokazali svojo moč. </p>
                  <p>Ko se je vse to dogajalo, sem se spomnil nekega dogodka s konca avgusta ali
                     začetka septembra leta 1950. Z Drobničem sva ure in ure hodila po ljubljanskih
                     ulicah in premlevala žgoč problem. Oba sva nekaj prej prišla iz taborišča in
                     Drobnič naj bi se tistega večera javil na ozni. Šlo je seveda za sodelovanje.
                     Med tehtanjem za in proti sem mu, kakor se spominjam, svetoval, naj še nekaj
                     časa zavlačuje. Toda to je bilo samo govorjenje, v sebi se je Drobnič že
                     zdavnaj odločil. Potem sem šel jaz na vlak, Drobnič pa domov – mimo ozne.
                     Mogoče bo nekoč sam opisal, kako so ga prišli naslednji dan iskat in kako je na
                     ozni odklonil sodelovanje. Danes, ko ga vsi poznamo, bralcem ni treba
                     pripovedovati, da je to naredil izzivalno in suvereno. Treba pa je povedati
                     nekaj drugega. Treba je povedati, kako nevarno je to bilo – danes
                     nepredstavljivo nevarno. Sam, ki sem to doživel, to samo še vem, občutiti tega
                     po tolikih letih ne morem več. Tistega dopoldneva je Drobnič na ozni stal pred
                     neko silo, ki bi ga lahko nekaznovano strla. Kako to gre, mu je tudi še bilo
                     živo v spominu, saj je komaj nekaj tednov prej prišel iz njenih ustanov. </p>
                  <p>Ko sem se spomnil tega dogodka in ga vzporedil z imeni z vrha seznama
                     podpisnikov proti njegovi izvolitvi, sem pomislil: kakšna bedna klavrnost. Vsi
                     so se namreč priključili najbolj opresivnemu sistemu, kar jih je iznašlo to
                     stoletje. Biti povezan s komunizmom je, da navedem samo besede Stéphana
                     Courtoisa, »nekaj strašnega«. V resnici pa sem takrat veliko premišljal še o
                     nečem drugem. Spraševal sem se, kakšna je družba, v kateri se lahko dogajajo
                     stvari, ki tolčejo po središču človekovega moralnega zavedanja; kakšna je
                     družba, v kateri potrpežljiva vrlina, kot pravi Hamlet, dobiva brce – ne samo
                     nekaznovano, ampak tudi neopaženo, res, kakšna družba je to? In kakšni ljudje!
                     Ali smo že potopljeni v politiko absurda? </p>
                  <p>Pred letošnjim slovenskim kulturnim praznikom smo bili obveščeni, da bo dr.
                     Matjaž Kmecl v treh radijskih oddajah predstavil
                     <pb n="006"/> 
                      Slovencem svoje novo branje
                     Prešernovega Krsta pri Savici. Po tem branju, tako oglas v časopisu, naj bi
                     bilo pokristjanjenje Slovencev in izguba politične samostojnosti prav umljiva
                     šele z uvedbo pojma kastracije. Kot del širše zgodovine pa naj bi bila ta
                     interpretacija tudi prispevek k zgodovini mučnega nastajanja evropskega
                     subjekta. Avtor teh vrstic mora z resničnim obžalovanjem povedati, da
                     napovedanih oddaj ni mogel poslušati. Z obžalovanjem zato, ker je dr. Kmecl že
                     obilno dokazal, da ima poleg spoštovanja vredne erudicije tudi talent za
                     odkrivanje zanimivih in novih reči. Vendar upravičeno dvomimo, da je profesor
                     vključil v svoje razmišljanje tudi boleče, a še vedno aktualno vprašanje pohabe
                     pa tudi samopohabe, ki so se ji Slovenci izpostavili in ki so ji bili Slovenci
                     izpostavljeni v tem stoletju. Čisto lahko, da ta prosvetljeni bralec ni prišel
                     tako daleč v sedanji čas. To bi bilo škoda, saj bi bilo ne samo zanimivo, ampak
                     za našo moderno ali postmoderno kulturo tudi poučno, izvedeti, kaj je
                     »osvobojeni in osamosvojeni« evropski subjekt, takorekoč pred našimi očmi,
                     naredil s seboj. Kako zelo se je prizadel! Ta uvid bi mogoče sprožil novo
                     branje Krsta pri Savici. </p>
                  <figure>
                     <graphic url="slike_z_32/z_32_02.png"/>
                     <head>Daljave vabijo <name type="author">Mirko Kambič</name></head>
                  </figure>
                  <p>To, kar se je dogajalo okoli Drobničeve izvolitve, je bolj kot vse drugo
                     žaljivo. Cela vrsta ljudi je bila žaljenih, žaljeno pa je bilo tudi osnovno
                     načelo, ki zagotavlja pripravljenost za sobivanje v skupnosti. Za naše
                     razmišljanje pa je važno predvsem to, da žaljeni človek ni primeren za
                     postavljanje države. Če se seveda ne upre. Uprl pa se bo samo človek z
                     identiteto – človek, ki ve, kaj je. </p>
                  <p>Tak človek tudi ne bo dovolil, da se poljubno ravna z njegovim zgodovinskim
                     spominom. Enciklopedija Slovenije je prostor, v katerem je shranjeno zgoščeno
                     narodovo vedenje o sebi. Ali je to vedenje, kakor ga najdemo v obstoječi
                     Enciklopediji, takšno, da ga lahko mirne duše izročimo prihodnosti? Poglejmo si
                     nekatere vpise iz zadnjega, 13. zvezka. </p>
                  <p>Članek <emph>Sodni proces proti vojnim zločincem v Kočevju</emph> daje že z
                     naslovom vtis, da so ljudje, ki jih je neka partija obsodila za »vojne
                     zločince«, ker so bili pač njeni nasprotniki, tudi dejansko že »vojni
                     zločinci«. S partijsko dikcijo Enciklopedija sprejema tudi partijsko gledanje.
                     Tako bodo žrtve nekega pravnega nasilja ostale v slovenskem spominu za zmeraj
                     kot »vojni zločinci«. Članek nadalje pravi, da so skraja hoteli vključiti v
                     proces več nasprotnikov, menda okoli osemdeset, »po številnih zaslišanjih in
                     pridobljenih podatkih« pa so jih sodili samo enaindvajset. Človek bi mislil, da
                     so ostale oprostili, saj so »številna zaslišanja in pridobljeni podatki« očitno
                     dokazali, da jih nimajo za kaj soditi. Pa so jih res? Najbrž so bili žrtve
                     izvensodnih ubojev kot večina tistih, ki jih niso sodili. A to znanstvene
                     tenkočutnosti člankarja ne prizadene, čeprav piše o Kočevskem procesu in so ti
                     bili v nekem smislu vključeni vanj, vsaj na začetku, v predsodnem postopku. Ko
                     pravi nadalje, da so šestnajst »obtoženih« (pravilno se ji je zapisalo, res
                     samo »obtoženih«) usmrtili v Mozlju, se mu ne zdi vredno omeniti važnega
                     dejstva, da se za te grobove petdeset let ni smelo vedeti – da jih sploh ni
                     bilo. Ko Enciklopedija govori o tistih štirih, ki so bili obsojeni na prisilno
                     delo, se ji zdi potrebno povedati, da so delali na »Kajfežovi žagi«, ne zdi pa
                     se ji vredno povedati, kaj se je z njimi zgodilo v jesenski nemški ofenzivi,
                     »ki jo je preživel samo« eden. Ali ni bilo morda tako, da so tudi te tri
                     komunisti pridružili tistim šestnajstim »vojnim zločincem«, ki so že ležali v
                     Mozlju? </p>
                  <p>Takoj za zgornjim člankom prinaša Enciklopedija Slovenije članek <emph>Sodni
                        zapori v Ljubljani</emph>. Kaj se Enciklopediji zdi pomembno in kaj ne, se
                     vidi iz tega, da je razdobju 1941 – 1945 posvečenih 31 vrstic, razdobju po letu
                     1945 pa samo ena, in sicer tale: »1962 so sodne zapore preselili, zgradbo pa
                     kmalu nato podrli«. Pika! In vendar so bili »sodni zapori v Ljubljani« po maju
                     1945 tako polni, da so pokali. Avtor tega komentarja je bil leta 1949 sam tam
                     in nekaj o tem ve. In vendar so od tu odvažali ljudi na morišče! In vendar se
                     je tu dogajalo nasilje, ki je tekmovalo z vsem, kar se je v tem poslopju kdaj
                     zgodilo! Ali to niso bili ljudje? Koga brani ES? Ali se je odločila vzdrževati
                     totalitarno razlikovanje med tistimi, ki so ljudje in tistimi, ki niso čisto
                     ljudje? </p>
                  <p>Za razumevanje gledanja ES na zgodovino je zelo poučna primerjava med člankoma,
                     ki obravnavata <emph>Slovenski poročevalec</emph> in <emph>Slovenski
                     dom</emph>. Prvi se omejuje zgolj na dejstva in daje stvarno sliko časnika.
                     Člankar se zadržuje v strogo odmerjeni razdalji, tako zelo, da izvemo malo ali
                     nič o tem, kaj je časnik hotel biti. <emph>Slovenskemu domu</emph> pa se pozna
                     želja po ideološki diskvalifikaciji. Govori skoraj samo o njegovi vsebini, pri
                     čemer ne kaže nobenega razumevanja za čas in razmere, v katerih je izhajal.
                     Kdor bi presojal obe strani, vpleteni v državljansko vojno, po vpisih teh dveh
                     časnikov, ki sta ju na neki način predstavljala, bi dobil zelo pristransko
                     podobo. Pred sabo imamo majhne prispevke k ideološki ofenzivi na slovenski
                     spomin. Aliquid semper haeret – Nekaj zmeraj ostane, mar ne? </p>
                  <p>Vpisu <emph>Slovensko domobranstvo</emph> razen dveh stvari nimamo kaj očitati.
                     Ti dve stvari pa sta
                     <pb n="007"/> 
                      naslednji. Prvič, Slovensko domobranstvo ni bila
                     »kolaborantska organizacija«. Te oznake avtorju toliko ne zamerimo, ker nismo
                     pričakovali, da bo naredil razvoj, ki bi ga v tej točki korigiral. Vseeno pa ga
                     moramo opozoriti na naslednje zelo preprosto dejstvo: Če je to, kar se je
                     dogajalo v Belgiji, na Nizozemskem, na Danskem, na Norveškem, v Franciji, če je
                     to bila kolaboracija, potem je zunaj vsakega dvoma, da to, kar se je dogajalo v
                     Sloveniji, ni bila kolaboracija. Kaj je bilo, je drugo vprašanje, kolaboracija
                     ni bila. Če je med rastlinami na travniku, ki imajo skupne znake in zato tudi
                     skupno ime, nekaj rastlin, ki teh znakov nimajo, potem botaniki tem rastlinam
                     dajo drugo ime. Tako delajo botaniki, zgodovinarji in sociologi pa se zdi, da
                     so te precizije odvezani. In drugič! Holocidni umor Slovenskih domobrancev je
                     ne samo integralni del njihove zgodbe, ampak tudi njen vrhunec. Po njem bodo
                     šli v zgodovino. Ko po partizanih ne bo več ne duha ne sluha, bo ta Smrt
                     svetila visoko na nebu in slovenski krmar bo po njej usmerjal svojo ladjo. V
                     tem jim ni mogoče škoditi. Zgodba o njih pa brez njihove smrti ostaja torzo. </p>
                  <figure>
                     <graphic url="slike_z_32/z_32_03.png"/>
                     <head>Triglav moj dom <name type="author">Mirko Kambič</name></head>
                  </figure>
                  <p>Naše branje ES naj s tem končamo. Izrazimo le še svojo začudenost, da
                     najvažnejša knjiga, ki izide, ne doživi prave ocene ali kritike ali razprave.
                     Ali res nismo več v stanju »izmeriti daljo in nebeško stran«? Glede zvezka, ki
                     je pred nami, pa ponovimo že postavljeno vprašanje: Koga brani ES? Na njenih
                     prvih straneh, ki prinašajo člane raznih odborov, so tudi ljudje, za katere ne
                     dvomimo, da so na strani avtentičnega slovenskega spomina. Malo smo
                     presenečeni, a ostajamo z upanjem, da se dajo vsaj dobro plačati. </p>
                  <p>Zdi se, da ljudje iz tabora kontinuitete vedo, da izročajo svojo stvar v varne
                     roke, ko nas ob vsaki priložnosti pozivajo, da nehamo misliti na preteklost in
                     jo raje prepustimo zgodovinarjem. Toda mi imamo do njih nemalo zadržkov, čeprav
                     hkrati priznavamo, da se je nanje zgrnila kritično velika porcija
                     tranzicijskega dela, s katerim se moramo ubadati sicer vsi. Ne gre samo za to,
                     da jim dejstvo, na katero nas je opozoril eden od njih, da so namreč morali
                     »izjemno hitro diplomirati in doktorirati«, mogoče ni samo v prid, ampak za
                     neko drugo, temeljno stvar. Niso namreč še opazili – v pregnantnem pomenu te
                     besede – da se je v totalitarizmu – še vedno jih, se zdi, beseda malce žali – z
                     zgodovino – to pa so predvsem ljudje in njihove ideje – grdo ravnalo.
                     Totalitarna preteklost se jim še ni pokazala v tako nesprejemljivi
                     nedovoljenosti, da bi se od nje morali obrniti v kotu, ki bi ga vsi lahko imeli
                     za »kopernikanski obrat«. To pa praktično tudi pomeni – omejena odsotnost
                     <pb n="008"/> 
                      to
                     pomeni – da ostajajo v okviru politike kontinuitete. Tako imamo pravico
                     govoriti, če mislimo na stroko kot stroko; vsi pa vemo, da obstajajo bleščeče
                     izjeme, ki jim čas ne bo pozabil dati priznanja in nagrade. </p>
                  <p>Po naše je tako, da bi se zgodovinarjem preteklost – kot smo rekli so to ljudje
                     in njihove ideje – morala zasmiliti. Morali bi biti malce užaljeni, da se je s
                     preteklostjo tako grdo ravnalo, saj so vendar njeni varuhi – saj je preteklost
                     vendar njihova stvar. Ko se je grdo ravnalo z zgodovino, se je v resnici –
                     seveda pri tem računamo na normalno človeško občutljivost – grdo ravnalo z
                     njimi. </p>
                  <p>Za utemeljevanje mehkega postopka pri prehajanju iz enega zgodovinopisja v
                     drugega, so zgodovinarji iznašli – v resnici je niso iznašli, ampak so jo samo
                     bistro zagledali – teorijo o »subjektivnem gledanju« in o »pravici do
                     interpretacije«. Najprej je treba reči, da zadeva z »interpretacijo« drži in
                     hkrati ne drži, zato brez kvalifikacije o njej ne bi smeli govoriti. A raje
                     premislimo tole: Denimo, da je kdo bil član partije pet ali deset ali petnajst
                     let, ali ima to sedaj kakšen vpliv na njegovo »interpretacijo«? Ali je mogoče
                     reči, da se v tisti ideološki komori z njim ni nič zgodilo? Nedavno smo
                     slišali, da imajo zgodovinarji nekje na voljo »dva izredno močna računalnika«.
                     Bojimo se, da računalniki ne bodo dovolj. Pri tranziciji gre za notranjo
                     osvoboditev. Problem je, kot zmerom, v glavi. </p>
                  <p>Upamo, da so bralci opazili, da še vedno govorimo o tem, da ne moremo ali ne
                     znamo ali nočemo postaviti države. Ne moremo je postaviti, ker ne moremo ali ne
                     znamo ali nočemo biti državljani. Ali drugače, ker nismo ljudje identitete.
                     Zaradi naše neidentitete se v državi lahko dogajajo poljubne reči. Že danes se
                     lahko reče karkoli, kmalu pa se bo lahko tudi zgodilo karkoli. Nikomur ni več
                     treba računati na nas kot državljane, ki si nekatere stvari dovolijo in drugih
                     ne. Predstavljajte si, da bi na ulici ustavljali ljudi in jih opozarjali, da na
                     trgu nekje v bližini pripravljajo za nekoga grmado, predstavljajte si, da se,
                     po pričakovanju, za to nihče ne bi zmenil, predstavljajte si to in se potem
                     vprašajte: Koliko časa pa bo moralo še preteči, da bo ta možnost stopila iz
                     domišljije v resničnost?</p>
                  <p>Ni dosti več kot dva meseca, kar smo v Delu brali članek o Argentini z naslovom
                     Evidence pogrešanih obstajajo. V njem je stalo, da »Argentina podoživlja eno
                     najbolj temačnih obdobij svoje zgodovine – čas vladavine vojaške hunte in tako
                     imenovane umazane vojne, v kateri je izginilo na tisoče ljudi«. Izraženo je
                     bilo upanje, da »po šestnajstih letih, odkar se je hunta umaknila z oblasti,
                     spet obstaja vsaj medlo upanje, da bo grozljiva zgodba o pogrešanih naposled
                     razjasnjena«. Članek je poln skritega prezira do slovenskega bralca. Ali
                     uredništvo, ki je članek ali naročilo ali dopustilo, misli, da je slovenski
                     bralec že tako prepariran, da ne bo pomislil na Slovenijo, ko bo bral: »Po
                     uradni verziji je v času diktature izginilo dvanajst tisoč ljudi, a
                     človekoljubne organizacije in neodvisni raziskovalci ocenjujejo, da je realno
                     število med dvajset tisoč in trideset tisoč.« Mar ni bilo skoraj do pike tako
                     tudi v Sloveniji? </p>
                  <p>Ali ni bila »umazana« tudi naša vojna in ali ni bil posebej »umazan« naš mir? </p>
                  <p>In dalje, kako si upajo slovenski dnevniki priobčevati fotografije, ki
                     prikazujejo izkopavanje nekaj let starih množičnih morišč iz Hrvaške in Bosne,
                     ne da bi pri tem vsaj omenili, da so pri nas doma številna množična morišča
                     izpred petdesetih let, ki se zavestno potiskajo v molk in pozabljenje? Njihova
                     žaljivost je v tem, da se jim očitno zdi, da to ni več treba. </p>
                  <p>In vendar so v Sloveniji morišča s tisoči pokončanih ljudi, za katere se nihče
                     ne briga in ni nikomur mar, kdo v njih leži; in vendar je sredi Ljubljane
                     oskrunjeno veliko vojaško pokopališče; in vendar so na ljubljanskih Žalah, za
                     čudovitimi Plečnikovimi propilejami, še danes oskrunjeni grobovi. Od kod torej
                     pogum predsednika države, da pravi, »da v Sloveniji ni sistematičnih grobih
                     kršitev človekovih pravic«? Odkar se je »hunta« umaknila z oblasti, res še ni
                     šestnajst let, odkar pa so se ti zločini godili, pa je že več kot petdeset let.
                     In kdo še ve za stavek, ki ga je pred več kot dvesto leti izrekel Edmund Burke:
                     »Politika ni nič drugega kot morala, pisana z velikimi črkami.« </p>
                  <p>Kako malo se je treba ozirati na kritično sposobnost naših bralcev ali
                     poslušalcev, kažejo tudi primeri, ki že mejijo na banalno. Ko so se lanskega
                     oktobra poslavljali od narodnega heroja Andreja Cetinskega, je avtor
                     spominskega zapisa v Delu posebno hvalil njegovo humanost in vsestransko
                     človečnost. To ni nič čudnega, čudno pa je to, v čem se je po avtorjevem mnenju
                     kazala pokojnikova humanost in človečnost. Ko je kot partizan nekoč prišel v
                     domačo vas po hrano, ga je ustavil domači župnik in mu rekel, da ve, po kaj
                     hodi, in naj drugič ne pozabi zaviti tudi v farovško drvarnico, kjer ga bo
                     nekaj čakalo. Vsak večer je poslej tam bila zanj pletena košara, polna gnjati,
                     klobas, kruha, potice in žganja. Košara je bila tako težka, da je najprej
                     <pb n="009"/> 
                     odnesel samo njo. Čeprav člankar nakaže, da sta humanost in človečnost Andreja
                     Cetinskega v tem, da je sprejemal hrano od, da tako rečem, ideološkega
                     sovražnika, natanko le nisem razumel, kaj je njegova humanost in človečnost
                     imela opraviti z župnikovimi klobasami. Potem pa sem v reviji Transit, številka
                     15, naletel na zelo zanimivo razpravo nekdanjega češkega disidenta – bil je med
                     podpisniki Listine 77 – in sedanjega politika Petra Pitharta z naslovom Dvojni
                     značaj Praške pomladi. (V eseju najdete med drugim zanimivo analogijo med
                     Aleksandrom Dubčkom in našimi reformnimi komunisti.) Avtor je namreč vpletel v
                     besedilo tudi poučno anekdoto o Džerdžinskem. Zgodbica gre takole: Moskovčan
                     razkazuje svoje mesto prijatelju iz tujine. Nenadoma ves vznemirjen zgrabi
                     prijatelja za roko: »Ali ste videli? Džerdžinski se je ustavil in mimoidočega
                     dečka pobožal po glavi. Kakšen humanist, kakšen človekoljub!« Ko ga tujec
                     začudeno pogleda, doda Moskovčan: »Čisto lahko bi ga bil tudi ustrelil.« </p>
                  <figure>
                     <graphic url="slike_z_32/z_32_04.png"/>
                     <head>Prva brazda <name type="author">Mirko Kambič</name></head>
                  </figure>
                  <p>Andrej Cetinski je bil oktobra 1943 kot dvaindvajsetletni partizan tudi član
                     izrednega vojaškega sodišča na Kočevskem procesu. Tam je bilo šestnajst ujetih
                     četnikov in vaških stražarjev obsojenih na smrt, kot smo že povedali. Zanimalo
                     bi nas, kako je bilo z njegovo humanostjo in človekoljubjem tam. Zapis v Delu
                     nam namreč o tem ničesar ne pove. </p>
                  <p>Res, kako malo se je treba ozirati na to, kako bodo reagirali ljudje! Kakor da
                     bi tisti, ki namesto nas spremljajo življenje in ga spreminjajo v dogodke, ki
                     nam jih potem sporočajo, vedeli, da se v nas nima več kaj zganiti. In če bi se
                     že kaj zganilo, bi na tisto, še preden bi moglo sprožiti kakšno dejanje, že
                     pozabili. Nimamo več časa, da bi ob čem obstali in si rekli: to tu je nekaj
                     važnega, to moram premisliti, to moram spraviti v svoj spomin, tega za nobeno
                     ceno ne smem pozabiti. Vse bolj postajamo ljudje brez spomina in ljudje brez
                     zgodovine. Ali smo se že kdaj nad čem začudili, kot se je začudil poljski
                     pesnik Julian Kornhauser:</p>
                     <pb n="010"/> 
                  <p>Nož, ki si mu ga nekoč nastavil na grlo, </p>
                  <p>ti sedaj služi za rezanje papirja. </p>
                  <p>Ali smo že kdaj zahtevali kaj takšnega kot je zahteval isti pesnik: </p>
                  <p>Nekoč si rekel, da je vse samo romantika, </p>
                  <p>sedaj pa še povej, koliko si z njo zaslužil. </p>
                  <p>Ali je kdo ugovarjal, ko so nam skušali podtakniti, da smo »narod, ki je v
                     novejši zgodovini doživel kar dve polaščanji« in so hoteli s tem poistiti dve
                     neprimerljivi stvari: komunistični totalitarizem in katoliško kulturo; ali
                     takrat, ko so pred nas postavili trditev, da se po letu 1990 »kvaliteta našega
                     političnega življenja ni bistveno izboljšala«; ali takrat, ko so nam rekli, da
                     imamo »namesto ene več partij«, ki se borijo za »monopol na oblasti«? Koliko
                     ljudi se upre, vsaj notranje, ko skušajo nekateri ljudje pred nami
                     diskreditirati demokracijo z denunciranjem strank, ki da jih »žene nepotešljiva
                     strast po oblasti«; ali takrat, ko nas s pozivanjem »k zrelosti in preseganju
                     preteklih delitev« hočejo ponižati v ljudi brez spomina; ali takrat, ko
                     govorijo o komunistih, da so imeli »svojo vizijo«, (ah, kako civilno!); ali
                     takrat, ko nas prepričujejo, da smo si pač »različni«, kar je res in normalno,
                     a ne povejo ničesar o tem, kar je še bolj res, da je različnost, ki ti omogoča,
                     da svoj narod, ko je napaden od zunaj, napadeš še od znotraj, nekaj
                     nedopustnega in zunaj civilizacije. In da si potem zaradi takega dejanja za
                     zmerom zaznamovan. Ko človek bere te reči, pomisli na Heineja: </p>
                  <p>Poznam melodijo, </p>
                  <p>poznam besedilo, </p>
                  <p>poznam tudi gospode sestavljalce. </p>
                  <p>Res, poznamo jih, a jih tudi ne poznamo. Ne moremo razumeti, kje jemljejo
                     pogum, da ravnajo z nami tako nespoštljivo. Pravzaprav ne z nami, ampak z
                     jezikom. Kar namreč počnejo, se nazadnje izteče v nekaj grozljivega. Najbrž se
                     tega ne zavedajo, iz takih duhovnih kvartirjev prihajajo, da tega ne čutijo
                     tako, toda potem ko smo prebrali njihova besedila in slišali njihove govore, si
                     pravimo: to je ubijanje jezika. Dosežejo, da se iz človeka izseli veselje do
                     besede. Začutiš, da se tu ne da nič več reči, da je tu konec jezika. Ali je to
                     sedaj v njihovem načrtu? Da se bodo polastili naroda tako, da mu bodo vzeli
                     jezik! </p>
                  <p>Za ilustracijo, kako daleč lahko te reči grejo, se je odločil poskrbeti Delov
                     novinar Grega Repovž s člankom Zastrupljeno darilo A. Drobniča. Članek se
                     končuje takole: </p>
                  <p>Drobnič pa bo odšel v zgodovino. Tako nekako se ga bomo spominjali: Anton
                     Drobnič, jurist, generalni državni tožilec (od leta 1990 do 1998); na tem
                     položaju hotel rehabilitirati vodje medvojne kolaboracije&gt;glej Quisling; s
                     tem bi posredno dosegel tudi rehabilitacijo nacista in esesovca
                     Rösenerja&gt;glej Nacizem na Slovenskem, ki je bil kot poveljujoči skupaj z
                     organizirano kolaboracijo&gt;glej L. Rupnik odgovoren za več tisoč smrti in
                     deportacije desettisočih nedolžnih med drugo svetovno vojno. </p>
                  <p>Sedaj se skoraj ni mogoče več slepiti, da ne vemo, kaj hočejo ti ljudje doseči.
                     Doseči hočejo, da se vrne čas, ko bo mogoče pisati Enciklopedijo Slovenije
                     tako, kakor je s svojim člankom pokazal, da si jo zamišlja novinar Grega
                     Repovž. Ko članek prebereš in preigraš vso skalo jezikovnih možnosti, ko iščeš,
                     katera bi mogla nositi odgovor, vidiš, da takšne ni. To smo mislili, ko smo
                     govorili o ubijanju jezika. </p>
                  <p>Toda, da spet spomnimo na Nika Grafenauerja, ne gre za konje, gre za državo.
                     Problem slovenske države smo zagledali, ne kje na njenem površju, ampak v
                     njenem središču: videli smo, da je težava z njo osnovna – v tem, da je ne
                     moremo postaviti. Bolj resne stvari ne bi mogli opaziti. Če je namreč to res,
                     potem je to izraz naše temeljne nezadostnosti. Vprašati se moramo torej, kaj je
                     z nami. Ali, kakor smo vprašanje formulirali mi, kaj je z našo identiteto. Ta
                     pa, kot smo rekli, vključuje dvoje: vedeti, kaj smo, in hoteti biti to, kar
                     smo. To pa pomeni, da ne smemo dovoliti, da se v svetu, za katerega smo
                     odgovorni, izrekajo ali dogajajo stvari, ki so proti našemu osnovnemu izkustvu.
                     Ali, kakor pravi Shakespearov Cymbeline, ne smemo dovoliti, da nas prisilijo,
                     da bomo plačevali davek zato, da lahko nosimo svoje nosove. Bojevati se moramo
                     za to, da se uveljavi nova narodova paideja: biti v identiteti. </p>
                  <p>Slovenci smo v tem stoletju imeli takšno zgodovino, da nas je naredila za narod
                     z dvojno identiteto, odvisno od tega, na kateri strani državljanske vojne smo
                     bili, ali na katero stran v državljanski vojni iz različnih razlogov
                     gravitiramo. Danes, pol stoletja po državljanski vojni, sta se obe strani
                     ustalili v novi duhovni, kulturni in politični fakturi, toda osnovni kriterij
                     pripadnosti ostaja isti: odnos do državljanske vojne. Zgodovinski epicenter, v
                     katerem se je slovenska identiteta razklala na dvoje, je državljanska vojna.
                     Napraviti moramo torej temeljni razmislek o državljanski vojni. </p>
                  <p>Govor o državljanski vojni je povezan s strašljivimi asociacijami. Zgodovinar
                     Claudio
                     <pb n="011"/> 
                      Pavone pravi: »V državljanski vojni država ne izvaja več svoje
                     monopolne oblasti, sproščene sile razbijajo skupnost in družbene vezi, ki so
                     bile še nedavno trdne. Na terenu narodne skupnosti se uveljavijo mehanizmi
                     izključevanja in prezira: sovražnik postane absoluten sovražnik, njegova podoba
                     se spremeni v podobo zločinca, ki zanj več ne veljajo mednarodne vojne
                     konvencije. Sovražnik v državljanski vojni je hujši kot nevernik in razkolnik.«
                     Zato, pravi Claudio Pavone, se ljudje sprašujejo, ali ne bi bilo bolje
                     državljansko vojno izključiti iz javnega diskurza. Toda dodaja: »Postaviti
                     vprašanje državljanske vojne pa daje tudi možnost, da vsi udeleženci, vključno
                     s fašisti (v slovenskih razmerah, s komunisti, op. prev.) dobijo pravo mesto.
                     Če pa se kolektivna zavest ne bo odločila, da stopi na to težko pot in se bo iz
                     katerihkoli političnih motivov odločila raje za bližnjico, bomo zamudili tudi
                     to priložnost, da v odkritosti in medsebojnem razumevanju pridemo do
                     zgodovinskega spomina in ga naredimo za temelj demokracije, na kateri smo vsi
                     udeleženi.« </p>
                  <figure>
                     <graphic url="slike_z_32/z_32_05.png"/>
                     <head>Domovina <name type="author">Simon Dan</name></head>
                  </figure>
                  <p>Za dialog »v odkritosti in medsebojnem razumevanju« slovenski komunisti še niso
                     pripravljeni, kot smo videli. Vemo, zakaj ne. Za oblast, ki so se jo namenili
                     obdržati, je enobejevska interpretacija državljanske vojne condicio sine qua
                     non. Zato Slovenci ostajamo v dveh identitetah. Komunisti hočejo to s
                     frontovsko politično aparaturo prikriti, a dejstvo ostaja dejstvo. Večinski
                     volilni sistem bo to začasno in zasilno aparaturo odstranil in skrb za državo
                     bodo prevzeli ljudje z eno identiteto. Sedaj je to – žal, res zelo žal – edina
                     rešitev. </p>
                  <p>Toda to je politika. Ostaja še domovina. Kaj je domovina? To je ljubezen, ki
                     daje prostor vsem drugim našim ljubeznim. V to ljubezen smo zajeti vsi. Nobeno
                     srečanje ne sme miniti, da ne bi iz ozadja tiho stopila zraven. </p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Komunisti napadejo Slovensko zavezo</head>
               <docAuthor>Janko Maček</docAuthor>
               <div type="div3">
                  <head>Ko je delo v vinogradih še bilo veselo</head>
                     <pb n="012"/> 
                  <p>Naša današnja zgodba naj bi govorila o trpljenju in stiskah, ki so jih v letu
                     1942 doživljali ljudje Bele Cerkve in okolice, ko se je tudi na tem koščku
                     Dolenjske začela krvava revolucija, vendar moramo za začetek poseči še nekaj
                     let nazaj, v čas pred drugo svetovno vojno. Tedaj ob Krki pod Belo Cerkvijo še
                     ni tekla široka cesta in bela cerkev sv. Andreja se je s svojega hribčka, kjer
                     je že več kot devetsto let cerkveno središče, v miru razgledovala proti
                     Podgorju in Gorjancem. Glavna cestna povezava med Novim mestom in Brežicami je
                     šla po drugi strani Krke skozi Šentjernej in Kostanjevico. Iz Bele Cerkve so do
                     ceste prišli čez most pri Dragi, v Novo mesto so pa navadno potovali kar po
                     svojem bregu zelene reke mimo Kronovega, Št. Petra, Lešnice in Ločne. </p>
                  <p>Seveda ljudje za razglede in izlete po lepi okolici niso imeli veliko časa, saj
                     jih je dan za dnem priganjalo delo, zdaj v vinogradu zdaj na polju ali v gozdu.
                     Komaj je odlezel sneg, že so oživeli vinogradi na Vinjem Vrhu. Tudi po dvajset
                     in več kopačev je hkrati delalo v enem vinogradu, zato med napornim delom
                     nikoli ni manjkalo veselja. Kljub deset in večurnemu garanju se kopačem zvečer
                     ni mudilo domov, ampak so še ostali v zidanici in vesela pesem ter vriski so se
                     razlegali tja v šmarješko in škocjansko faro, katerih področje se je začenjalo
                     blizu Vinjega Vrha. Tudi tam so tiste dni kopali in tudi pri njih je bilo ob
                     večerih po napornem delu veselo. </p>
                  <p>Ob takih večerih doma najbrž niso molili rožnega venca, s katerim so sicer celo
                     leto razen v poletnih mesecih, zaključevali svoj delovni ali praznični dan.
                     Molitev je navadno vodil oče, če je pa vodilno vlogo prepustil kateremu od
                     otrok, je sam na svojem velikem molku kontroliral, da mladi molivec ni izpustil
                     preveč zdravamarij. Morebitne nepravilnosti je skušal urediti s pogledom ali s
                     spremenjenim glasom, v skrajni sili je pa nemarnež občutil na sebi trdoto
                     debelih jagod očetovega roženkranca. Ponekod oče ni bil tako pobožen, zato je
                     molitev vodila mati, vsi drugi so pa odgovarjali.</p>
                  <p>Morda se bo kdo kislo nasmehnil, ko bo pomislil, kako preprosto je bilo
                     veselje, ko so se ljudje sprostili ob sadu trte, ki so jo cel dan okopavali v
                     potu svojega obraza. Naj takoj povemo, da ni bilo to edino veselje. V Beli
                     Cerkvi so že od nekdaj imeli močno gasilsko društvo. Še starejši je pa bil
                     cerkveni pevski zbor, s katerim so se Belocerkovčani vedno postavljali.
                     Vsakokratni organist in zborovodja je obenem pomagal tudi pri prosvetnem
                     življenju kraja. V letih, ko so se na obzorju že zbirali temni oblaki druge
                     svetovne vojne, so v Beli Cerkvi imeli živahno kulturno-prosvetno življenje.
                     Fantje so se družili v Fantovskem odseku, dekleta pa v Dekliškem krožku. Vsako
                     zimo so naštudirali dve ali tri ljudske igre in jih igrali v domačem prosvetnem
                     domu, šli so pa gostovat tudi k sosedom. V okviru gasilskega društva so imeli
                     godbo na pihala; pri njej je pomagal organist, njen kapelnik je pa zadnja leta
                     pred vojno bil domačin Jože Ajdnik. Seveda je na kulturno podobo kraja vplivala
                     tudi šola, ki se je vedno obračala po vetru iz Beograda. V času Živkovičeve
                     diktature je gojila sokolskega duha, ko pa so potem namesto ukinjenega Orla
                     ustanovili Fantovske odseke in Dekliške krožke, se je temu prilagodila in
                     katoliški prosveti vsaj nasprotovala ni. </p>
                  <p>Kaj pa časopisi in knjige? V marsikateri hiši so bili naročeni na Domoljuba in
                     so se tako vsak teden seznanjali z domačimi in svetovnimi novicami. Tisti, ki
                     so bili zavarovani pri Vzajemni zavarovalnici, so vsak mesec dobili njen list
                     Naša moč, ki je imel posebno rubriko Mlada moč, da so na svoj račun prišli tudi
                     mlajši bralci. Redki so bili naročeni na Slovenca, nekateri pa tudi na Domovino
                     in Jutro. Fara je imela nekaj naročnikov Mohorjevih knjig, tik pred revolucijo
                     so pa v Belo Cerkev prihajale tudi knjige Slovenčeve knjižnice. </p>
                  <p>Pred volitvami je včasih prišlo do prepira med zagretimi pristaši Slovenske
                     ljudske stranke ali JRZ in njihovo opozicijo, vendar so bili taki prepiri po
                     volitvah kmalu pozabljeni in niso močneje vplivali na medsebojne odnose v fari
                     in občini. </p>
                  <p>Vedno znova slišimo trditve, da do razdora v našem narodu ni prišlo šele med
                     okupacijo in »osvobodilnim bojem«, ampak že prej – zlasti zadnja leta pred
                     vojno. K temu naj bi bistveno
                     <pb n="013"/> 
                      pripomogle nekatere katoliške organizacije kot
                     Katoliška akcija in druge, ki so tedaj opozarjale na nevarnost komunizma. Res
                     so opozarjale, niso se pa popolnoma zavedale, kako velika in neposredna je ta
                     nevarnost. List Vzajemne zavarovalnice Naša moč, ki je leta 1939 imel naklado
                     113.000 izvodov in je bil njegov glavni urednik Ivo Peršuh, je februarja 1939
                     takole razmišljal: »Ena narodna družina smo. V družini je pa lepo, kadar v njej
                     vladata ljubezen in sloga. Ali je res drugačno politično prepričanje, drugačno
                     svetovno naziranje že dovolj močan razlog, da nekoga sovražim? Res je, proti
                     zmoti se je treba boriti. A ne s kolom in z osebnimi spori, temveč s
                     prepričevalno besedo in resnici odgovarjajočimi dejanji ter pravilnim
                     življenjem. Borba med dobrim in zlim bo trajala do konca sveta, ko bo o njih
                     izrečen pravdorek, proti kateremu ne bo več priziva. Nobeno sovraštvo tega
                     dejstva ne bo izbrisalo, le ljubezen in obzirnost in človečnost bodo blažile
                     nasprotja.« Naša moč seveda ni bila vodilni katoliški časopis, vendar njen glas
                     že zaradi velike naklade ni bil zanemarljiv. Širili in brali so jo tudi ljudje
                     v Beli Cerkvi, o katerih bomo govorili v tem sestavku in katerih polpretekla
                     zgodovina se nam zdi pomembna za razumevanje slovenske razdvojenosti. </p>
                  <figure>
                     <graphic url="slike_z_32/z_32_06.png"/>
                     <head>Ajdnikova oče Franc in mati Jožefa <name type="author"/></head>
                  </figure>
               </div>
               <div type="div3">
                  <head>Prvo leto okupacije </head>
                  <p>Aprila 1941 so tudi v Beli Cerkvi postavljali mlaje in izobešali rdeče zastave
                     s kljukastim križem. Neka šivilja se še spominja, kako so jo priganjali, naj
                     hiti z delom, kajti nihče ni hotel biti izjema in ostati brez zastave. Redke
                     hiše, ki nacistične zastave niso takoj izobesile, so bodle v oči, toda pod
                     pritiskom sovaščanov so kmalu popustile. </p>
                  <p>Kljub drugačni želji mnogih občanov se je nemško-italijanska meja ustalila med
                     Škocjanom in Bučko. Kmalu se je pokazalo, kako nespametno je bilo tisto začetno
                     navdušenje za Nemce. Najprej so izgnali ali odpeljali duhovnike, učitelje in
                     nekatere druge zavedne Slovence, oktobra so pa razglasili preselitev
                     prebivalstva posavskih občin. Partizanski napad na Bučko preselitve ni mogel
                     preprečiti, ampak je povzročil še dodatne žrtve. Družine in posamezniki, ki so
                     se pravočasno umaknili na italijansko stran, so bili rešeni preselitve v
                     Nemčijo. Italijani so tolerirali, da so se naselili pri sorodnikih in znancih,
                     kljub temu so pa občutili grenkobo brezdomstva. </p>
                  <p>Osvobodilna fronta je kljub neuspelemu spopadu z Nemci pri Bučki in tragičnemu
                     koncu belokranjske partizanske čete pri Lazah še naprej oznanjala nujnost
                     takojšnjega upora proti okupatorju. V decembru 1941 je prišlo do vstaje v
                     Poljanski dolini, ki se je zaključila z dražgoško bitko, po kateri so Nemci
                     postrelili 41 Dražgošanov, vse druge pa izgnali in izravnali z zemljo celo vas
                     s cerkvijo vred. Istočasno je VOS (varnostno obveščevalna služba osvobodilne
                     fronte) v skladu z »Odlokom Slovenskega narodno osvobodilnega odbora glede
                     zaščite slovenskega naroda in njegovega gibanja za osvoboditev in združitev«
                     (Glej Slovenski poročevalec, 20. septembra 1941) začela pobijati Slovence, ki
                     se s takim načinom boja proti okupatorju niso strinjali. Po novem letu 1942 je
                     bilo vse več groženj proti beli gardi in dejanja VOS-a v Ljubljani kot tudi
                     partizanov na podeželju so potrjevala, da so te grožnje resne. </p>
                  <p>Spomladi 1942 so partizani tudi v Beli Cerkvi začeli preganjati belo gardo, ki
                     je pa pravzaprav ni bilo. Ohranjeni so zapisniki zaslišanj, ki so tedaj nastali
                     v štabu Krškega odreda. Za razumevanje teh zapisnikov bomo najprej osvetlili
                     nekatere dogodke iz leta 1941, o katerih
                     <pb n="014"/> 
                      naša »že napisana zgodovina« ni pisala
                     ali pa jih je prikazala drugače, kot so se v resnici zgodili. </p>
                  <p>Takoj po okupatorski zasedbi Slovenije se je v Ljubljani sestalo nekaj
                     predstavnikov katoliških mladinskih organizacij. Vsi so soglašali, da je treba
                     vzpostaviti tajno organizacijo, ki bo v dogovoru z zavezniki ob primernem času
                     pripravljena nastopiti proti okupatorju. V naslednjih dneh so od raznih strani
                     prišla poročila o aktivnosti komunistov, predvsem o njihovem zbiranju orožja.
                     29. aprila so se v Delavski zbornici v Ljubljani zbrali zastopniki Zveze
                     fantovskih odsekov, Mladinske kmečke zveze, Zveze združenih delavcev in
                     mladinskega dela Slovenske ljudske stranke. Ustanovili so tajno vojaško
                     organizacijo in jo imenovali Slovenska legija. Vodstvo organizacije sta v
                     začetku prevzela Rudolf Smersu in polkovnik Ernest Peterlin. Odposlanci
                     organizacije so potem obiskovali zaupnike po občinah, priporočali zbiranje
                     orožja in spodbujali k ustanavljanju občinskih oddelkov Slovenske legije. Vse
                     delo je moralo biti strogo tajno, zato ni čudno, če so se organizatorji iz
                     Ljubljane obračali na podeželju izključno na ljudi, ki so jih poznali iz
                     predvojnega delovanja v raznih organizacijah; namen Slovenske legije ob
                     ustanovitvi gotovo ni bil oborožen nastop proti komunistom, komunisti so bili
                     kvečjemu vzpodbuda za njeno ustanovitev, ampak odpor proti okupatorju ob
                     primernem času. Seveda tedaj niso računali, da bo OF odpor proti okupatorju
                     kmalu proglasila za svoj monopol in vsako delovanje zunaj njega kaznovala kot
                     najhujši zločin narodnega izdajstva. </p>
                  <figure>
                     <graphic url="slike_z_32/z_32_07.png"/>
                     <head>Gojenci Kmetijske šole na Grmu pred zadnjo vojno – Prvi z desne sedi Jože
                        Ajdnik, ki so ga koministični teroristi umorili julija 1942 <name
                           type="author"/></head>
                  </figure>
                  <p>V Sajetovem Belogardizmu najdemo podatek, da je bila konec leta 1941 pri Sv.
                     Ani v bližini Mirne Peči konferenca zastopnikov Slovenske legije z Dolenjske,
                     ki so se je udeležili tudi fantje iz Bele Cerkve (F. Saje, Belogardizem, str.
                     149). V Mirni Peči se spominjajo nekih sestankov v Krevsovem mlinu pod Sv. Ano,
                     vendar kaj več o njih ne vedo. Zelo verjetno je, da so bili na omenjeni
                     sestanek povabljeni nekateri vidnejši člani Slovenske ljudske stranke in Zveze
                     fantovskih odsekov in da so prireditelji hoteli z njim vzpodbuditi organizacijo
                     Slovenske legije po dolenjskih občinah. </p>
                  <p>Do pozne jeseni 1941 Slovenska legija ni imela svojega glasila, Slovenski
                     poročevalec pa je začel izhajati že maja 1941 in je takoj po ustanovitvi OF
                     postal njen »informacijski vestnik«. Ko sta novembra 1941 izšli prvi številki
                     ilegalnih listov <emph>Slovenija in Evropa</emph> in <emph>Svobodna
                        Slovenija</emph> so bili nameni OF že precej
                     <pb n="015"/> 
                         znani. Skoraj cela prva
                     številka lista <emph>Slovenija in Evropa</emph> je bila namenjena razpravi o
                     pismu, ki so ga »katoličani v Osvobodilni fronti« naslovili na Slovence. Med
                     drugim je bilo v tem pismu navedeno, da se usoda vsega sveta in tudi
                     slovenskega naroda odigrava na vzhodu, da je Osvobodilna fronta postala
                     dejansko in formalno vsenarodno gibanje, da so partizani narodna vojska, ki
                     varuje slovenske ljudi in imetje, da so katoliški voditelji premišljeno lagali
                     o preganjanju vere in Cerkve v Rusiji, da so prav katoliški voditelji krivi, da
                     je slovensko ljudstvo po zlomu Jugoslavije tako lahkomiselno sprejelo
                     nacistične in fašistične okupatorje. V precej dolgi razpravi potem list vsako
                     posamezno točko pojasni in zavrne, na koncu pa še pove, kaj so o komunizmu
                     rekli štirje veliki Slovenci: Slomšek, Krek, Jeglič in Korošec. </p>
                  <p>Na zadnji strani je prva številka lista <emph>Slovenija in Evropa</emph>
                     prinesla sledeče opozorilo: »<emph>Sedaj ne gre za klerikalizem, ne za JRZ,
                        niti za SLS, gre za mnogo več. Gre za obnovo duhovnih osnov krščanske omike.
                        Samo v tej obnovi je rešitev sveta, rešitev Evrope in rešitev slovenskega
                        naroda. Izven krščanske omike je tema, je strašna tiranija totalitarizma
                        države, je gospodarsko izkoriščanje in socialna krivica, je postopno
                        uničenje malih narodov, je ponižanje univerz za dekle oficialnih zablod, je
                        trganje otrok od družinskih ognjišč v režimske kasarne. Rešitev je samo ena:
                        nazaj h krščanski omiki, ki edina vzpostavlja pravo zapovrstje vrednot, ki
                        daje osebi, kar je njenega, družini, kar je njenega, narodu, kar je
                        njegovega, državi, kar je njenega, in Bogu, kar je božjega. Samo v takem
                        ozračju more živeti prava svoboda in mednarodna vzajemnost, po kateri nas
                        tako žeja.</emph>« (AINZ, fasc 4-Tisk)</p>
                  <p>
                     <emph>Svobodna Slovenija</emph> v drugi številki pod naslovom Kaj hočemo
                     Slovenci našteje pet točk slovenskega narodnega programa, »<emph>na katerem so
                        se zedinili vsi Slovenci v domovini, in ki je tudi program Slovenskega
                        narodnega odbora v Londonu ter vseh Slovencev v Ameriki – kakor je preko
                        londonskega radia razglasil poslanik dr. Kuhar dne 23. novembra
                     1941</emph>«. Ista številka v rubriki Za robom razmišlja o tem, koliko časa bo
                     trajala vojna. Med drugim pove, da je Churchill že v začetku vojne napovedal,
                     da bodo demokracije dosegle Nemčijo v oborožitvi šele leta 1942, vojna bo pa
                     verjetno trajala še leta 1943, in da je dr. Krek marca 1941 izjavil, da bo os
                     še poldrugo leto močnejša, zadnjo besedo pa da bo imel Roosevelt. </p>
                  <p>V tretji številki <emph>Svobodne Slovenije</emph>, ki je izšla 20. decembra
                     1941, beremo o stiski beguncev z nemškega zasedbenega področja in tole
                     ugotovitev: »<emph>Od vseh zapuščeni in sovraženi se sovražimo in pobijamo
                        sedaj še med seboj, kakor bi bili divjaško pleme. Komunistična stranka, ki
                        se skriva pod masko Osvobodilne fronte, je segla po umorih kot sredstvu
                        domačega političnega obračunavanja. Osvobodilna fronta tako postaja fronta –
                        ne proti okupatorju in zunanjemu sovražniku, ampak fronta za notranje
                        politične pokolje in umore med nami Slovenci. – Slovenci smo na žalost vedno
                        imeli hude </emph>
                     <emph>strankarske boje, vendar se pa z naročenimi in premišljenimi umori
                        dosedaj nismo borili proti domačim političnim nasprotnikom.</emph>« V isti
                     številki je tudi poročilo o smrti Fanuša Emerja in na koncu poročila besede dr.
                     Korošca: »<emph>Ponovno naglašam, da mi nočemo komunizma! Ruski narod je naš
                        bratski narod, toda ruski komunizem ni naš brat. Mi nočemo niti komunizma
                        niti fašizma. Nočemo, da postanemo to, kar je zraslo na tuji zemlji</emph>.« </p>
                  <p>Naj omenimo samo še šesto številko <emph>Svobodne Slovenije</emph>, ki je izšla
                     1. februarja 1942, in ki je pod naslovom Ne tirajte slovenskih družin v žrelo
                     gestapa prinesla poročilo o dražgoški bitki in o krutem nemškem maščevanju nad
                     vaščani. Poročilo se zaključi z vprašanjem, zakaj glasilo OF (Slovenski
                     poročevalec) tako kratko omenja dogodke v Dražgošah, o žrtvah in strašnih
                     grozotah pa sploh ne govori. (AINZ, fasc. 4–Tisk)</p>
               </div>
               <div type="div3">
                  <head>Pomlad in poletje 1942 </head>
                  <p>Tisto pomlad kopači na Vinjem Vrhu niso bili tako veseli kot navadno. Čeprav se
                     še ni zgodilo nič posebnega, je med ljudmi zavladalo nezaupanje. Drug drugega
                     so vprašujoče pogledovali in se izogibali nekaterim temam razgovora.
                     Šentjernejski skupini, ki je v noči na 10. marec mimo Bele Cerkve in Šmarjete
                     odhajala k partizanom v kočevske gozdove, se je pridružilo nekaj fantov iz Bele
                     Cerkve in okolice, več jih je pa odšlo v aprilu in maju. Sovaščani so to komaj
                     opazili, saj so fantje večkrat bili za nekaj časa od doma zaradi dela. Ob
                     večerih so se v tej ali oni hiši pojavili partizani in govorili, da bodo kmalu
                     pregnali okupatorja. Besedam o svobodi so zlasti mladi radi prisluhnili,
                     nekateri pa so dvomili v smiselnost takega boja in v čistost namenov OF. </p>
                  <p>Te dvome so kmalu podkrepila dejanja, ki niso mogla ostati neopažena. V
                     sosednji fari Št. Peter je partizan – domačin 12. aprila pri
                     <pb n="016"/> 
                      belem dnevu
                     streljal na Franca Rataja, znanega javnega delavca in člana Katoliške akcije.
                     Kaže, da napadalec ni bil dober strelec, kajti Rataj je kljub nekaj ranam ostal
                     živ. Nekako ob istem času so poskušali ustreliti Milana Žlendra, organistovega
                     sina iz Bele Cerkve. Organist in zborovodja Žlender se je že pred vojno z
                     družino naselil v Beli Cerkvi. Poleg Milana so bile v družini še tri sestre in
                     brat Mirko, ki je bil starejši od Milana in je aprila 1941 kot jugoslovanski
                     vojak prišel v nemško ujetništvo. Milan, rojen 1920, je bil pred vojno v službi
                     v Kranju. Po nemški zasedbi se ni počutil varnega, zato je prišel k domačim v
                     Belo Cerkev, in dobil službo občinskega referenta za prehrano. Tisti dan sta ga
                     dva oborožena neznanca iskala najprej na občini, potem pa prišla k organistovim
                     na dom. Eden je vstopil v hišo in ko je našel Milana, je uperil vanj pištolo in
                     zahteval, naj takoj gre z njim. Na poti skozi vežo je Milan z nenadnim udarcem
                     zbil nasprotniku pištolo iz rok in ga rinil na dvorišče. Prihitela sta tudi oče
                     in mati in skušala posredovati. Oni, ki je čakal zunaj, se ni takoj znašel; ko
                     je končno streljal, je krogla očeta samo oplazila po obrazu, Milan je pa že
                     zbežal. Napadalca se očitno nista želela soočiti z vaščani, zato sta hitro
                     odšla. Milan se je tedaj umaknil v Ljubljano, v Belo Cerkev je pa spet prišel
                     konec avgusta kot legionar – vaški stražar. Nekako sredi maja so partizani neke
                     noči odpeljali organista, njegovo ženo in dve hčeri. Cel teden so jih gonili s
                     seboj po Gorjancih in zasliševali, nazadnje pa vendarle izpustili. </p>
                  <p>Ali bi lahko rekli, da so bili »likvidatorji« v začetku neodločni ali pa
                     neizkušeni? Za osvetlitev tistih težkih razmer poglejmo dve sliki. Eno od teh
                     slik dobimo v knjižici Vstaja pod Gorjanci: »Devetnajstega maja je Jaka s
                     patruljo zaplenil poštni avtobus in ga odpeljal v Kobile; začela se je stroga
                     zapora. Telefoni so bili potrgani in porušeni. Ljudje so hodili s partizani
                     prekopavat ceste in nanje rušit drevje. Mostove na Krki so minirali in zažgali.
                     Postrelili so nekaj lahkomiselnih predrznežev, ki so kljub svarilom za beraške
                     nagrade poskušali pretihotapiti italijansko pošto. Čas cerkvenih ur so
                     naravnali zopet po starem, prepovedali plačevati Italijanom davke in razpisali
                     svoje. Vpeljali so svoje lastno kazenskopravno in civilnopravno oblast. Sodili
                     in kaznovali so tihotapce živine, tatove, ki so že od nekdaj vlamljali v vinske
                     hrame, in v kali zatrli vse pojave razbojništva. Gorjanci in dežela pod njimi
                     so se spreminjali v svet z vsemi pravnimi in upravnimi lastnostmi svobodne
                     države.« (Ivo Pirkovič, Vstaja pod Gorjanci, str. 30). </p>
                  <p>Drugo sliko povzamemo po Vesteh od 5. septembra 1942: »Bela cerkev 25. 8.
                     Narodna zaščita še vedno nadzira gibanje prebivalstva. Zadnja taka straža je v
                     Kronovem na cestnem križišču, sicer pa ni do Novega mesta nobene straže več.
                     Cesto, ki je zadelana z drevjem, mislijo sami očistiti. Koncem maja so napadli
                     avtobus podjetja Kos in odvedli 2 gasilca, ki sta se peljala z njim. Za tem so
                     podžagali telefonske drogove in jih razmetali po cesti, žico pa odnesli s
                     seboj. Da bi onemogočili promet čez Krko, so poškodovali most pri Dragi in pri
                     Dobravi. Po teh razdiralnih akcijah je sledil na praznik Sv. Rešnjega Telesa,
                     dne 4. julija, prevzem občine po partizanih. Na njihovo zahtevo jim je občinski
                     komisar Zorko izročil štampiljke in blagajno. Precej denarja so zaplenili tudi
                     na pošti. Takrat so ustanovili tudi narodno zaščito. Odbor je sestavil imenik
                     obveznikov, ki morajo hoditi na stražo. Prepovedali so hoditi v Novo mesto. Pod
                     smrtno kaznijo je bilo prepovedano prinašati kakršnokoli časopisje.
                     <pb n="017"/> 
                      Precej
                     fantov je odšlo med partizane.« (AINZ 110 A, II 0243822) </p>
                  <figure>
                     <graphic url="slike_z_32/z_32_08.png"/>
                     <head>Brata Jože (sedi) in Avguštin Ajdnik – Jožeta so komunisti umorili
                        julija, Avguština pa novembra 1942 <name type="author"/></head>
                  </figure>
                  <p>V noči od 9. na 10. julij, komaj pet dni po v Vesteh opisanem prevzemu oblasti
                     v občini, so partizani odpeljali proti Klevevžu Jožeta Ajdnika iz Bele Cerkve,
                     Leopolda Klobučarja z Vinjega Vrha, Franca Gričarja iz Družinske vasi in še
                     nekaj drugih mož in fantov, med njimi bivšega župana Vinka Bevka in občinskega
                     komisarja Cvetka Zorka. Komisarjevega brata Franca Zorka so iskali, pa se je še
                     pravi čas umaknil; odpeljali so pa tedaj tudi Stanka Grahuta iz Gorenje vasi
                     pri Šmarjeti. Naslednje dni so jih zasliševali v štabu Krškega odreda. Po
                     zaslišanju in mučenju so Ajdnika, Gričarja in Klobučarja ubili, Cvetko Zorko
                     jim je pobegnil, druge so pa izpustili. Iz zapisnikov teh zaslišanj zvemo, kaj
                     je tožitelje predvsem zanimalo in kako so se obtoženci zagovarjali. Seveda je
                     pa pri tem treba imeti pred očmi posebne okoliščine, v katerih so ta zaslišanja
                     potekala, saj je zasliševalec lahko z mučenjem pripravil svojo žrtev, da je
                     govorila po njegovi želji, ali pa njene izjave v zapisniku formuliral po svoje. </p>
                  <p>Po zapisniku sodeč, je bil glavni obtoženec na »procesu« v štabu Krškega odreda
                     Jože Ajdnik. Na vprašanje, ali ve, zakaj je aretiran – to vprašanje je bilo
                     menda postavljeno vsem zaslišanim – je Ajdnik odgovoril: »Ne vem«. Sledilo je
                     vprašanje: »Kaj veš o shodu – sestanku, ki je bil baje pri Trebnjem?« Odgovor:
                     »Bil je pri Sv. Ani pri Mirni Peči. Od nas smo bili: Gregorčič Karel – sedaj
                     pri partizanih, Peterlin Ivan, jaz in Zorko Franc, ki nas je spravil skupaj.
                     Vseh nas je bilo okrog 15. Govorilo se je proti Italijanom in tudi proti
                     komunistom. Pozneje sem govoril samo z bratom od Peterlina – Gustelnom, s
                     katerim sva skupaj brala liste Svobodna Slovenija in Slovenija in Evropa. Od 12
                     izvodov, ki sem jih dobil od Rataja v Št. Petru, sem 3 izvode oddal, ostale
                     sežgal. Dal sem Peterlin Gustelnu, Gregorčič Karlu in Kaplan Francu.«</p>
                  <p>»Kaj veš o jugoslovanski narodni armadi in Mihajloviču?« </p>
                  <p>»Slišal sem na sestanku, da je Mihajlovič vodja jugoslovanske narodne armade.« </p>
                  <p>»Kaj veš o beli gardi?« »Rataj mi je rekel, da je treba organizirati, jaz sem
                     mu odklonil in Zorku prav tako.«</p>
                  <p>Po dveh urah se nadaljuje: »Ko smo se vračali od Sv. Ane, smo Zorka pustili
                     zadaj. Ko sem kasneje prišel v Novo mesto, sem srečal Vebleta. Naročil mi je,
                     naj se oglasim pri Rataju. Ko sem fante vprašal, kakšnega mnenja so, so
                     izjavili, da se ne izplača. Od tistih, s katerimi sem jaz govoril, sigurno ni
                     nobeden zraven. Grahut Stanko je bil tudi na sestanku pri Sv. Ani. Literaturo
                     sem dobil v zimskem času. Možnosti za zvezo z Vebletom in Ratajem se nisem
                     poslužil.«</p>
                  <p>»Se čutiš kaj krivega?« »Samo toliko, ker sem vzel liste.« </p>
                  <p>Pri Francu Gričarju je zapisan rojstni datum 19. 7. 1878 in poklic: policijski
                     višji stražni podnarednik, služboval v Trstu 1897 – 1913 in v Ljubljani 1913
                     –1923. Na vprašanje, ali ve, zakaj je aretiran, je odgovoril, da mu niso
                     povedali. Zapisnik ni zaključen. </p>
                  <p>Cvetko Zorko, občinski komisar, je menil, da je aretiran zaradi svojega brata
                     Franca, in dodal, da ga je večkrat svaril, naj v domači hiši ne razpravlja o
                     politiki. Ni bil zadovoljen, ko je brat sodeloval pri kolportaži Slovenca in
                     Slovenčevih knjig. Ko so Cvetka obvestili, da ga je visoki komisar Grazioli
                     imenoval za komisarja občine Bela Cerkev, ni imel nobene izbire, moral je
                     sprejeti to funkcijo. </p>
                  <p>Tudi druge so spraševali, kaj vedo o beli gardi, ali so brali belogardistične
                     časopise in podobno. Gričarja so obtoževali, da je tolmačil Nemcem, Klobučarja
                     pa, da je bil v službi na gradu Otočec, vse drugo se je pa vrtelo okrog bele
                     garde; na zaključno vprašanje , če imajo kaj pripomniti, so skoraj vsi
                     odgovorili, da jim »je naredba o beli gardi znana.« Morda je bila s tem
                     mišljena 1. naredba štaba Dolenjskega odreda za 28. maj, ki sta jo podpisala
                     Urban Velikonja in Tone Nosan in s katero je bilo zagroženo, da bo po kratkem
                     postopku ustreljen vsak, komur bo dokazano, da je član belogardistične
                     organizacije. Kje so se prebivalci Bele Cerkve tako temeljito seznanili s to
                     »naredbo«? In kdo naj bi bil član belogardistične organizacije? Tudi tisti, ki
                     je prodajal knjige Slovenčeve knjižnice? </p>
                  <p>Nekdo od zaslišancev je menda izjavil, da je Jože Ajdnik belogardist; kaj ga je
                     nagnilo k taki izjavi? Kaj si je pod pojmom bela garda sploh predstavljal? Jože
                     Ajdnik je bil rojen leta 1910. Za njim je pri Ajdnikovih prijokalo na svet še
                     pet otrok. Dva sta kmalu umrla, Avguštin in dve sestri pa so delali Jožetu
                     družbo. Ajdnikova kmetija ni bila ravno majhna, toda otroci so kljub temu
                     iskali še kak dodaten zaslužek. Ko je v Beli Cerkvi začela delati mlekarna, je
                     kdo od Ajdnikovih vsako jutro še pred svitom napregel konje in hitel pobirat
                     mleko po okoliških vaseh. Martina se je izučila za šiviljo in je potem imela
                     doma »priviligiran« položaj. Avguštin je postal ključavničar in se je že pred
                     vojno priženil v sosednjo vas Gradenje. Vsi Ajdnikovi so bili
                     <pb n="019"/> 
                      dobri pevci, zato
                     so radi sodelovali pri cerkvenem pevskem zboru. Jože je bil tudi kapelnik
                     gasilske godbe, kot smo že omenili. Pri vsaki igri, ki so jo uprizorili na odru
                     belocerkovskega prosvetnega doma, je bil med igralci tudi kdo od Ajdnikovih.
                     Poleg vsega dela in številnih konjičkov je Jože tudi čebelaril. Ni čudno, če je
                     užival v družbi marljivih čebelic, saj je tudi njegovo življenje bilo
                     izpolnjeno z neprestanim delom. </p>
                  <figure>
                     <graphic url="slike_z_32/z_32_09.png"/>
                     <head>Zaradi takega branja so komunisti morili slovenske ljudi! <name
                           type="author"/></head>
                  </figure>
                  <p>Ko so Jožeta odpeljali, je bil oče zelo zaskrbljen, vendar na zunaj tega ni
                     pokazal. Ni vedel, kako bi sinu pomagal. Verjetno mu je tedaj nekdo svetoval,
                     da je napisal pismo, kjer je skušal Jožeta opravičiti, češ da je »bil žrtev
                     terorizma Vzajemne zavarovalnice.« (Arhiv Slovenije – dis. enota Linhartova 9)
                     17. julija, ko je bilo to pismo napisano, je Jože Ajdnik že ležal v grobu
                     skupaj z Gričarjem in Klobučarjem. Domači so pa še nekaj časa upali, da se bo
                     vrnil, saj so jim govorili, da so ga poslali na Kočevsko. </p>
                  <p>Hkrati z možmi in fanti iz Bele Cerkve so pri Klevevžu zasliševali tudi
                     sedemindvajsetletnega Stanka Grahuta iz Gorenje vasi pri Šmarjeti. Kot član
                     Fantovskega odseka je bil Stanko znanec Jožeta Ajdnika in drugih belocerkovških
                     fantov. Po tistem zaslišanju so ga izpustili, toda proti koncu avgusta so spet
                     prišli ponj. Tedaj so se zadrževali v gozdu nedaleč od Šmarjete. Ko so
                     izvedeli, da se bližajo legionarji, so »ga justificirali, čeprav proizvedbe o
                     njem še niso bile končane«. Med mučenjem je Stanko klical na pomoč in okoliški
                     prebivalci so to slišali. Šli so na tisti kraj in našli njegovo zmrcvarjeno
                     truplo, pokrito samo z listjem. Pogreba v Šmarjeti se je udeležilo zelo veliko
                     ljudi. Novomeški okrožni obveščevalec OF je o vsem tem poročal v pismu od 3.
                     septembra, ki je nekaj mesecev kasneje prišlo v roke legionarjem in njegov
                     prepis so objavile tudi Vesti. (AINZ 110 B, II 0244717)</p>
                  <p>Lep primer, kako je delovala »kazenskopravna in civilnopravna oblast«, ki so jo
                     4. julija vzpostavili v Beli Cerkvi, je obsodba Avguština Ajdnika, Jožetovega
                     mlajšega brata. Oktobra 1942, ko se je že vedelo za Jožetov grob pri Klevevžu,
                     je neki domači somišljenik OF opozoril Avguština, naj se za nekaj časa umakne
                     od doma, ker je tudi on v nevarnosti. Avguštin ga je odločno zavrnil, da ne bo
                     nikamor hodil, ker nima nič na vesti. Ko je 10. novembra šel po opravkih v
                     sosednjo vas, so ga prestregli partizani in odpeljali v svoje takratno
                     taborišče onkraj Šmarjete. Po hudem mučenju so ga v bližini taborišča ubili in
                     zelo plitko zakopali. Upanje domačih, da se bo morda le vrnil, je bilo
                     kratkotrajno. Sredi noči na 13. november so Lindičevi v Gradenju, med njimi
                     Avguštinova žena in trije otroci, dobili obisk. Novi oblastniki so prišli
                     opravit zapuščinsko obravnavo za Avguštinom. Zahtevali so njegov delež. Pobrali
                     so vso njegovo obleko, žito, krompir, zabelo, prekajeno meso in vse znesli na
                     voz, ki so ga potegnili izpod kozolca. V hlevu so vzeli najboljšega prašiča,
                     kravo in vola, ki so ga vpregli v voz, in odšli. Po njihovem je bil ta postopek
                     zakonit, saj je 1. naredba štaba Dolenjskeega odreda za 28. maj 1942 poleg
                     smrtne kazni za »člane belogardistične organizacije« predvidela tudi zaplembo
                     njihovega premoženja. (F. Saje, Belogardizem, str. 290)</p>
               </div>
               <div type="div3">
                  <head>Uboj furlanove družine </head>
                  <p>Posebnost »osvobodilnega« boja v letu dvainštirideset, ki se je gotovo premalo
                     zavedamo, je bilo kruto iztrebljanje celih družin. Kako so mogli govoriti o
                     boju proti okupatorju, hkrati pa moriti slovenske matere in celo otroke. </p>
                  <p>V Dolenjem Kronovem pri Beli Cerkvi je živela Furlanova družina. Oče Franc
                     Furlan je bil rojen leta 1890 v Studenem pri Postojni. Njegov rojstni kraj se
                     je po prvi svetovni vojni znašel v Italiji in France se je tedaj odločil za
                     odhod na drugo stran meje. Vstopil je v orožniško službo in leta 1921 ga
                     najdemo na Dolenjskem na orožniški postaji v Mirni Peči. V začetku leta 1922 se
                     je poročil z Marijo Zandir iz Češnjice pri Šentjanžu in decembra istega leta
                     sta že dobila sina Draga. Tudi drugi sin Marjan je bil še rojen v Mirni Peči,
                     kmalu potem pa je bil oče prestavljen v Kronovo pri Beli Cerkvi. Tu si je
                     družina postavila skromno hišo in pri njih je živela tudi stara mama Ivana
                     Zandir. Tretji sin France je bil rojen leta 1940, ko je oče, ki je tedaj že
                     imel čin narednika, nekaj časa služboval v Črnomlju. </p>
                  <p>Aprila 1941 je Franc Furlan odložil uniformo in prvo leto okupacije preživel
                     kot upokojenec doma v Kronovem. Oba starejša sinova sta nadaljevala šolanje,
                     Drago je bil v Ljubljani na učiteljišču, Marjan pa na meščanski šoli v Novem
                     mestu. S sovaščani v Kronovem so se Furlanovi dobro razumeli, tesnejših povezav
                     z njimi pa niso imeli, saj so še premalo časa živeli v tem kraju. Pravijo, da
                     je oče Franc kot orožnik bil strog, toda pravičen. Ljudje so to razumeli in
                     zaradi tega v vasi in okolici ni imel sovražnikov. </p>
                  <p>Ko so v noči na 10. julij iz Bele Cerkve odpeljali
                     <pb n="020"/> 
                   Jožeta Ajdnika in druge, se
                     pri Furlanovih niso oglasili. Marjana prepoved potovanja v Novo mesto ni
                     motila, saj so bile počitnice, Drago pa tisto leto v začetku julija ni prišel
                     domov kot navadno. Potovanja so bila povsod omejena ali prepovedana, zato se
                     temu nihče ni čudil. V četrtek, 23. julija, okrog treh popoldne je prišlo nekaj
                     partizanov v Dolenje Kronovo. Ustavili so se pri Furlanovih in čez nekaj časa
                     so sosedje videli, kako so z očetom Francem in sinom Marjanom odšli po cesti
                     proti Šmarjeti. Mama Marija je tisto popoldne plela korenje na Tratnikovi njivi
                     pri Lutrški vasi. Ko jo je sosed – vaški zaščitnik pritekel klicat, naj hitro
                     gre domov, se je poslovila od Tratnikove matere: »Zbogom! Če se ne vidiva več,
                     dajte zame za kakšno mašo.« Toda Marijo so tisto popoldne še pustili doma. </p>
                  <p>O umoru Furlanove družine so Vesti nekajkrat poročale, najobširneje 20.
                     septembra 1942. Očeta Furlana in sina Marjana so umorili v petek, 24. julija;
                     menda so očeta zasliševali in mučili celih sedem ur. Ko se je med mučenjem
                     onesvestil, mu je sin moral pomagati, da se je spet zavedel, in potem so
                     »sodniki« nadaljevali delo. Eden od mučiteljev, ki je verjetno imel opraviti s
                     Furlanom, ko je bil orožnik v Kronovem, je sedaj kričal nad njim: »V oči mi
                     poglej. Tudi jaz sem ti nekoč moral gledati v oči.« </p>
                  <p>V nedeljo, 26. julija, zgodaj popoldne so prišli še po mamo Marijo. Baje se je
                     upirala, da ne bo šla z njimi, in rekla, naj jo kar doma ubijejo. Sosedje so
                     spet videli, ko so jo, praznično oblečeno, odpeljali po cesti proti Šmarjeti. V
                     naročju je nesla manj kot dve leti starega sinčka. Stara mati je stala pred
                     domačo hišo in gledala za odhajajočimi. Preden so izginili za ovinek, se je hči
                     še obrnila in ji pomahala v slovo. Poročilo pove, da so se na poti ustavili pri
                     gostilni Nace, ker je bilo Mariji slabo. Naslednji dan so jo ljudje še videli,
                     ko je z otrokom v naročju sedela pred neko hišo. Gotovo so jo še ta dan, 27.
                     julija, umorili, kajti v torek zgodaj zjutraj se je v Kronovem pojavila
                     partizanka z otrokom v naročju. Ko je poizvedela, kje je pri Furlanovih, je
                     odšla tja in otroka izročila stari materi Ivani. Pravijo, da je bila Marija v
                     visoki nosečnosti, vendar mučiteljev niti to ni odvrnilo od njihove odločitve
                     (AINZ, 110 A-II O243873. Slovenski dom 8. 4. l944, str. 9).</p>
                  <p>Oktobra 1942 so Vesti takole poročale o grobovih na področju šmarješke fare:
                     »Za mnogo grobov ljudje vedo, čigavi so. Pri vasi Sela, npr., leži zakopana
                     Furlanova družina iz Kronovega. Ko so bili legisti zadnjič na pohodu skozi te
                     kraje, je bil z njimi tudi Drago Furlan, sin pokojnega Furlana. Ko je izvedel,
                     kje ležijo njegovi starši in brat, je šel v bližnjo vas Sela, tam nabral cvetja
                     in ga nasul na grob svojih staršev in brata. Kruta izguba ga je hudo zadela. Na
                     istem hribu Koglu je pokopan tudi Ajdnik iz Bele Cerkve (AINZ, 110 A-II
                     0243929). Kmalu zatem Vesti spet zapišejo, da je pri gradu Klevevž – na poti
                     proti Šmarjeti – njiva, na kateri je 240-260 grobov žrtev, ki so vse bile
                     pobite s topim orodjem in zelo plitko zakopane. Ni dvoma, da je bilo število
                     240 pretirano, res pa je, da so domačini tisti kraj poimenovali Furlanova
                     dolina. </p>
                  <figure>
                     <graphic url="slike_z_32/z_32_10.png"/>
                     <head>Domobranec Milan Žlender, Organistov iz Bele Cerkve, je aprila 1942 komaj
                        ušel komunistični krogli – Izginil je v velikem pokolu 1945 <name
                           type="author"/></head>
                  </figure>
                  <p>Legionar Drago Furlan je kmalu poskrbel, da so posmrtne ostanke njegovih
                     staršev in brata v Furlanovi dolini odkopali in jih prepeljali na novomeško
                     pokopališče. Takrat najbrž ni pomislil, da bo tudi sam kmalu počival poleg
                     njih. Nehote se vprašamo, kaj se je zgrnilo nad to družino, da je v kratkem
                     času skoraj izginila. Ker o vzrokih smrti staršev in mlajšega brata ni ohranjen
                     noben zapisnik, smo skušali kaj izvedeti od njihovih sovaščanov. Pravijo, da
                     oče Furlan kot orožnik ni
                     <pb n="021"/> 
                      naredil nič takega, da bi mu mogli očitati. Po
                     prihodu okupatorjev ni več opravljal službe in njegova nesreča v sreči je bila,
                     da ga Italijani marca 1942, ko so pobirali bivše jugoslovanske oficirje in
                     podoficirje, niso odpeljali v internacijo. Seveda pri »novi oblasti« že
                     podatek, da je Furlan pred okupacijo bil orožniški narednik, ni bil ugoden. Ta
                     in oni misli, da je sin Drago naredil napako, ker domačih ni pravočasno spravil
                     pod zaščito v Novo mesto, saj je moral vedeti, da bodo zaradi njegovega
                     delovanja proti OF ogroženi. </p>
                  <p>Kdaj je Drago Furlan prekinil študij na učiteljišču v Ljubljani in se pridružil
                     nacionalni ilegali oziroma Štajerskemu bataljonu? Franček Saje med »enajstimi
                     zarotniki, ki so se v tednu po 10. maju 1942 zbrali v Cerkvenem hribu nad
                     Dobrunjami«, omenja tudi učiteljiščnika Draga Furlana – Orana iz Kronovega (Fr.
                     Saje, Belogardizem 1952, str. 254). Iz tega bi lahko sklepali, da je Drago
                     Furlan odšel proti Dolenjski s skupino sedemnajstih borcev prve nacionalne
                     ilegale. V knjigi Ivana Korošca Prva nacionalna ilegala pa na strani 70 najdemo
                     podatek, da so France Murn, France Pintar, Jože Golob in Drago Furlan prišli v
                     odred šele 2. junija, torej v času, ko je nacionalna ilegala navzven že
                     nastopala kot enota partizanskega Štajerskega bataljona. Za nas je pač važno
                     dejstvo, da je Drago Furlan bil član nacionalne ilegale, podrobnosti njegovega
                     kratkega življenja in boja pa ne spadajo v okvir naše zgodbe. Težko verjamemo,
                     da so zasliševalci očeta Furlana 24. julija vedeli, da je njegov starejši sin
                     Drago vojak Štajerskega bataljona. </p>
                  <p>Ni težko razumeti, da je novica o kruti smrti staršev in brata Draga Furlana
                     hudo prizadela in ga samo še utrdila v protikomunističnem prepričanju, v
                     pripravljenosti, da za to izpostavi tudi svoje življenje. Kljub svoji mladosti,
                     saj je bil tedaj star komaj dvajset let, je konec leta 1942 postal poveljnik
                     vaške straže v Škocjanu. Ob kapitulaciji Italije je s svojo enoto prišel v Novo
                     mesto in se nato z drugimi vaškimi stražami pod vodstvom Vuka Rupnika umaknil
                     do Zameškega. Po ustanovitvi Slovenskega domobranstva je prevzel poveljstvo 31.
                     čete, ki se je v začetku imenovala 1. četa. Z njo je ostal tudi po vključitvi v
                     Meničaninov bataljon, toda že junija 1944 je bil v boju pri Šumberku težko
                     ranjen. </p>
                  <p>O nadporočniku Oranu je bilo veliko napisano v zvezi z bitko na Javorovici, 16.
                     marca 1944, ki je bila usodna za 4. bataljon Cankarjeve brigade. Tudi v Zavezi
                     št. 9 je izšel članek o Javorovici, ki ga je napisal dr. Velikonja. Ne mislimo
                     se spuščati v razpravo, da niso imeli prav razni pisci, ko so glavno
                     odgovornost za ustrelitev takrat ujetih partizanov pripisali nadporočniku
                     Oranu, ki naj bi v napadu vodil 31. domobransko četo, na koncu pa prevzel
                     vodstvo celotne operacije. Navedemo naj le odlomek iz knjige pisatelja Stanka
                     Kocipra, ki je izšla v Ljubljani leta 1996. V njej je Kociper opisal tudi pohod
                     na Javorovico, ki se mu je priključil kot domobranski propagandist. Zvečer, 15.
                     marca 1944, ga je nadporočnik Šušteršič povabil, naj se z njegovo četo udeleži
                     pohoda, da »bo potem gospodom v Ljubljani imel kaj povedati«. »Na pohod sta šli
                     dve četi: Šušteršičeva in Oranova, ki pa ji ni poveljeval sam nadporočnik Oran,
                     ker je bil bolan. S študentom Cirilom Skebetom, ki me je spremljal iz Ljubljane
                     na obisk staršev v Novo mesto, sva se pridružila Šušteršičevi četi. Ob določeni
                     uri, ko je sonce že stalo precej visoko nad Gorjanci, je bila Javorovica že
                     obkoljena, ne da bi partizani kaj slutili. Napadla je Oranova četa, naša je pa
                     zasedla položaje, ki so partizanom onemogočili pobeg ... Med četverico naših
                     padlih je bil mitraljezec Kukec; v glavo ga je ustrelil partizan, ki se je že
                     predal in ga je Kukec hotel razorožiti.« Pisatelj v tem poglavju tudi pove,
                     kako debelo je pogledal naslednji
                     <pb n="022"/> 
                      dan po bitki, ko je v glasilu novomeških
                     domobrancev Za blagor očetnjave prebral o sebi, kako junaško je sodeloval v
                     boju in ustrelil dva partizana. »Poročilo je bilo sestavljeno tako neokusno,
                     kot da je šlo za nedeljsko lovsko trofejo vaškega veljaka. Povrhu vsega pa ni
                     bilo resnično.« (Stanko Kociper, Kar sem živel, str. 154–156)</p>
                  <figure>
                     <graphic url="slike_z_32/z_32_11.png"/>
                     <head>Drago Furlan, domobranski nadporočnik Oran – Umrl za ranami, ki jih je
                        dobil v boju z italijansko komunistično brigado Fontanot marca 1945 <name
                           type="author"/></head>
                  </figure>
                  <p>Omenili smo že, da je bil nadporočnik Oran junija 1944 težko ranjen. Ko je za
                     silo okreval, je v Novem mestu prevzel poveljstvo 52. čete. V jeseni tega leta
                     je dobil študijski dopust in odšel v Ljubljano dokončat učiteljišče. Po
                     opravljenih izpitih se je vrnil k svoji četi. 21. marca 1945 se je 52. četa pri
                     Mraševem spopadla z italijansko partizansko brigado Fontanot. Oran je bil v tem
                     boju tako težko ranjen, da je naslednji dan v bolnici umrl. Pokopali so ga na
                     novomeškem pokopališču poleg staršev in brata.</p>
               </div>
               <div type="div3">
                  <head>Zaključek </head>
                  <p>Ali po površnem pregledu začetkov revolucije na enem delu Dolenjske res kaj več
                     vemo o vzrokih razdvojenosti v našem narodu? Ko smo listali po prvih številkah
                     Svobodne Slovenije, smo v tisti od 20. decembra 1941 prebrali tudi tale stavek:
                     »Slovenci smo na žalost vedno imeli hude strankarske boje, vendar se z
                     naročenimi in premišljenimi umori dosedaj nismo borili proti domačim političnim
                     nasprotnikom.« Ali ni v tem bistvo problema? Kaj je povzročilo večji razdor med
                     ljudmi v Beli Cerkvi, prepir med pristaši JRZ in opozicionalci, ko je nekdo
                     leta 1938 strgal predvolilni plakat, ali pokol Furlanove družine? Če se je o
                     umoru Furlanove družine morda manj govorilo kot o tistem predvojnem plakatu,
                     pomeni, da so se ljudje že spremenili, da se je vanje že naselil strah.
                     Totalitarizem, ki se je sicer šele boril za oblast, je že vplival na njihovo
                     razmišljanje in odločanje.</p>
                  <p>Tako smo spet pri vprašanju, ki se v vsakem Kako se je začelo odpira pred nami:
                     Revolucija ali osvobodilni boj, ali je sploh še ostalo kaj prostora za
                     osvobodilni boj? Proti komu je bil naperjen znani Odlok o zaščiti slovenskega
                     naroda, ki ga je septembra 1941 izdal Izvršni odbor OF? Komu je grozila s
                     smrtjo in zaplembo premoženja Naredba Dolenjskega odreda za 28. maj 1942? OF,
                     ki je bila pod neposrednim vodstvom Komunistične partije, ni imela prav nobene
                     pravice razglašati, da je odpor proti okupatorju njen monopol. Popolnoma
                     normalno je bilo, da so predvojne katoliške organizacije v začetku okupacije
                     pohitele z ustanovitvijo svoje ilegalne organizacije, da so potem z zamudo –
                     Komunistična partija, že od prej navajena ilegalnega tiskanja svojih glasil, je
                     bila pri tem veliko hitrejša – začeli izdajati Svobodno Slovenijo in druge
                     ilegalne liste. Tudi sestanek zaupnikov območja, kot je bil tisti pri Sv. Ani
                     nad Mirno Pečjo proti koncu leta 1941, ni mogel biti nič slabega. Jože Ajdnik
                     je povedal na zaslišanju, da so govorili proti Italijanom in proti komunistom.
                     Italijane so imeli za okupatorje in bili so odločeni, da bodo ob primernem času
                     proti njim nastopili tudi z orožjem. Umorov domačih političnih nasprotnikov na
                     tem sestanku zagotovo niso načrtovali, čeprav komunistom tedaj tudi to sredstvo
                     za dosego ciljev ni bilo več tuje. </p>
                  <figure>
                     <graphic url="slike_z_32/z_32_12.png"/>
                     <head>Furlanovi na novomeškem pokopališču – Na levi brez imena grob
                        nadporočnika Draga Furlana - Orana <name type="author"/></head>
                  </figure>
                  <p>Ko beremo zapisnike zaslišanj pri Klevevžu, skoraj nimamo občutka, da se je to
                     dogajalo med okupacijo. Le izjemoma najdemo kako vprašanje v zvezi z
                     okupatorji, vse drugo pa je preganjanje slovenskih organizacij in slovenskega
                     tiska. Že s tem, da so bile, so se te organizacije in njihovi člani pregrešili,
                     še večji greh so pa naredili, ko se niso podredili samovoljnemu sklepu OF, da
                     njen SNOO (Slovenski narodnoosvobodilni odbor) v času okupacije »edini
                     predstavlja, zastopa, organizira in vodi slovenski narod na vsem njegovem
                     ozemlju«, in je zato »vsako organiziranje izven osvobodilne fronte škodljivo
                     borbi za narodno svobodo«. (Slovenski poročevalec, 20. september 1941) </p>
                  <p>Zdi se, da tudi nekateri, ki niso bili somišljeniki OF, niso bili popolnoma
                     prepričani o neupravičenosti tega monopola. Na primer: Ajdnik je na vprašanje,
                     ali se počuti kaj krivega, odgovoril, da le zato, ker je sprejel tistih nekaj
                     izvodov Svobodne Slovenije in lista Slovenija in Evropa. Občinski komisar Zorko
                     je takoj pomislil, da je na zaslišanju
                     <pb n="023"/> 
                      zaradi brata, ki je morda res poizkušal
                     v Beli Cerkvi vzpostaviti neko organizacijo zunaj OF, sam se pa ni počutil
                     krivega, ker je od Italijanov sprejel svojo funkcijo, katero je nekdo pač moral
                     opravljati in s katero je za ljudi lahko naredil tudi kaj dobrega. Vsi, ki so
                     imeli v rokah list Svobodna Slovenija ali Slovenija in Evropa, celo tisti, ki
                     so ilegalni list dobili nekega jutra zataknjen za okno in so ga sežgali, še
                     preden so ga prebrali, so se počutili nelagodno. Seveda je treba upoštevati, da
                     je njihovo življenje med zasliševanjem viselo na nitki in da so temu primerni
                     bili tudi odgovori na zastavljena vprašanja.</p>
                  <p>Kaj še lahko rečemo o poboju Furlanove družine? Morda je nova oblast kako
                     izvedela, da je Drago Furlan spomladi 1942 izginil z učiteljišča v Ljubljani in
                     se potem pridružil odredu nacionalne ilegale, ki so ga partizani precej časa
                     imeli za svojo enoto. Po družini so udarili predvsem zato, da bi Beli Cerkvi in
                     okolici vlili strah pred gibanjem, ki ni bilo pod njihovo kontrolo. Nekaj
                     podobnega se je tiste dni dogodilo na drugem koncu Slovenije, v Šentjoštu nad
                     Vrhniko. 24. julija, prav na dan, ko so pri Klevevžu sodili Furlanovem očetu in
                     sinu Marjanu, so partizani napadli komaj ustanovljeno postojanko prve vaške
                     straže. Ko je niso mogli zavzeti, so začeli v okolici pobijati ljudi, ne glede
                     na njihovo zvezo z vaško stražo, in požigati njihove domove. </p>
                  <p>Kljub tem »preventivnim« ukrepom in prav zaradi njih se je odpor proti
                     komunističnemu nasilju hitro razrasel. Ob krutem umoru Stanka Grahuta, 30.
                     avgusta 1942, prebivalci Šmarjete niso skrivali ogorčenja. Novomeški
                     obveščevalec je tedaj pisal glavnemu poveljstvu partizanskih čet, kako prav je
                     Grahutov primer prišel »begom« za njihovo propagando, ki pa ne bo dolgo
                     trajala, saj povzročitelje že iščejo. Pa ni bilo čisto tako. Celo nekateri
                     fantje, ki so ali sami odšli v partizane ali pa bili mobilizirani, so začutili,
                     da v takem osvobodilnem boju ne morejo sodelovati. Izkoristili so prvo priliko
                     in prebegnili k legionarjem. Naj tu omenimo 21-letnega Rafaela Pevca in
                     19-letnega Karla Gregorčiča iz Družinske vasi pri Beli Cerkvi. Ko sta od
                     partizanov prišla k legionarjem, so ju dodelili enoti kapetana Vasiljeviča –
                     Iztoka. Z njim sta prišla na Suhor in 26. novembra 1942 ob združenem napadu
                     slovenskih in hrvaških brigad so ju spet dobili v roke partizani. Tudi v takih
                     primerih jim ni bilo treba veliko razmišljati, saj je z Odlokom o zaščiti
                     naroda že septembra 1941 bilo določeno, da se kaznuje s smrtjo, »kdor izstopi
                     ali zapusti narodno osvobodilno gibanje«. Tudi Pevca in Gregorčiča so ubili. </p>
                  <p>V Beli Cerkvi je šele maja 1943 nastala postojanka vaške straže in v avgustu
                     istega leta doživela hud napad slovenskih nasprotnikov, toda razmišljanje o tem
                     bomo prihranili za drugo zgodbo. Pa tudi o dogodkih iz leta 1941 in 1942 bi
                     bilo treba še marsikaj povedati, saj so bili resnično usodni in njihov pomen
                     sega do današnjih dni.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Lotina zgodba</head>
               <docAuthor>Nace Ahlin</docAuthor>
               <div type="div3">
                  <p>Nekateri bralci ZAVEZE se gotovo spominjajo, da sem v štev. 9, 10, 11 opisal
                     svojo življenjsko pot med revolucijo in v povojnih letih. Tokrat bom samo na
                     kratko opisal življenjsko zgodbo svoje žene Lote. </p>
                  <p>Če se človek sprehodi sredi mesta Maribor, opazi na Koroški cesti št. 3
                     častitljivo staro hišo, ki je zelo zapuščena; če bi pa stopil še po ozki cesti,
                     ki je potniku bližnjica med Koroško c. in obrežjem reke Drave, in še na
                     dvorišče te hiše, bi videl, da hiša razpada. Streha je na več mestih nevarno
                     upognjena, na zidovih je opaziti sledove, da jih že dolga leta moči dež, saj že
                     razpadajo. Stopnice, ki vodijo v zgornja stanovanja, so izrabljene in podobne
                     koritom. V podzemlju je menda nekaj kleti, vendar ni več varno iti noter. To
                     imetje je bilo leta 1945 podržavljeno. Z njim se je gospodarilo tako, kot se je
                     pač gospodarilo z »ljudsko imovino«. </p>
                  <p>Hišo sta leta 1931 kupila zakonca Maks in Ljudmila Plavc. Na dvorišču sta do
                     glavne zgradbe dozidala veliko in za tiste čase moderno kuhinjo z garažo.
                     Prišli so iz Celja, kjer je bil oče dolga leta lesni trgovec. Ko je bilo
                     zidanje končano, je Ljudmila zaprosila na občini za dovoljenje za opravljanje
                     gostinske obrti. Mestno načelstvo v Mariboru je dalo »DOVOLILO« št. 9383/2645 z
                     dne 2. 9. 1932. Ljudmila se je lotila gostilniške dejavnosti,
                     <pb n="024"/> 
                      saj je bila kot
                     rojena za ta poklic. Za vsakogar je imela primerno besedo, vedno je bila
                     nasmejana, vesela in korajžna, dobra pevka, pri tem pa nikoli utrujena, vedno
                     je bila na nogah. Mož Maks je trgoval z vinom. V nekaj letih je bila njihova
                     gostilna med najboljšimi v Mariboru. Poleg družine je bilo stalno zaposlenih
                     dvajset delavcev. </p>
                  <p>Razpad Jugoslavije jih je prizadel, vendar so se kmalu prilagodili novim
                     razmeram. Proti koncu leta 1941 se je starejša hčerka Truda, stara 19 let,
                     poročila s korporalom nemške vojske Ludvikom Wolfom, ki je bil doma iz Celovca;
                     to je razjezilo štajerske domoljube. Žal pa se, mlada kot je bila, na to ni
                     ozirala. Wolf je po vojni končal študij. Bil je inženir za nizke gradnje. Dobil
                     je službo pri koroški deželni vladi in tam delal do upokojitve. V Celovcu je
                     tudi pokopan. Leta 1942 je po kratki bolezni umrl oče Maks. Gostilno so
                     podedovali žena in otroci. </p>
                  <p>Kmalu po osvoboditvi so se pojavile govorice, da bo gostilno prevzela država,
                     mati in hči pa bi lahko še ostali kot delavki. Na dan prevzema sta se upirali,
                     kolikor sta mogli, tudi z metlo in krožniki. Žal to ni pomagalo. Kar hitro so
                     ju obvladali, uklenili in odpeljali v zapor. Loto, ki je imela 18 let, so po
                     dveh tednih izpustili, Ljudmili pa so prisodili dve leti ječe. Po enem letu je
                     zelo zbolela in so jo zaradi tega izpustili. </p>
                  <p>Ko se je Lota vrnila v domačo hišo, je gostilna že delala pod novimi
                     gospodarji. Stanovanje je bilo še prazno, vendar popolnoma izropano. Njeno bedo
                     so kar hitro opazili nekateri gostje in se ji začeli dobrikati z darili, ki so
                     bila po njenem mnenju nakradena, zato jih je ostro zavračala. Vse noči je
                     prespala na podstrešju v neki stari omari, jedla pa ni skoraj nič. Tam bi
                     gotovo tudi umrla, da ni nekega dne zaslišala svoje tete Rezike, ki jo je
                     klicala, naj gre z njo v Ljubljano. Takoj je šla z njo. Teta je bila poročena s
                     prof. Danilom Golobom. Z dvema majhnima hčerkama so živeli v udobnem stanovanju
                     na Ilirski cesti. Teta je bila do Lote materinsko dobra. Še potem ko je Lota
                     odšla v Avstralijo in se je poročila, sta vse do tetine smrti ostali v pismenih
                     stikih. Vsakega uspeha nečakinje se je iskreno veselila. Tudi njen mož Danilo
                     je bil do Lote dober. Ko sva ga z Loto leta 1992 dvakrat obiskala, je bil do
                     naju nadvse ljubezniv in gostoljuben. Svojih simpatij do Tita pa nikoli ni
                     skrival. </p>
                  <p>Ljudmila se je po letu dni prestane ječe tudi zatekla k Reziki. Tudi njo je ta
                     lepo sprejela, pozdravila in oblekla. Ko se je Ljudmila okrepila, je proti
                     koncu 1946. leta ušla čez mejo v Celovec k hčerki Trudi. Pri njih je živela do
                     leta 1950. V tem letu je dobila priložnost, da se je preselila v Avstralijo.
                     Delo je dobila v mestu Canberra, v hotelu z istim imenom. Delala je v kuhinji
                     in je tam ostala do upokojitve 1961. Že v enem letu je ob skromni plači
                     prihranila toliko denarja, da je plačala pri Loyd Triestino karto za v
                     Avstralijo za hčerko Loto. Karto hranimo še sedaj. Lota je potem zaprosila za
                     potni list in ga dobila med prvimi, ki so lahko s potnim listom zapustili
                     Jugoslavijo. V Avstralijo je prišla leta 1952. Delo je dobila v istem hotelu
                     kot mati. Torej sta se le znašli kot dekli, vendar ne v domači hiši, kjer bi
                     jima ukazovali ljudje, ki jih nista spoštovali. Leta 1954 sva se srečala in se
                     kmalu poročila. </p>
                  <p>Vsa leta živimo v Adelaidi v pokrajini Južna Avstralija. V zakonu so se nama
                     rodili štirje otroci: dve hčerki in dva fanta. </p>
                  <figure>
                     <graphic url="slike_z_32/z_32_13.png"/>
                     <head>Avstralija, 1. Januar 1984 – Lota praznuje rojstni dan <name
                           type="author"/></head>
                  </figure>
                  <p>Lota na domačo hišo v Mariboru še vedno misli in je nikoli ne bo pozabila. Ne
                     more razumeti, zakaj je izgubila prav vse. Ni nobene oblasti, ki bi to krivico
                     poskusila popraviti? Pa je Lota kaj storila za vrnitev imetja? Leta 1979 je
                     pooblastila odvetnika, da je v njenem
                     <pb n="025"/> 
                      imenu terjal njen delež premoženja. Do
                     leta 1981 je bila njena zadeva na temeljnem sodišču v Mariboru in tam je bilo
                     več razprav. (Zapisnike imamo za štiri.) Vsi predlogi so bili zavrnjeni ali
                     preloženi. Ko je bilo povsem jasno, da se stvar ne bo premaknila, je
                     pooblastila preklicala in ustavila postopek. Ko je bil 1991 izglasovan zakon o
                     denacionalizaciji, je zopet zbrala šop dokumentov in zadevo zaupala nekemu
                     podjetju v Ljubljani. Tedaj sta bili mama Ljudmila in sestra Truda že med
                     pokojnimi in ni bilo nikogar več, ki bi še kaj terjal, razen Lote. V letu 1995
                     je že kazalo, da bo dobila vrnjeno, pa je prišla novica, da je stavbo prevzelo
                     Ministrstvo za kulturo, ker da je kulturni spomenik, zato ne bo vrnjena v
                     naravi. Zahtevali so, da najame določenega odvetnika. Morala je dati
                     pooblastilo in akontacijo in zbrati dodatne dokumente. Potem je bilo vse tiho,
                     zato je po enem letu poslala varuhu človekovih pravic dopis, v katerem mu je
                     razložila svojo zadevo. Dobila je odgovor, da je Oddelek za notranje zadeve
                     Občine Maribor izdal odločbo, da se Ljudmila Plavc ni štela za jugoslovansko
                     državljanko, upravičenci do denacionalizacije pa so jugoslovanski državljani,
                     ki jim je bilo po 9. 5. 1945 to državljanstvo priznano z zakonom ali mednarodno
                     pogodbo. Vsa stvar je prav čudna, saj na sodbi Ljudmile Plavc vendar piše, da
                     je obsojena na dve leti zapora in izgubo državljanskih pravic za šest let.
                     Torej je le bila državljanka države, v kateri je bila sojena, rojena in je v
                     njej tudi živela. </p>
                  <figure>
                     <graphic url="slike_z_32/z_32_14.png"/>
                     <head>Družina Ahlin ob poroki hčerke Rozi – Lota tretja od leve <name
                           type="author"/></head>
                  </figure>
                  <p>Sprašujem se, če so krivice, storjene Loti, omembe vredne, če jih primerjam z
                     usodo tisočev mladih fantov, med njimi tudi svojih dveh bratov, ki ležijo v
                     breznih po vsej Sloveniji. Izgubili so vse, še slekli so jih pred smrtjo. Lota
                     pa uživa zdaj v zavesti, da ji ničesar več ne morejo vzeti. Tudi strupeni
                     članki ježevcev je ne morejo bolj prizadeti kot veter v daljni Sibiriji. Živi
                     sredi svoje družine in potomcev, ljubljena in spoštovana, v državi z odličnim
                     socialnim varstvom za starost. </p>
               </div>
            </div>
            <div type="div2">
               <head>Tako žalostno življenje smo imeli mladi!</head>
               <docAuthor>Vanja Kržan</docAuthor>
               <div type="div3">
                  <p>Dobrepolje! Geografi jih označujejo kot kraško planoto v Suhi krajini, obdano
                     na eni strani z dolino Krke, na drugi z Ribniško dolino, ki jo oklepata s
                     svojimi gozdnatimi pobočji; na spodnji strani prehaja v Suho krajino, to pa
                     zapirajo prostrana pobočja Kočevskega Roga.</p>
                  <p>Za nas so Dobrepolje mnogo več. Skromna zemlja, skromen zaslužek in vsakdanje
                     pehanje za preživetje so v preteklosti ustvarili zelo pridne, skromne in
                     iznajdljive ljudi, povezane med seboj. Družino so družile krvne vezi, družili
                     so jo skupni napori, medsebojna pomoč in trdna zavest, da nad njimi gospoduje
                     in jim pomaga Bog. </p>
                  <p>Vaščane je zbliževala skupna fara in jih ob nedeljah in praznikih zbrala pod
                     krov svoje cerkve, zbliževali so jih skupni običaji in navade, še skrbi in
                     napori so bili od hiše do hiše skoraj enaki. Delo in molitev sta posvečevala
                     vsakdanjik, nedeljska maša, počitek in razvedrilo pa so nedelje in praznike
                     spremenili v posebne, skoraj slovesne dneve. Mir božji se je razlival po
                     pokrajini in v srcih Dobrepoljcev: starejše je ogreval ob misli na večnost,
                     mlade razvnemal v veselem pogumu do življenja. </p>
                  <p>Vse dotlej, dokler ni mednje udarila vojna vihra. Bili so tarča Italijanov na
                     eni strani, na drugi partizanske revolucije. Partizani so si lastili Suho
                     krajino, njene ljudi in njihovo imetje za svoje ''osvobojeno ozemlje'' že pred
                     kapitulacijo Italije. Ustrahovali so na vse načine in pobijali ljudi pri belem
                     dnevu. O tistih časih domačini danes pravijo, da so živeli pod okupacijo
                     partizanov, na partizanskem območju. Svojih domačij, polj, travnikov in host
                     skorajda niso več čutili za svoje. Partizani
                     <pb n="026"/> 
                      so se skrivali v hosti, nedaleč od
                     vasi, kradli zdaj tu, zdaj tam; pobijali enkrat domačine, drugič ljudi, ki so
                     jih prignali Bog ve od kod: kar na robu njihovih njiv, v njihovi hosti. Vsakič,
                     ko je strel odjeknil po vasi, je zarezal v njihova srca: največkrat so vedeli,
                     kdo je bil ubit. </p>
                  <p>Zaradi partizanov so se Italijani znašali nad Dobrepoljci še toliko bolj:
                     napadali so jih iz zraka, s topovi obstreljevali iz Ribnice, ustrahovali in
                     nadzorovali so jih iz posameznih krajevnih postojank: iz Vidma, od Svetega
                     Antona. Samo v Kompoljah pri Vidmu in v neposredni bližini vasi je padlo prek
                     šestdeset granat. Toda vso vojno granate niso ubile niti enega: varni zidovi
                     farne cerkve, kamor so ob bombnih napadih pribežali, so jih vselej obvarovali
                     smrti! Gorelo pa je ob vsakem napadu: domačije, štale in seniki; celo vodnjak
                     je zrušila granata. </p>
                  <p>Kljub vojni mladi niso nehali sanjati svoje mladosti, vendar upi in načrti, ki
                     jih je razvnemalo mladostno hrepenenje, so se jim lahko v trenutku zrušili.
                     Hudobija in krivica sta lahko tako globoko zarezali v srce, da je rana dolgo
                     dolgo krvavela, dekle ali fanta pa zaznamovala za vse življenje. </p>
                  <p>»Tako žalostno mladost smo takrat živeli mladi. Če danes o tem pripovedujem
                     svojim hčerkam, težko verjamejo, da je bilo vse to res,« se spominja Marija
                     Petrič roj. Adamič iz Hočevja ob robu Dobrepolj. Doma je iz Kompolj pri Vidmu
                     in tam je preživela vso vojno vihro in čas do poroke. Fantje so se po večini
                     pridružili legistom (vaškim stražam), dekleta so ostala doma in pomagala,
                     kolikor se je dalo.</p>
                  <figure>
                     <graphic url="slike_z_32/z_32_15.png"/>
                     <head>Stara mati Adamič Terezija z vnuki <name type="author"/></head>
                  </figure>
                  <p>Do pričetka vojne so za Marijo bili dom, domači, rojstna vas in fara, njena
                     mladost in prijateljice iz vasi ves njen svet. V vasi je bilo kar
                     sedeminštirideset deklet! V družini je bila najstarejša in edino dekle. Za njo
                     so bili še trije mlajši bratje. Zelo so bili nanjo navezani in ona nanje. Eden
                     od njih še danes ve povedati, kako dobro krompirjevko – kar tri pekače iz
                     krušne peči – jim je sestra nekoč spekla, ko ni bilo mame doma: zlatorumeno,
                     hrustljavo zapečeno in bogato posuto z ocvirki! Kakšno veselje za vse! Seveda,
                     takrat še ni bilo vojne.</p>
                  <p>Med vojno se je njihova ljubezen še poglobila. Marija se spominja, kako so
                     dekleta iz vasi obiskala brate domobrance na patrulji na Primskovem. Našla so
                     jih utrujene in lačne, toda brat ji je vesel planil naproti: »Grem po deko, da
                     malo sedeva in mi boš vse povedala, kako je doma!« Poiskala sta odmaknjeni
                     kotiček v travi, sedla in se najprej pogovorila o domačih novicah. Za tiste, ki
                     imajo dom in domače radi, je teh vedno veliko in brat jih je hudo pogrešal,
                     Marija pa mu je rada o tem pripovedovala. Potem sta si razodela svoje upe in
                     dvome, na koncu je brat imel še toliko vprašanj za svojo starejšo sestro. Kaj
                     bo z njimi? Kaj naj stori? Kako naj se odloči? </p>
                  <p>Neznanec, ki jima je sledil na ta odmaknjen prostorček in ju skrivaj opazoval,
                     je bil prepričan, da ima pred seboj dva zaljubljenca. »Nikoli še nisem doživel
                     in nikoli več ne bom, da sta brat in sestra taka prijatelja,« je kasneje
                     povedal Mariji. Danes takega prijateljstva med brati in sestrami ni več in tudi
                     take navezanosti na dom ne, je prepričana gospa Petrič. </p>
                  <p>Če se danes zazreš v njen obraz, v sedeminsedemdesetletno ženo, lahko na njem
                     izrišeš lepoto dvajsetletnega dekleta: njene oči te še vedno gledajo z
                     notranjim žarom in ko se poteze njenih ust razlezejo v nasmeh, se ti zasmeje
                     otroška preprostost in veselje. Kljub rahli sključenosti je njen korak še vedno
                     trden in uren. Glavo si vedno pokriva z ruto, zavezano na tilniku. Vse do
                     dvajsetega rojstnega dneva sta njen cvetoči obraz uokvirjali dve debeli kiti
                     bujnih las, tako dolgi, da je nanje lahko kar sedla. Katero dekle ne bi bilo
                     takrat nanje ponosno! Katero ne bi bilo veselo,
                     <pb n="027"/> 
                      da jo je narava obdarila z
                     lepoto, ki fantom vedno zbudi pozornost. </p>
                  <figure>
                     <graphic url="slike_z_32/z_32_16.png"/>
                     <head>Osemnajstletna Adamič Marija – Mohorjeva iz Kompolj – Pozneje poročena
                        Petrič <name type="author"/></head>
                  </figure>
                  <p>Njena mehka, pojoča dolenjska govorica razodeva, da je Dobrepoljam ostala
                     zvesta vse življenje. Le nekajkrat, za kakšen dan, se je v tistih ''hudo hudo
                     težkih'' časih odpravila v Ljubljano, največkrat peš. Tudi tiste noči, nekaj
                     dni pred svojim dvajsetim rojstnim dnem ... </p>
                  <p>Zima se je bližala. Kako jo bodo preživeli? Pomanjkanje je bilo veliko. Imeli
                     so le, kar jim je z muko uspelo pridelati, kar jim niso pokradli ali jim ni
                     pogorelo ob bombardiranju. Zelo so pogrešali sol, kvas, sladkor in v dolgih
                     zimskih večerih petrolej. Vrh vsega si je stara mama hudo zaželela liter vina
                     in nihče niti pomislil ni, da njeni želji ne bi ustregel, če bo le mogoče. </p>
                  <p>V vasi so se domenili, da odidejo na pot v Ljubljano. Od doma bodo vzeli
                     jajčka, moko in kakšnega petelinčka in v Ljubljani zamenjali za sol, sladkor,
                     kvas, petrolej in liter vina za staro mamo.</p>
                  <p>Možakar iz vasi je zapregel konja in kakih dvanajst, večinoma deklet, se jih je
                     mrzlega zimskega jutra tretjega decembra 1942. stiskalo na njegovem lojtrniku.
                     Nekaj jih je bilo iz sosednjih vasi, štiri iz Kompolj, med njimi tudi Marija in
                     njena sestrična . Ob dveh ponoči so se odpeljali. Pot je bila lepa, saj snega
                     še ni bilo. Konjski peket in drdranje voza ni vznemirilo Italijanov v Vidmu,
                     tudi pri Svetem Antonu ne. Samotna zimska noč in gozd ob cesti sta kljub temu
                     slikala strahove za vsakim ovinkom. Toda zakaj bi se bali, saj ne delajo nič,
                     česar ne bi smeli? Na vozu nimajo pokradenega blaga in tudi krast ne gredo v
                     Ljubljano. Le svojim domačim pomagajo. </p>
                  <p>Srečno so se vozili do Mlačevega pred Grosupljim. Na mostu pred Mlačevim jih je
                     ustavila partizanska zaseda. Obstopili so voz in jim pobrali prav vse, kar so
                     imeli. Voznik se je moral vrniti in skupaj z njim vsa dekleta. “Midve s
                     sestrično sva prosili partizane, da bi smeli v Ljubljano k sorodnikom in
                     znancem, da bi vsaj midve dobili nekaj soli, kvasa, sladkorja in liter vina za
                     staro mamo. Toda odpeljali so naju v Žalno in zaprli v neko klet. Mislili sva,
                     da bova lahko šli naprej. Toda če ne bi v Žalni neki duhovnik iz Zdenske vasi
                     prosil za naju, ne vem, kako bi bilo.</p>
                  <p>Naslednji dan zjutraj so naju izpustili. Lahko sva odšli proti Ljubljani. V
                     Grosupljem sva naleteli na vojaške kolone. Prepoznali sva nekaj naših fantov in
                     se do Ljubljane peljali na kamionu. V Ljubljani sva na Tržaški cesti obiskali
                     očetovega prijatelja, ki je bil že večkrat pri nas. Pomagal nama je, da sva
                     dobili nekaj kilogramov sladkorja in soli, kvas in liter vina za staro mamo.
                     »Veste kaj, punce, pa še nekaj cigaret vam dam. Če spet padete v zasedo, jim
                     jih podarite in lahko boste šle naprej.« </p>
                  <p>V Ljubljani sva prišli v stik še z nekaterimi dekleti iz naše vasi, ki so en
                     dan pred nami šle s kolci peš v Ljubljano. Do takrat smo bile že večkrat peš v
                     Ljubljani in nazaj. Kar smo imele, smo naložile v kolca in popoldne odšle iz
                     Ljubljane skozi Grosuplje. Hodile smo kar po železniški progi in pridemo skoraj
                     na Predole. Že pred postajo nas ustavi partizanska straža. »Od kod, dekleta?« –
                     »Iz Ljubljane.« – »Kaj imate v kolcih?« – »Nič drugega kot tole, kar poglejte,«
                     in smo pokazale. »Damo vam še nekaj cigaret.« Rade volje so jih vzeli in nas
                     pustili naprej. Po štiristo metrih je bila naslednja straža in ponovilo se je
                     isto. Pri tretji straži pa nas niso pustili naprej. »Zdaj pa ne greste proti
                     Dobremu Polju, kar z nami na Predole boste šle.« Kolc nam niso vzeli. Ko
                     pridemo na Predole, pa se je začela druga pesem.</p>
                  <p>Odpeljali so nas v staro kmečko stavbo. Ko pridemo v vežo, je bil tam že
                     partizan. »Kar imate, takoj odložite!« Vse je šlo: sladkor, sol,
                     <pb n="028"/> 
                      kvas in vino.
                     »Če ima katera še kaj v laseh in modrčku, vas bo življenje stalo!« Nismo imele
                     nič. Na tleh je bil že od prej velik kup raznih stvari.</p>
                  <p>Potem je vsaka posebej šla na zaslišanje na komando, v manjšo sobo na desno. V
                     sobi je bila dolga miza. Na sredi je sedel komandant, zraven njega pa še drugi.
                     Na vsaki strani je imel ob sebi prižgano svečo, za vratom pa rdečo rutko.
                     Povprašal je: Kdo sem, od kod, kam grem, zakaj sem bila v Ljubljani? »Zdaj ste
                     končale zaslišanje, greste v drugo sobo k frizerju.« Ta je bila večja in ko
                     pridem tja, je bila tam že sestrična, ostrižena po vsej glavi, do kože. Tako
                     žalostna je tam stala. »Ti pa imaš take lase,« se je zasmejal frizer meni, »da
                     jih bom lahko imel za pušterček!« Tam poleg je stal majhen, plešast možiček.
                     »Jej, jej, fantje,« je prosil za nas, »pustite punce, pa mene strizite, boste
                     imeli manj dela!« Rekli so mu, naj se ne norčuje, ampak njemu smo se me
                     smilile.</p>
                  <p>Partizanski frizer mi je moral kar štirikrat prerezati kite, tako dolge in
                     debele sem imela, potem pa je šel z mašinco počez in posredi glave, da mi ni
                     ostal niti milimeter lasu. Tako smo bile vse štiri postrižene, pa tudi druge,
                     ki niso bile iz naše vasi, so bile čisto brez las. »Zdaj boste šle v štalo. Vse
                     ste obsojene na smrt. Prekoračile ste mejo z osvobojenega na neosvobojeno
                     ozemlje!«</p>
                  <p>Kadar tako pride, človek kar otrdi od groze. Nobena ni nič naredila. Nič se
                     nismo zagovarjale. Vse smo bile tiho. Partizani so nas odgnali v štalo. Imela
                     je stara, trhla vrata, spodaj je zijala velika špranja. Zunaj je vso noč močno
                     deževalo in voda je v potokih tekla v štalo. Ni nam bilo mar. Vso noč smo
                     jokale, molile in vsega je bilo. Na komandi pa so imeli miting z zabavo.
                     Šušljalo se je, da so bila s partizani dekleta iz Ponikev, njihove ljubice. Me
                     tako, one drugače. Las in zdravja mi nihče ne more povrniti, imam pa vse
                     življenje čisto vest.</p>
                  <p>Proti jutru grozno poči. Vse se je stresnilo. Zunaj nastane direndaj. Komanda
                     se je razbežala. Pozneje smo zvedele, da so z Grosupljega prišli legisti in
                     minirali železniški most. Stražil nas je mlad partizan. Od samega hudega smo
                     bile tako žejne, da smo ga prosile, naj nam da piti. Nekje na dvorišču je
                     staknil črepinjo ribniške latvice, iz kolovoza vanjo zajel deževnico in nam
                     skozi špranjo pod vrati dajal piti. Smilile smo se mu. Zjutraj pa pride in nam
                     odpre vrata. Vso noč nas je stražil. »Zdaj pa lahko gre vsaka na svoj dom,« nam
                     reče. Brez kolc, brez soli, sladkorja in litra vina za staro mamo smo odšle
                     proti domu. Partizanska straža je šla pred in za nami ... </p>
                  <p>Dež je ponehal. Pričela je pihati burja. Ostra in mrzla je brila po golih
                     glavah in vratovih deklet. Sneg je gosto naletaval in veliki kosmi snežink so
                     se na njihovih glavah spremenili v drobne vodne curke, da so jim z glav polzeli
                     po obrazih in vratovih; ledeni piš jih je razpihaval in sušil.Spredaj in zadaj
                     zastražene z oboroženo partizansko stražo so s povešenimi glavami kot največje
                     hudodelke sledile čmokajočim stopinjam partizanov pred seboj. Saj drugega, s
                     pogledom v tla, niso videle. Pa tudi ne bi hotele videti. Le misel, kako grozne
                     so, jim je žgala glave, izpirala oči s solzami. </p>
                  <figure>
                     <graphic url="slike_z_32/z_32_17.png"/>
                     <head>Kompolje 1943 – Nedeljska druščina – Tretja z desne Marija, zraven nje
                        sestrična Marija, njena spremljevalka v Ljubljano <name type="author"
                        /></head>
                  </figure>
                  <p>Ukazali so jim, da morajo rute nositi v rokah! Hoteli so, da burja in sneg, pa
                     velik sram bičajo njihove gole glave vso to strašno, dolgo pot. Skozi Račno in
                     Čušperk so jih gnali, po sredi vasi, pa hvala Bogu niso videle in slišale
                     nikogar in ničesar, tako zelo je vsako lastna bolečina zvila vase. Le kaj so si
                     mislili in koga obsojali tisti, ki so slučajno ta žalostni sprevod opazili? </p>
                  <p>Prignali so jih v bližino Svetega Antona. Tam je bila italijanska postojanka.
                     Partizani so se zbali, drug za drugim so kar odšli. Zdaj so, hvala Bogu, ostale
                     same, toda najhujši del poti jih šele čaka. Vrnitev v domačo vas!</p>
                  <p>»Me smo hitro dale rute na glave in odšle naprej. Bilo je okrog poldne. Kako
                     težka je bila ta pot. Še vedno smo jokale, tako hudo žalostne smo bile. Take
                     poti smo izbirale, da smo se zamikale ljudem. Nismo šle skozi Videm, tudi ne
                     skoz Zdensko vas in Malo vas, ampak povsod zadaj, za vasjo. Pred našo vasjo smo
                     jo ubrale po skrivnih stezicah, da smo prišle do svojih hiš. Doma so me že vsi
                     čakali: oče, mama, mlajši bratje, sosedi. Kako smo vsi jokali! Vse štiri smo
                     bile take prijateljice, kot da bi bili vsi skupaj ena družina. Tudi mlajši
                     bratje so vsi jokali, tako hudo smo bili prijatelji! </p>
                  <p>Pa kaj, lase so mi vzeli, samo zdravja, tega mi nihče ne more vrniti! Prej sem
                     bila navajena
                     <pb n="029"/> 
                      na kite, tudi vrat so mi pokrivale, potem pa mi je burja
                     prepihala ostriženo glavo tako močno, da vsa mlada leta in še potlej, ko sem
                     bila poročena, nisem mogla biti razoglava. Tudi poleti ne. Vsako sapico sem
                     čutila. Približno petnajst let me je bolela glava, tako da sem stalno tožila. K
                     doktorju nisem šla nikoli. Tri tedne sem trdo ležala v postelji. Bila sem
                     živčno zelo prizadeta. Ženske so me spravile na noge z raznimi čaji. </p>
                  <p>Obe s prijateljico sva se ves čas držali doma, nikamor nisva šli. Po vasi se je
                     razneslo, da so nas partizani posilili in vse mogoče počeli z nami. To pa ni
                     bilo res, saj nam nobeden ni nič žalega storil. Tisti plešasti možiček, ki je
                     bil z nami ponoči zaprt v štali, se je za nas pognal: »Kaj, da je s puncami kaj
                     narobe? Čisto nič! Ves čas sem bil z njimi. V smrtnem strahu smo preživeli vso
                     noč, molili in jokali skupaj.« Tako nas je rešil obrekovanja.</p>
                  <p>Čez štiri mesece me pride nekdo iz vasi poklicat: »Pojdi hitro k sestrični!
                     Neki partizan te hoče.« Tako sem se prestrašila, da sem se skrila. Sestrična pa
                     je bila bolj pogumna. Govorila je z njim in mi čez kaki dve uri prišla povedat:
                     »Ali veš, kateri te je iskal? Tisti, ki nam je zjutraj dajal vodo v hlev. Bil
                     je hudo zaskrbljen, kaj je z nami, dekleti, ali smo še žive in zdrave.«
                     Sestrični je povedal, da ni šel prostovoljno v partizane, ampak je bil
                     mobiliziran. </p>
                  <p>Četrtega decembra so nas ostrigli, desetega decembra sem imela svoj dvajseti
                     rojstni dan. Tako hudo žalostna sem bila takrat! Ko so bile hčerke stare
                     dvajset let, sem jim rekla: »Poglejte, kako lepo praznujemo vaše rojstne dneve,
                     moj dvajseti rojstni dan pa je bil tako žalosten!«</p>
                  <figure>
                     <graphic url="slike_z_32/z_32_18.png"/>
                     <head>Domobranska slika – Na levi Marijin brat France, ki so ga nazdanje videli
                        v Teharjah<name type="author"/></head>
                  </figure>
                  <p>Mladost njenih dvajsetih let je bila preveč ranjena in ponižana, da bi lahko
                     danes gospa Petrič o tej veliki žalosti kaj več povedala. Zeliščnega čaja, ki
                     bi ji mogel pregnati grenkobo, ozdraviti žalost in vrniti lepoto mladosti in
                     mladostnim sanjam, ženske iz vasi niso imele!</p>
                  <p>»Kar naprej smo si umivale glave s koreninami kopriv, tudi večkrat na dan.
                     Petega aprila, ko je bila velika noč, smo imele že nekaj centimetrov dolge
                     lase. Štrleli so naprej kot pri dojenčku. Z vsemi pripomočki smo jih silile, da
                     so lasje nazaj stali, tudi z rutami smo jih nazaj privezovale. Končno smo lahko
                     šle k maši. Takrat je bil za nas lep dan. Danes so že vse tri pokojne, samo jaz
                     sem še ostala.</p>
                  <p>Vse to sem prestala z Božjo pomočjo. A stara mama ni dobila svojega vina.
                     Naslednje leto petega marca je umrla. In prav kozarček vina si je zaželela.
                     Res, tako težki časi so bili to, da je zdaj težko verjeti, kdor jih ni
                     preživljal.« </p>
               </div>
            </div>
         </div>
         <div type="div1">
            <head>Slovenske učiteljske zgodbe</head>
            <div type="div2">
               <head>Učiteljica Nuša Jaklič </head>
               <docAuthor>Justin Stanovnik </docAuthor>
               <div type="div3">
                     <pb n="030"/> 
                  <p>Za Jakličeve upravičeno pravimo, da so bili učiteljska družina. Učitelja sta
                     bila oče, pisatelj Fran Jaklič, in učiteljica je bila tudi mati Ivana Arko iz
                     Ribnice. Od šestih hčera so se štiri odločile iti po stopinjah staršev: Vida
                     (1900), Ana (1909), Helena (1912) in Ivana (1913). Eden od treh sinov, Bogomil
                     (1903), se je tudi namenil iti po tej poti, a je na njej naredil samo prvi
                     korak, kot bomo pozneje videli. </p>
                  <p>Tako velika odločitev za isti poklic vzbuja pozornost. Vsi vemo, da zgledi
                     staršev vlečejo; vemo tudi, da učiteljski poklic posebej priteguje dekleta.
                     Toda to ni vse. V družini je morala biti še vzgoja. Ta je rasla iz gledanja na
                     svet in življenje, ki sta jo v družino vnesla oče in mati. V tem gledanju je
                     bil ukaz, da je treba za stvari, ki so bile spoznane za vredne, poskrbeti, da
                     bodo živele tudi v prihodnjih ljudeh: da jim bodo svetile in jih varovale.
                     Proces človekovega odhajanja in prihajanja je bil tu razumljen tako, da noben
                     nov odhod ne sme ostati brez sledu in da noben nov prihod ne sme najti duhovno
                     neopremljenega prostora. Preden se je zgodilo, da je neka družina postala
                     takšna, da ji pristaja beseda učiteljska, je morala biti nekaj drugega – morala
                     je biti kulturna. Zakaj bistvo kulture nosita dva uvida: da so nekatere stvari
                     vredne in da jim je treba, prav zato, ker so vredne, zagotoviti prihodnost. To
                     dvoje pa se more zgoditi na ozadju nekega tretjega bistvenega vedenja: da
                     vrednotam ni že vnaprej in po sebi zagotovljen obstoj v zgodovini, ampak jih je
                     treba prenašati iz roda v rod – zavestno in hote. Vrednote niso kakor kruh, po
                     katerem se bodo stegovale roke vedno. Vrednote se lahko tudi pozabijo, iz
                     prepadov, ki očitno v človeku so, pa se lahko proti njim dvigne celo upor.
                     Katero stoletje bi moralo to bolj vedeti kot naše? Kateri čas je, tako kot naš,
                     videl tolikšno zgrmetje kulture v barbarstvo. </p>
                  <p>Ne gre dvomiti, da so v družini pisatelja Jakliča učiteljski poklici rasli iz
                     tega humusa. Otroci se morda niso tako odločali zavestno, kot bi kdo utegnil iz
                     povedanega sklepati, gotovo pa se jim je zdelo naravno, da postanejo učitelji.
                     Življenje, ki ga je živela družina, jih je usmerilo na to pot. Poleg vsega ne
                     smemo pozabiti, da so to bili časi, ko smo Slovenci investirali najboljše moči
                     – najbolj požrtvovalne, pogosto pa tudi najbolj talentirane – v narodovo
                     vzgojo. Vse, kar je bilo prebujeno in kar je kaj hotelo, je šlo na učiteljišča
                     in na teološke šole. Iz teh ustanov se je potem razlivala med ljudi ustvarjalna
                     volja. Učitelj in duhovnik sta dve besedi, pomenita pa končno eno stvar –
                     človeka, ki hoče ljudi obdržati v pokrajini omike in smisla. Fran Jaklič je
                     tiste otroke, ki so se odločili, da bodo učitelji, oblikoval tako, da bodo svoj
                     poklic razumeli v njegovem prvinskem pomenu. Zato se pozneje, ko so prišlo na
                     razne šole, niso videli – ne da bi se jim bilo na to treba posebej odločati –
                     kot nekakšne pedagoške uradnike, ki so tu zgolj zato in ki so plačani zgolj
                     zato, da otroke opremijo z znanjem in veščinami. </p>
                  <p>Ko je Nuša Jaklič – njeno pravo ime je bilo Ana, pa so ji vsi rekli Nuša, in
                     tako ji bomo odslej rekli tudi mi – prišla s Kapele na Spodnjo Slivnico, ji je
                     oče konec oktobra 1936 poslal daljše pismo, v katerem sta se njegovo duhovno
                     prepričanje in njegova učiteljska izkušnja zgostili v naročila, za katera je
                     verjel, da morejo utemeljiti lik slovenskega učitelja – da ne veljajo torej
                     samo za njegovo hčerko, ampak za učitelje sploh. Tako ji je naročal, da mora
                     postati živ del kraja, v katerega je prišla; da ne sme ostati na robu kot
                     človek, ki pride in gre, ampak mora »zrasti z ljudmi – z otroki in z odraslimi
                     – v veliko družino«. Naročal ji je nadalje, da se mora truditi, da bo otrokom
                     »ne samo učiteljica, ampak tudi vzgojiteljica«. Na središčnem mestu med ukazi,
                     ki si tako sledijo, pa stoji naslednje: »Nikoli ne pozabi, da si slovenska in
                     krščanska učiteljica in da moraš svetiti s svojim zgledom.« Kakor je stavek
                     preprost, nas vendar, ko se zavemo, kaj pomeni, pretrese s svojo
                     monumentalnostjo. To je namreč stavek, ki bi ga lahko videli zapisanega kot
                     moto na ustanovni listini mladih katoliških rodov, ki so postavljali temelje za
                     prihodnost prebujenega naroda. Ko bo narod iskal svojo identiteto, ko se bo ob
                     prihajanju k sebi spraševal kdo je, bo našel prave odgovore, če jih bo iskal v
                     prostoru, ki ga določata dve žarišči: slovenstvo in krščanstvo. </p>
                  <p>To so bile osnovne prvine ideje, ki se je postavljala kot velika naloga pred
                     izobražence, prihajajoče v ljudstvo, ki se je začenjalo zavedati,
                     <pb n="031"/> 
                      da je narod.
                     Slovenstvo in krščanstvo je bila ena reč, druga pa je bila »svetiti z zgledom«.
                     Danes bi lahko rekli, da je ta ideja ali to poslanstvo računalo na celega
                     človeka – na človeka, v katerem so se misli in dejanja tako pokrile, da so
                     misli podpirale dejanja in dejanja misli. Za vsem je posebno pojmovanje
                     življenja: življenje kot naloga, življenje kot služba. Danes je to treba
                     posebej poudariti in nekoliko počakati, da se more misel vseliti v nas, ker je
                     tako gledanje na svet in življenje odšlo iz območja razumljenih reči. Služenje,
                     spopolnitev v služenju, tega ne razume nihče več. In sploh: čemu spopolnitev?
                     Kakor da bi človek imel svoj smoter – svoj telos! Kakor da ne bi bilo vse v
                     tem, da se človek polni s stvarmi, ki jih je mogoče dobiti v velikih
                     nakupovalnih središčih. </p>
                  <figure>
                     <graphic url="slike_z_32/z_32_19.png"/>
                     <head>Nuša Jaklič <name type="author"/></head>
                  </figure>
                  <p>In kaj oče hčerki obljublja – kakšna bo nagrada za tako življenje? Tu pismo
                     doseže vrh. Oče ji ne obljublja ničesar oprijemljivega, ničesar, kar bi bilo za
                     tu in sedaj. Zanimivo, ne obljublja ji, da ji bo tak način obstajanja prinesel
                     srečo in zadovoljstvo, kar bi, priznajmo, pričakovali. Oče ji obljubi nekaj
                     drugega: »Bog Ti bo dal svoj blagoslov, da boš gotovo prispela v srečno
                     večnost.« Iz tega stavka vidimo, da je bilo to pismo napisano v nekem svetu, v
                     katerem je v celoti veljal aksiom, na katerega je kultura bila postavljena od
                     začetka: Kdor bo življenje hotel imeti zase, ga bo izgubil; kdor pa bo
                     življenje izgubil, ga bo našel v polnosti. Ko je pisatelj Jaklič leta 1936
                     pisal svoji hčerki to učiteljsko pismo, je bil ta svet še nedotaknjen. Danes,
                     ko se je vmes marsikaj zgodilo in se je ta aksiom umaknil in gledamo praznino,
                     ki je za njim nastala, vemo, da ta svet lahko tudi obstaja samo kot
                     nedotaknjen. </p>
                  <p>Ker je bilo v družini pisatelja Jakliča toliko učiteljev, bi lahko dali naslov
                     našemu spominskemu zapisu npr. Jakličeve učiteljice. Kakor je misel mikavna, se
                     ji vendar moramo odpovedati. Za to je več razlogov, najpomembnejša pa sta dva. </p>
                  <p>Prvič so Jakličevi otroci, učitelji in neučitelji, preden so se dokončno
                     poslovili s tega sveta – živa je samo še učiteljica Ivanka – zelo malo mislili
                     na to, da bi za seboj pustili kaj zapisanega, npr. katerega od osebnih
                     dokumentov. Zato se tisti, ki se je namenil z njimi še enkrat prehoditi njihove
                     poti, nima na kaj opreti, da bi te poti znova zarisal. Na voljo ima le spomine
                     sorodnikov – ne prav številnih, saj je bila od učiteljic poročena samo ena,
                     najmlajša. Zato ti spomini razumljivo niso posebno bogati in tudi ne natančni.
                     Megla, ki tako leži med raziskovalcem in preteklostjo, se le sempatja toliko
                     razmakne, da se pred njim odpre okno, nikoli brez zavese negotovosti, skozi
                     katero je mogoče zagledati delček poti, po katerih je kdo od njih hodil. Druga
                     možnost, ki jo raziskovalec ima, pa je ta, da obišče kraje, ki so jih ti, ki
                     jih želi nekoliko podrobneje spoznati, naredili za daljše ali krajše
                     življenjske postaje. Toda čas, po katerem mora tu spraševati, je daleč za nami.
                     Poleg tega pa iskalcu postaja bolj in bolj jasno, da se ljudje manj zanimajo
                     drug za drugega, kot bi se na prvi pogled zdelo. Zanimajo seveda se, toda –
                     kako naj temu rečemo – s svojega stališča, le toliko, kolikor so sami v
                     preteklost vpleteni. Redek je človek, ki ima v sebi talent, da vidi drugega kot
                     drugega. Sedanji raziskovalec je vendar doživel nekaj srečanj, ki so mu
                     prinesla skromno a dragoceno zadovoljstvo. Za kulturno sliko sedanjosti bi bilo
                     škoda, če ne bi omenil vsaj dveh. Enega sem doživel v Ajdovcu, kjer je gospa
                     Ivanka Gnidovec z veliko simpatijo razvezala culo toplih spominov na nekdanjo
                     učiteljico Nušo Jaklič. Drugo pa me je čakalo na osnovni šoli v Predosljah,
                     kjer sem začutil, kako je moj telefonski klic sprožil pravcati plaz spoštljivih
                     spominov na nekdanjo kolegico Heleno Jaklič. Obšla me je misel, da je med
                     takimi ljudmi moralo biti prijetno živeti. </p>
                  <figure>
                     <graphic url="slike_z_32/z_32_20.png"/>
                     <head>Pogreb Frana Jakliča januarja 1938 – Hčerke v pogrebnem sprevodu <name
                           type="author"/></head>
                  </figure>
                     <pb n="032"/> 
                  <p>Drugič pa je k naši odločitvi, da se odpovemo skupinskemu učiteljskemu portretu
                     Jakličevih, veliko pripomogla okoliščina, da je ena od njih, Nuša, pisala
                     dnevnik, ki ima sicer ne tako redka in ne tako majhna prazna mesta, a daje
                     vseeno slutiti tako zanimivega človeka, da bi bilo škoda, če ga ne bi vsaj
                     deloma spoznal še kdo. Zato se bomo v svojem prikazu osredotočili na pot, ki jo
                     je prehodila Nuša, in na misli, ki so na tej poti v njej nastajale in jo za
                     krajši ali daljši čas spreminjale. Prej še pa bomo skušali ujeti vsakega od
                     ostalih štirih Jakličevih učiteljev na katerem od krajev, ki nam bo dostopen po
                     spominu ljudi. Njihove poti bodo torej zgolj povzete in še to le v fragmentih. </p>
                  <p>Najprej nekaj o vzgoji v Jakličevi hiši. Vse štiri bodoče učiteljice so se
                     šolale pri uršulinkah v Ljubljani. Tam so opravile najprej štiriletno meščansko
                     šolo, potem pa tudi petletno učiteljišče, to se pravi, da so pri uršulinkah
                     preživele – bile so vse notranje gojenke – po devet let. Starši so od take
                     vzgoje očitno veliko pričakovali, saj so pri njej vztrajali, čeprav je bilo
                     treba zanjo dolga leta odštevati po eno od obeh pokojnin, ki sta prihajali v
                     hišo. </p>
                  <p>Tudi doma se je vse odvijalo po določenem redu, v katerem je bil predviden tudi
                     čas za molitev. Ivanka se posebej spominja večernih molitev, ki so potekale
                     tako, da je vsak od otrok zmolil pred očetom ali materjo eno od ustaljenih
                     molitev. Namesto molitve je bilo včasih treba pokazati poznavanje katerega od
                     poglavij katekizma, npr. deset božjih zapovedi. Tako so ne samo molili, ampak
                     tudi obnavljali vsebino svoje vere. Nekatera od deklet so ohranila samostansko
                     navado in so hodila k delavniškim mašam tudi med počitnicami in tudi potem, ko
                     so zapustila samostansko šolo. </p>
                  <p>Jakličevi so bili katoličani, ne samo v ozko cerkvenem pogledu – v tem, da so
                     hote in zavestno izpolnjevali stvari, ki jim jih je nalagala vera – ampak so
                     bili katoličani tudi v tem, da so pritrjevali in se udeleževali vseh oblik
                     kulture, ki jih je katoliška skupnost gojila. Niso bili katoličani samo v
                     cerkvi, ampak tudi v življenju. To pa družini, zlasti otrokom, življenja,
                     potem, ko so vanj vstopili, nikakor ni delalo lahkega. Da so imeli težave po
                     letu 1945, ko so komunisti uvedli totalitarno oblast, je razumljivo, a o tem
                     bomo govorili pozneje. Težave pa so imeli tudi pred vojno, kar je manj
                     razumljivo. Dejstvo, da je bil Franc Jaklič v času, ko so njegovi otroci iskali
                     službo, že uveljavljen in cenjen pisatelj, je za kulturno zavest takratnih
                     oblastnikov pomenilo bore malo. To je veljalo zlasti za prvo poldesetletje po
                     uvedbi diktature leta 1929. Dve besedi sta označevali samovoljno ravnanje
                     jugoslovanskih liberalcev z državnimi
                     <pb n="033"/> 
                      uslužbenci, npr. s prosvetnimi delavci:
                     periferija in prestavljanje. Ljubljančanka Nuša Jaklič je tako morala na svoje
                     prvo službeno mesto na Kapelo v Slovenskih Goricah. A tu so še druge stvari.
                     Ohranjeno je pismo Frana Jakliča, naslovljeno na kralja Aleksandra, z dne 15.
                     oktobra 1931, v katerem zahteva intervencijo v primeru njegove hčerke
                     učiteljice Vide, da bi bila iz prekmurskih Gerlinec premeščena nazaj v
                     Grosuplje, kjer je službovala prej. V pismu pravi, da niti malo ne dvomi, da je
                     bila premestitev kazenska in pokorilna. Namiguje nadalje, da premestitev ni
                     bila odločena v uradnih pisarnah, ampak v »nekih krogih« zunaj prosvete.
                     Dobesedno pravi tole: »Pred nekaj meseci je od tistih krogov prišel na
                     Ministrstvo prosvete predlog za premestitev 370 učiteljskih moči.« Nobenega
                     dvoma ni, da so tu mišljeni liberalni krogi, ki so zavestno in v celoti
                     pristajali na jugoslovenarsko unitaristično politiko. Jaklič podpre svojo
                     pritožbo z zanimivo primerjavo: »Osemnajst let sem bil deželni poslanec
                     kranjski, deset let državni poslanec na Dunaju, deset let član deželnega
                     šolskega sveta v Ljubljani, pa sem priča, da nikoli ni bil noben učitelj proti
                     njegovi volji ali kazensko premeščen, še preden se ni izvršil disciplinski
                     postopek in je imel učitelj dovolj prilike, da se zagovarja ali pritoži na
                     višje mesto proti obsodbi deželnega šolskega sveta.« Naslednje leto Jaklič
                     ponovi svoj protest zoper to, da je hčerka Vida še vedno v Prekmurju, obenem pa
                     se pritoži nad nenadno in neutemeljeno premestitvijo hčerke Tonke, medicinske
                     sestre, iz Zdravilišča Rogatec v Cerklje na Dolenjskem. Ker je slišal, da je
                     minister v zasebni družbi izjavil, naj Jaklič, namesto da se pritožuje, raje
                     pomisli, kaj je sam počel, ko je sedel v deželnem šolskem svetu, pikro
                     pristavlja: »Takratne persekucije niti dih kake sence niso bile v primeri s
                     persekucijami današnjih dni, ko Vi in Vaši somišljeniki vedrite pod streho
                     mogočnega gospoda generala Živkovića.« Nato izzivalno dostavlja, da ima še hčer
                     Nušo, ki je učiteljica v Kapeli pri Radencih. »Še to pošljite kam, da bo mogla
                     naša rodbinska kronika zabeležiti, da so bili za njene člane najbolj črni dnevi
                     takrat, ko je imel gospod Janez Pucelj iz Velikih Lašč besedo v kraljevem Belem
                     Gradu.« </p>
                  <figure>
                     <graphic url="slike_z_32/z_32_21.png"/>
                     <head>Pogreb Frana Jakliča januarja 1983 – Akademiki v pogrebnem sprevodu <name
                           type="author"/></head>
                  </figure>
                  <p>Ko bi bil pisatelj Jaklič vedel, kakšne »persekucije« se bodo dogajale deset
                     let pozneje! Da so liberalci izkoristili kratkotrajno oblast in se znesli nad
                     svojimi nasprotniki – njihovi edini nasprotniki so bili kristjani, slovenski
                     liberalizem je bil vedno predvsem in v prvi vrsti antikrščanski – to ni bilo
                     čudno. Bolj nenavadno je to, da se mnogim učiteljem ni godilo bolje tudi po
                     leti 1935, ko je bilo liberalne oblasti konec. Nuša Jaklič je bila jeseni leta
                     1936. premeščena s Kapele na Spodnjo
                     <pb n="034"/> 
                      Slivnico pri Grosupljem. V začetku je bila
                     lepo sprejeta in je vse bilo lepo in sončno. Toda stvari so se bistveno
                     spremenile naslednje leto, ko je 20. februarja 1937 dobila dekret za začasno
                     upraviteljico. V trenutku se je liberalna polovica vasi dvignila zoper njo, na
                     pol se je preklal vaški šolski svet, najbližje sosedje so hodili na »srez«
                     intrigirat zoper njo. Zadeve so postale domala nevzdržne in Nuša je v
                     naslednjih petih letih petkrat prosila za premestitev v kak kraj bližje
                     Ljubljani, npr. v Črnuče ali Pirniče. Vse prošnje so bila odbite, dokler niso
                     junija 1942 Italijani šole požgali in ni imela kje več učiti. </p>
                  <p>Razen Nuše niso Jakličeve učiteljice, kot rečeno, pustile dosti zapisanega.
                     Najstarejša, Vida, je umrla razmeroma mlada, leta 1941. O njej smo z gotovostjo
                     mogli zvedeti le to, da je nekaj časa vodila razne tečaje pri uršulinkah –
                     verjetno je tudi ona, kot ostale začetnice, morala nekaj časa čakati na državno
                     službo – potem pa je delala na osnovni šoli v Grosuplju. Iz očetove pritožbe že
                     vemo, da je od tu bila premeščena v Gerlince v Prekmurju. Obstaja določeno
                     spominjanje, da se je od tu sredi tridesetih let vrnila, a ne v Grosuplje,
                     ampak na osnovno šolo v Moste. Toda tedaj ji je ostalo le še malo življenja. </p>
                  <p>Ivka, najmlajša, je bila malo časa učiteljica. Verjetno je tudi ona morala
                     nekaj časa čakati na službo, leta 1937 pa je tudi ona dobila učiteljsko mesto
                     na Kopanju nad Veliko Račno. V dnevniškem vpisu za 10. december 1937 piše Nuša,
                     ki je takrat učila na Spodnji Slivnici: »Zjutraj sem se vrnila s Kopanja s
                     prvega obiska pri Ivki.« Ivka, – tako so Ivanki pravili doma – in Nuška sta se
                     pogosto obiskovali. Zlasti Ivka, ki je bila začetnica, je rada skočila k
                     sestri. S Kopanja v dolino Račne, nato pa čez Predole na Zavrh in v Spodnjo
                     Slivnico za mlade noge ni bilo več kot dobro uro. Ivanka se še danes s
                     hvaležnostjo spominja, da jo je izkušena sestra pogosto reševala iz zadreg z
                     dobrimi nasveti glede vodenja knjig, pa tudi glede tega, kako je treba ravnati
                     z otroki. Ivka je rada odhajala s Kopanja tudi zaradi upraviteljeve žene, ki je
                     bila sicer lepotica, a ne najbolj prijetna ženska. To je trajalo do jeseni
                     1941, potem pa samotne gozdne poti niso bile več tako varne kot nekoč. Čisto
                     lahko si tam srečal skupino partizanov, ki so postavljali vprašanja, za katera
                     se nikoli ni vedelo, do kakšnega konca bodo pripeljala. Počasi je na deželo
                     začel pritiskati strah. </p>
                  <p>Leta 1940 se je Ivka poročila. Petega novembra zapiše Nuša v dnevnik: »Imeli
                     smo poroko. Nevesta je bila lepa in vesela.« Nuška se je veselila sestrine
                     sreče, a obenem ni mogla skriti tihe žalosti: »Spet se je utrgal sad z drevesa
                     naše družine.« Ivka pa ni bila več dolgo učiteljica. Na šoli v Kopanju je
                     postajalo tesno, dokler ni jeseni 1941 začutila, da tam ni več zaželena. Na
                     šolo je namreč začel prihajati begunski štajerski učitelj, ki ni skrival, da bi
                     rad dobil tu mesto. Ivka se je potem nekaj časa vozila iz Ljubljane, počasi pa
                     je tudi to opustila. Tako se je končala njena učiteljska služba. Sedaj je bila
                     žena, obetalo se je pa tudi, da bo kmalu postala mati. Tako je sicer nehala
                     biti učiteljica, a je čez kakih šest let spet morala v službo. Takrat je šlo za
                     preživetje. Njen mož Lojze Sluga, inženir agronomije, je v tistem čudnem
                     pravnem oziroma nepravnem sistemu ostal brez službe. Niso ga aretirali in niso
                     ga zaprli, le nekakšna častna komisija kolegov agronomov ga je obsodila na
                     nekajletno izgubo državljanskih pravic. Bil je obtožen, da se ni dovolj
                     potrudil, da bi področje kmetijstva, za katero je bil odgovoren, izpolnjevalo
                     planske obveznosti. Tožili so ga tudi, da je odklonil, da bi nesel zastavo na
                     neki politični slovesnosti. Seveda to ni trajalo večno, čez nekaj let je službo
                     spet dobil – to pot v Zagrebških mlekarnah. </p>
                  <p>Helena pravzaprav ni bila učiteljica, ampak profesorica. Kot ostale je tudi ona
                     končala uršulinsko učiteljišče, potem pa je opravila še dopolnilne izpite za
                     gimnazijo in gimnazijsko maturo, da je mogla iti na univerzo. Verjetno je že
                     pred vojno začela na ljubljanski filozofski fakulteti študirali francoščino,
                     sicer ne bi mogla honorarno prevzeti francoščine na uršulinski gimnaziji. Ko pa
                     so se s prihodom Italijanov odprle možnosti študija v Italiji, so ji uršulinke
                     s svojimi zvezami poiskale mesto hišne pomočnice v Perugii, kar naj bi ji dalo
                     neko možnost študija na tamkajšnji univerzi. Tam je ostala nekaj let in se je,
                     še pred koncem vojne, vrnila z diplomo iz francoščine in morda tudi iz
                     italijanščine v Ljubljano. Da se je potrdil vzorec, ki je veljal za Jakličevo
                     družino, je kljub visoki kvalifikaciji morala iti učit – bogve kaj – na osnovno
                     šolo v Črni Vrh nad Idrijo. Tam so jo pa prav kmalu, takoj po letu 1950,
                     premestili na nižjo gimnazijo v Gornjo Radgono. Tu je preživela leto ali dve,
                     potem pa se je nenadoma odločila, zapustila Radgono in šla učit na gimnazijo v
                     Tuzlo. Verjetno se je za to odločila sama, saj tedaj slovenskih učiteljev niso
                     več pošiljali službovat na jug. V Gornji Radgoni je še nekaj ljudi, ki se
                     Helene bledo spominjajo, nihče pa ne ve ničesar o tem, kaj jo je pognalo v
                     Bosno. Domači pravijo, »da se je v Radgoni nekaj zgodilo«. Toda kaj? Ko sem v
                     telefonskih pogovorih omenil cerkev in
                     <pb n="035"/> 
                      obiskovanje maše, moje sugestije ni
                     nihče odklonil. A kaj je bilo v resnici? Morda ji je bilo vsega dovolj in je
                     preprosto odšla. </p>
                  <figure>
                     <graphic url="slike_z_32/z_32_22.png"/>
                     <head>Zemunski letalci – Prvi z leve Milo, prva z desno njegova učenka in prva
                        slovenska letalka Goriškova <name type="author"/></head>
                  </figure>
                  <p>Za večje praznike in za počitnice je prihajala iz Bosne domov v Moste, jeseni
                     leta 1960 pa se je vrnila za stalno in začela poučevati nemščino na osnovni
                     šoli v Predosljah. Tu je bila deset let, 21. avgusta 1970 pa je dokončno
                     zapustila šolo in odšla v pokoj. </p>
                  <p>Helena je bila nadarjena za jezike. Obvladala je francoščino, italijanščino,
                     nemščino in ruščino. Učila je tudi slovenščino. Edina od otrok je podedovala
                     očetov pisateljski dar. Še danes hrani družina njene neobjavljene spise. Vse te
                     talente je s širokim srcem razdajala mladini. Nekoliko se nam je posrečilo
                     odkriti njeno delo v Predosljah. Omenili smo že, kako zelo je bila
                     priljubljena. Občudovali so jo kot človeka in učitelja. Računovodkinja na šoli,
                     njena nekdanja učenka, je to takole povedala: »Ne bi tako dobro vedela, kaj je
                     Prešeren, če ne bi bilo nje.« Ljubila je knjige in učila otroke, da jih
                     ljubijo. Začela je izdajati šolsko glasilo Zares, ki izhaja še danes, po skoraj
                     tridesetih letih. Nekdanji učenci pravijo, da so komaj čakali, da je prišlo na
                     vrsto pisanje spisa. In tako dalje, in tako dalje. Umrla je tako rekoč včeraj,
                     1992. </p>
                  <p>Iz povsem drugega testa, se zdi, je bil drugi od Jakličevih sinov Bogomil.
                     Milo, kot so mu vsi rekli, se učiteljstva tako rekoč še dotaknil ni. Vse, kar
                     bi se lahko štelo sem, je bil prvi semester pripravljalnega razreda Državnega
                     moškega učiteljišča v Ljubljani, za kar mu je bilo izstavljeno spričevalo 15.
                     2. 1919. leta. Za ostali del njegovega življenja ni ničesar, razen nekaj
                     kratkih časopisnih poročil in spominov njegovih sorodnikov, dokaj negotovih.
                     Poročil se tudi Milo ni in otrok ni imel. </p>
                  <p>Iz tega, kar sledi, bo vseeno razvidno, da je bil Milo izreden človek. Vsebina
                     te izrednosti je bila svobodnost, pogum, avantura. Najprej je enostavno – spet
                     se ne ve natanko, kdaj – izginil iz šole in od doma in se pridružil borcem
                     generala Rudolfa Maistra v Mariboru. Ko se je koroška kampanja žalostno
                     končala, ni šel domov, ampak se je raje odločil za letalsko akademijo v Zemunu.
                     Postal je eden najboljših jugoslovanskih letalcev. Pobiral je prve nagrade na
                     letalskih mitingih in hitrostnih letalskih tekmovanjih. Leta 1926 je na progi
                     Novi Sad – Skopje – Zagreb – Novi Sad dosegel četrto mesto in za to dobil
                     nagrado 25.000 din. Ob drugi priložnosti – ne vemo, kdaj – je »narednik Milo
                     Jaklič« na že omenjeni progi dosegel cilj drugi: prevozil jo je v
                     <pb n="036"/> 
                      sedmih urah
                     in petinpetdesetih minutah – rabil je štirideset minut dlje kot prvak. Odlična
                     mesta je dosegel tudi na mitingih v Zemunu. Bil je tudi diskvalificiran –
                     enkrat zato, ker se je zunaj programa zapeljal pod zemunskim mostom. Da ni znal
                     ravnati z denarjem, pričujejo pisma, ki so včasih priromala v Ljubljano, s
                     katerimi je kljub nagradam in kljub ne majhni plači – pri sestrah potrkal za
                     denar. Leta 1941 se je v Srbiji pridružil partizanom. Ali četnikom ali
                     partizanom? Domači se dobro spominjajo, da so to bili partizani. Naj bo že
                     kakorkoli, vojno je končal kot partizanski letalec. Sestra Ivka se spominja, da
                     je nekoč omenil, da je z letalom zasledoval vojsko, ki se je maja 1945 valila
                     čez Ljubelj in Dravograd. Po vojni je bil pomočnik komandanta ljubljanskega
                     vojnega letališča. Nečaki se ga spominjajo v letalskem jopiču in stavka, ki se
                     je pogosto slišal pri Jakličevih v Mostah. Kadar je kako letalo posebno nizko
                     preletelo hišo, tako da so se zatresle šipe, so rekli: »To je spet Milo.« </p>
                  <p>Potem pa je prišlo nekaj, kar je za Jakličeve delovalo kot šok. Milo je neke
                     noči izginil. Čez nekaj mesecev je prišla kartica iz Sremske Mitrovice. Očitno
                     so ga aretirali in na skrivaj obsodili. A zakaj, oziroma za kaj? </p>
                  <figure>
                     <graphic url="slike_z_32/z_32_23.png"/>
                     <head>Mimi je skrbela za dom <name type="author"/></head>
                  </figure>
                  <p>Pisalo se je leto 1948. Lahko bi torej to bil informiro. Ali je bil partijec?
                     Nečak Tadej to odločno zanika, sestra Ivka pa ugovarja, da bi težko »bil tako
                     visoko«, ko ne bi bil. Sam ni o tem nikoli ničesar povedal. V družini se je
                     končno naselila tale zgodba: nekoč je na letališču ob nekem praznovanju Milo
                     naglas razlagal družbi, da se sovjetsko letalstvo ne more in se pač nikoli ne
                     bo moglo primerjati z ameriškim. To bi takrat lahko bila huda žalitev. Naj bo
                     že kakorkoli, Milo ni bil prav dolgo zaprt. Mlada država je potrebovala
                     letalske inštruktorje; nekoč so mu dovolili, da se je z neko skupino, ki jo je
                     vežbal, dvignil v zrak. Pozneje je nekoč rekel: »Kaj bi mi takrat kdo mogel, ko
                     bi se bil zapeljal malo dlje.« Pa se ni. Po izpustitvi je bil nekaj časa brez
                     službe. Potem pa mu je hišni prijatelj ing. Miha Koncilija priskrbel službo
                     gozdnega delavca: ali je delal v skupini za taksiranje gozdov ali pa je, kot
                     vedo drugi, ta leta preživel kot navaden tesač. Živel je pri sestrah v Mostah,
                     redkobeseden in vase zaprt. Umrl je leta 1979. Nikoli ni uveljavljal preteklih
                     zaslug – tudi prvoborčevskih ne. </p>
               </div>
               <div type="div3">
                  <head>Nuša Jaklič </head>
                  <p>Edini dokument, s katerim moremo vstopiti v življenje Nuše Jaklič, je njen
                     dnevnik. Pisala ga je skoraj štirideset let: prvi vpis je vnesla vanj 16.
                     septembra 1930 v ljubljanskih Mostah, zadnjega pa, na istem kraju, 18.
                     februarja 1960. Žal je v njem mnogo praznih mest. Včasih ni po cel mesec
                     zapisala ničesar, včasih se je tak mesec raztegnil na celo leto. Bralec z
                     obžalovanjem ugotavlja predvsem to, da največje praznine zevajo tam, kjer
                     zasluti, da so zahteve, ki so se postavile pred Nušo Jaklič, spremenile njeno
                     življenje v napeto dramo, z največjimi možnimi stavami. Taka praznina,
                     najdaljša, je med leti 1941 in 1953. Ko je 19. februarja 1953 obnovila pisanje,
                     se je začudila sama nad sabo: »Saj skoraj ne morem verjeti, da je moj dnevnik
                     molčal dvanajst let.« Nato je z nekaj vrsticami skušala narediti most čez
                     zevajočo praznino. Bralec takoj vidi, da to ni most, ampak tanka negotova brv,
                     na kateri se ni mogoče poljubno ustaviti in poiskati ne širokih razgledov ne
                     globokih pogledov. A potem se še vrstijo vrzeli: prva je dolga dve leti – od
                     1953 do 1955; druga se razteguje čez sedem let, od 1955 do 1962; tretja obsega
                     šest let, od 1963 do 1969. Zadnji vpis je bil narejen dne 18. februarja 1969.
                     Do smrti, 6.marca 1971, je imela tedaj še dve leti. Potem pa je njen dnevnik
                     umolknil za zmerom. </p>
                  <figure>
                     <graphic url="slike_z_32/z_32_24.png"/>
                     <head>Vidi ni bilo usojeno dolgo življenje <name type="author"/></head>
                  </figure>
                     <pb n="037"/> 
                  <p>Pozneje se je boleče zavedala škode, ki se je naredila zaradi opuščanja
                     dnevniških zapiskov, zlasti v tistih dvanajstih letih med 1941 in 1953. Takole
                     to izrazi v zapisu 28. avgusta 1963: »Sram me je, da nisem izpolnila očetovega
                     pričakovanja, ker nisem zaupala dnevniku takrat, ko sem največ doživljala, ker
                     nisem posredovala misli tistih dni, ko mi je trpljenje paralo dušo, ko so me
                     vsi zapustili iz strahu, ko med najbližjimi nisem našla razumevanja. Pisala pa
                     nisem, ker nisem mogla zajeti v besede, kar sem čutila na dnu duše. Danes pa je
                     to prepozno.«</p>
                  <p>Nuša se opravičuje, da ni našla besedi za izrednost tega, kar je doživljala.
                     Čutila je, da se z njo dogaja nekaj, kar se ne bi smelo. Da je bila postavljena
                     v stanje, ki je bilo predvsem nepopisno – dobesedno – žaljivo. Gotovo je na tem
                     nekaj resnice. Bistvo stvari pa je drugod. Bistvo je v tem, da je Nuša Jaklič
                     bila vase obrnjen človek – introvertiran človek, kakor pravimo. Empiričnemu
                     svetu, ki je vrvel okoli nje, je priznavala neko resničnost, a je v njenem
                     osnovnem umevanju sveta in življenja ta resničnost imela značaj začasnosti,
                     slučajnosti in prividnosti. Bila je daleč od tega, da bi bila čisto resnična,
                     še dlje pa je bila od tega, da bi imela na sebi avtonomno resničnost. Prostor
                     resnične resničnosti je bila njena notranjost. Tam pa sta bili dve bistveni
                     prvini: Bog in njena volja, Bogu se darovati. Ko beremo skromni dnevnik Nuše
                     Jaklič – skromen po obsegu – se na neki točki nenadoma zavemo, da je življenje,
                     ki se nam tu razkriva, hotelo biti svetniško. Njena avtorica bi se te besede
                     prestrašila in se ji uprla. Pisala ga je iz občutja časa, ki je imel
                     svetniškost za nekaj nedosegljivega: po tem stremeti se običajnemu človeku ne
                     spodobi. Toda njen dnevnik je skoraj izključno povest duše. Pred nami se
                     sestavlja podoba človeka, ki si je izbral zelo strmo pot – morda najbolj strmo,
                     kar si jih je mogoče izbrati. O tem nas prepričujejo redke sladkosti, o katerih
                     tu govori, še bolj pa valovi teme, ki jo zajemajo in iz njih dihata
                     neizpolnjenost in zapuščenost. </p>
                  <p>A o tem bomo govorili pozneje. Sedaj poizkušajmo iz vpisov, ki jih imamo na
                     razpolago, izluščiti, kako je tekla njena pot, vidna tistim, ki bi videli samo
                     to, kar je možno opaziti od zunaj. </p>
                  <p>V začetku dnevnika, ki ga je začela pisati še doma v Mostah 16. septembra 1930,
                     bi mogli sklepati, da je pred nastopom redne učiteljske službe bila zaposlena,
                     morda samo nekaj mesecev, na nekem »uradu«. Dne 19. 3. l931 pa imamo že prvi
                     vpis na Kapeli v Slovenskih goricah, na njenem prvem službenem mestu. Tu je
                     bila do jeseni 1936, ko so jo premestili na Spodnjo Slivnico pri Grosuplju.
                     Dnevnik, ki pokriva teh pet ali šest let, je posebej ponotranjen. Komaj kaj
                     zvemo o kraju, kamor je prišla, skoraj nič o kolegih in kolegicah, ki jih je tu
                     našla, ničesar o ljudeh, ki jih je morala srečevati in ki so bili starši njenih
                     otrok. Ponudi nam le nekaj redkih sličic, na katerih jo vidimo z otroki. Vidi,
                     kako so zanemarjeni in kako so z njimi ravnali: »Nič drugega niso poznali
                     doslej kot palico in težo učiteljeve roke.« Čuti, da jih mora osvojiti. »Prazna
                     srca so mi dali. Kako jih napolniti?« Vsak uspeh je razveseljiv: »Šola mi je
                     danes prinesla mnogo veselja. Pri računstvu sem opazila lep uspeh.« Včasih
                     zagledamo lep prizor. Po dolgi bolezni se vrne v šolo Pavla Kenda: »Ponudila mi
                     je lepo rdeče jabolko in me proseče pogledala. Nisem jo mogla zavrniti.« </p>
                  <p>Pogosto je mislila na dom. Domotožje je bila, kot bomo že videli, njena
                     najzvestejša spremljevalka. Ko je očetu, za katerega je vedela, da so nad njim
                     upniki, lahko poslala prvi denar, jo prevzame radost: »Moja duša poje
                     hvalnico.« Posebno rada se spomni, kako so se doma razumeli in kako so bili vsi
                     ene misli: »Še mar nam ni bilo, da bi kdo drugače mislil.« </p>
                     <pb n="038"/> 
                  <p>Nuša je bila Jakličeva in je unitaristični režim, na katerega so se s tako
                     vnemo vkrcali slovenski liberalci, težko prenašala. Posebej jo je vznemirjal
                     Sokol. Dne 21. februarja 1932 zapiše: »Ne vem si svetovati v zadevi sokolskega
                     društva, ki ga tako sovražim.« Očitno so iz te smeri prihajale določene zahteve
                     glede vzgoje: »Ko nekateri trdo vstopajo v svetišče mojega delovanja, ga
                     skrunijo.« Zato se Nuša toliko bolj razveseli tradicionalne katoliške kulture,
                     če se kje pokaže. Ta se je pokazala ob Jegličevi slovesni biserni maši 30.
                     julija 1933: »Ko sem gledala ta rod, teptan in zasramovan, a neustrašen in
                     nezlomljiv, me je prešinilo: »Ni daleč čas, ko se oprosti okov tiranstva.« Tega
                     leta izvemo tudi, da je postala članica Katoliške akcije. Izvemo tudi, kako je
                     razumela cilje te organizacije: »Z ljubeznijo osvojiti svet.«</p>
                  <p>S prvim snegom, 6. oktobra 1936, pride Nuša v Spodnjo Slivnico. Zdi se, da se
                     je s spremembo kraja spremenila tudi sama. Tu jo zanimajo stvari, ki ji na
                     Kapeli še mar ne bi bile. Z veseljem govori o prijetnih pogovorih s kopanjskim
                     župnikom Kogovškom. Zanimajo jo vaščani: »Pred Završčakovo hišo sem se malo
                     pomenila z družino.« Včasih jo prevzame potreba po ljudeh: »Danes sem šla k
                     Škaubarjevim s časopisom. A časopis je bil samo pretveza, da sem prišla do
                     ljudi.« Zanima jo tudi pokrajina. Bralec dobi natančen opis krajev po
                     grosupeljski kotlini in gričev, ki jo obkrožajo. Vse se ji zdi lepo. Prijazni
                     ljudje in prijazni kraji jo napolnjujejo z veseljem: »Tako sem se danes
                     razveselila, ko je opoldne posijalo sonce. Sonce, ljubo sonce, ki sije nad
                     menoj, nad mamo, nad atkom, nad vsemi, ki so mi dragi! Pa je tudi v šoli sijalo
                     sonce – smejalo se je v očeh otrok.« Očitno so jo ideje Katoliške akcije s
                     svojim aktivizmom tako spremenile, da je dobila oči za svet. Tudi za njegove
                     potrebe. Ko dobi s Prosvetne zveze v Ljubljani vzpodbudo za ustanavljanje
                     Dekliških krožkov, se nemudoma loti dela. Trudi se tudi, da bi povečala število
                     naročnikov katoliških časopisov: »Ne vem, ali jih bom dobila deset.« </p>
                  <p>To je bilo prvo leto. Z letom 1937 pa se je katoliška stran začela prebujati
                     tudi politično. Majhen znak te prebujenosti je bilo tudi imenovanje Nuše
                     Jakličeve za začasno upraviteljico šole. Tega pa liberalna Slovenija ni mogla
                     prenesti. Začel se je protinapad. Vaščan Drobnič, ki jo je še pred nekaj meseci
                     prosil, naj mu spiše govor za prvo občinsko sejo, sedaj že pobira po vasi
                     podpise za izjavo, da bi za upravitelja na šoli morali dobiti poročen par. Za
                     enega od sosedov je slišala, da je govoril takole: »Kaj pa mislite, če ste zdaj
                     na površje zlezli! Saj ne boste dolgo.« Pokazalo se je pravzaprav nekaj, kar
                     nam je ljudem s konca devetdesetih let tako zelo znano: kako težak je prehod iz
                     diktature v normalnost. Že po nekaj letih nesvobode je postalo samoumevno, da
                     katoliška učiteljica ne more biti upraviteljica. </p>
                  <figure>
                     <graphic url="slike_z_32/z_32_25.png"/>
                     <head>Z leve: Ivka in Tonka <name type="author"/></head>
                  </figure>
                  <p>Nušino delovanje zunaj šole je sedaj postalo težje. To se je na primer opazilo
                     pri agitiranju med mladino za društvo mladih abstinentov – tako imenovanih
                     »mladih junakov«. Ni več šlo. </p>
                  <p>Politično osnovane intrige se nadaljujejo. Učiteljica jih občuti boleče: »Oni,
                     ki so vedno govorili – za vas smo, ostanite pri nas – vpijejo sedaj, naj grem
                     iz Slivnice.« Tolažbo spet išče v naravi: »Kraj, kjer se mi misli najbolj
                     umirijo in zberejo, je studenec Vrtiščak: Sklanjam se nad vodo. Čista je in
                     živahna, pa nič se ne meni za moje žalostne misli.« Kot vedno najde uteho tudi
                     v delu, h kateremu jo kličejo otroci: »Ne jokam, ker delam nenehoma.« A vse to
                     bi pomagalo malo, ko ne bi bilo cerkve. »Sedaj hodim vsako jutro v Grosuplje k
                     maši.« Da je opravila še pred šolo pot tja in nazaj, je morala vstajati zelo
                     zgodaj. Iz dnevnika se vidi, da ji to ni lahko in da to tudi zanjo pomeni
                     veliko žrtev. </p>
                  <p>Najhuje, kar je Nuša med svojim bivanjem v Slivnici doživela, je bila očetova
                     smrt. Najprej seveda bolezen. Ko zve, da je z očetom hudo, pride iz nje
                     prošnja: »O Bog, o Bog, ohrani to drago življenje!« Od božiča 1937 pa do
                     zadnjega dne tega leta, ko je oče umrl, je Nuša preživela ob njegovi smrtni
                     postelji. Tu so bili tudi ostali: mati, Tonka, Mimi, Lado in drugi. V dnevniku
                     nam Nuša podrobno opisuje zadnje dneve svojega očeta, pisatelja Frana Jakliča.
                     Ko jih z njo tako preživljamo in preživimo, si nazadnje pravimo: to je bila
                     krščanska smrt. Vidimo otroke prihajati, vidimo kako jih oče vedno enako
                     pozdravi: »Umrl bom.« In potem, spet vsakič: »Molite, molite.« In res molijo.
                     »Naša molitev ga pomiri.« </p>
                     <pb n="039"/> 
                  <p>Čeprav je oče umrl, je v nekem smislu ostal. Ne samo kot spomin, ampak več. V
                     tem, kar je v njem videla, se je ogledovala in ocenjevala. Sedaj se v dnevniku
                     pojavi novo vprašanje: ali bi bil oče z menoj zadovoljen.</p>
                  <p>Včasih zavejejo iz dnevnika čisto človeški toni. V njej se oglasi ženska. Želi
                     si v mesto, kjer je zares doma. Pomisli na to, da bi si kupila novih oblek,
                     nove čevlje, nov klobuk. A kaj naj ji bo vse to, se sprašuje, če tega ne bo
                     nihče videl! In sploh. Kaj naj pomenijo te stvari, ko pa je »že vsaj druga
                     polovica življenja v teku«. </p>
                  <p>Čeprav so se nekateri vaščani zelo trudili, da bi jo spravili iz kraja in je
                     tudi sama pisala prošnjo za prošnjo za premestitev, je vendar tam ostala do
                     konca. Do konca, to pomeni do 7. junija, ko je bila Slivnica opustošena in ni
                     imela več kje učiti. Kaj se je zgodilo? Zdi se, da je bila stvar naslednja. Dan
                     prej so partizani izza obzidja pokopališča sredi vasi napadli italijanski
                     kamion, ki je peljal v Grosuplje iz bližnjega taborišča, in ubili dva
                     Italijana. Partizani so se kot ponavadi potem umaknili na varno, vaščani, ki so
                     vedeli, kaj jih sedaj čaka, pa so se poskrili po vaseh v okolici, zlasti v
                     Račni in v Grosuplju. Italijani pa so drugi dan požgali vas in ubili dva
                     vaščana, ki se nista bila umaknila. Glede Nuše se je v Jakličevi družini
                     obdržal spomin, da se je ob divjanju Italijanov skrila v klet med drva, potem
                     pa, ko so vojaki odšli, s patrom, ki je prišel iz Grosuplja gledat, kaj se je z
                     vasjo zgodilo – tudi sicer je v vas hodil poučevat verouk – pokopala ubita
                     vaščana, ki sta tam ležala. Očitno si tega nihče drug ni upal narediti. Njenega
                     slivniškega obdobja pa je tako bilo konec. </p>
                  <p>Zadnja vojna leta je preživela v šoli na Rudniku. Pripovedujejo, da je tja
                     hodila vsak dan peš čez Golovec in vsak dan prinesla domov vrečko storžev ali
                     kakšno poleno, kar je v času tistega pomanjkanja družini prišlo zelo prav. </p>
                  <p>Po vojni so Nušo za nekaj časa poslali nazaj v Spodnjo Slivnico, jeseni 1946 pa
                     jo že najdemo v Ajdovcu nad Žužemberkom. Tu je prišla, kakor pravi v dnevniku,
                     »med dobre ljudi«. Šola je bila sicer požgana in je zato morala učiti v zasilni
                     učilnici v vaški gostilni, a otroci so bili po vojnih letih željni znanja,
                     predvsem pa so bili vzgojeni in so prijazno in dobro učiteljico kmalu
                     vzljubili. Ko se je eden od fantov, že po Nušinem času, odločil, da ne bo več
                     hodil v šolo – to je bilo v tistih časih očitno možno – je to naredil z
                     naslednjo pripombo: »Ko pa bi bila tu Nuša, bi še hodil.« </p>
                  <p>V Ajdovcu ni bila požgana samo šola, ampak tudi cerkev. Mašo so imeli v cerkvi
                     na pokopališču na Selah. Do tja je bilo dobre pol ure hoda skozi gozd, a Nuša
                     je to pot opravila vsako jutro pred šolo, tudi v visokem snegu in zametih.
                     Zgodba o nenavadni učiteljici se je očitno razširila, posebno pa so jo natanko
                     poznali šolski nadzorniki, ki so sedaj postali predvsem in v prvi vrsti
                     ideološki čuvarji. Ko je Tončki Grm, novi učiteljici iz Spodnjega Loga v
                     kočevskih gozdovih, dajal začetne smernice nadzornik Rudolf Vrabič iz Kočevja,
                     se mu je zdelo primerno, da svoje predavanje ilustrira s primerom Nuške Jaklič,
                     ki je »tako nora, da jo tudi visok sneg in zameti ne ustavijo, da ne bi vsak
                     dan letala v cerkev«. A Nuša se je v Ajdovcu dobro počutila. Tu so bili njeni
                     ljudje – ljudje, ki so tako mislili in čutili, kot ona. Kot bomo pozneje
                     videli, vsi niso bili takšni. Nekateri so opravljali svojo službo in natanko
                     zapisovali, kaj počne, kam hodi, s kom govori. </p>
                  <figure>
                     <graphic url="slike_z_32/z_32_26.png"/>
                     <head>Z desne: Helena in Ivka <name type="author"/></head>
                  </figure>
                  <p>Jeseni 1946 so Nušo poslali v Gabrje pri Brusnicah »reševat najbolj zanemarjene
                     otroke v Sloveniji«, kot pravi v dnevniku. Kaj se je v tistih štirih letih, ki
                     jih je tu preživela, z njo vse dogajalo, o tem dnevnik ničesar ne pove, spomin
                     tamkajšnjih ljudi pa je, kot se zdi, povsem presahnil. Gotovo je le to, da se
                     njeno osnovno življenje tudi tu ni spremenilo, s čimer mislimo predvsem na
                     njeno vsakodnevno obiskovanje cerkve. Po Ajdovcu se je namreč govorilo, da so
                     jo ravno zato poslali v Gabrje, da bi jo odvrnili od obiskovanja maše. Lahko si
                     predstavljamo, da je za stražnike novega reda to moralo biti neznosno. Režim,
                     ki je hotel biti totalitaren, tega ni mogel dopuščati. Ena od takratnih
                     učiteljic se spominja, da je Žiga Kimovec, nekdanji učitelj, sedaj pa visok
                     politični človek, s papirji, opremljenimi z vsemi ideološkimi pečati, na eni od
                     mnogih idejnih učiteljskih konferenc to izrazil takole: »Nekoč so bili taki
                     časi, da so učitelji hodili v cerkev, sedaj pa so taki časi, da učitelji ne
                     hodijo več v cerkev.« To je bila komunistična varianta protestantskega
                     <pb n="040"/> 
                      načela:
                     Cuius regio, eius religio – kdor ima oblast nad deželo, ima oblast nad dušami. </p>
                  <p>A počilo ni v Gabrju, ampak v Orehovici, kamor je bila premeščena septembra
                     leta 1950. </p>
                  <p>Partija se je odločila, da odstrani uporno učiteljico. Dobila je odpoved. V
                     dnevniku je to povedala z naslednjim preprostim stavkom: »V Orehovici pa se je
                     3. aprila 1952 nenadoma končalo moje učiteljsko službovanje. Po
                     dvaindvajsetletnem trudapolnem učiteljevanju je Gospod tu dokončal moje delo.«
                     Nekoliko za tem pa stoji zapisano tudi tole: »Gospod Bog, nič ne bom
                     raziskovala Tvojih potov.« Tako. Takšna je bila učiteljica Nuša Jaklič. Šolo je
                     zapustila takoj in odšla domov v Moste. Tri tedne za tem ji je umrla mati. Tako
                     je naneslo, da je zadnje dneve lahko bila pri njej in ji stregla. </p>
                  <p>Potem pa so leto ali dve njeni dnevi potekali v enoličnem, ponavljajočem se
                     ritmu. Prebujala se je z mučno mislijo, da bo spet morala iti na borzo dela.
                     Zdi se, da se je morala tam javljati vsak dan. Vedno se je ob tem spomnila tudi
                     na ljudi, ki so jo z lažmi spravili na cesto, predvsem pa tega, da bo šla spet
                     skoraj gotovo tja zastonj. Med potjo se je vedno ustavila v Stolnici, a se ji
                     je zdelo, da je njena molitev kljub volji »suha«, ker ni mogla ločiti svojih
                     misli od krivic, ki so se zgrnile nad njo.</p>
                  <p>Na borzi se je srečavala z ljudmi enake usode. Ena od njih je bila pred
                     odpovedjo negovalka v hiralnici. Bolniki, tudi težki bolniki, so podpisali
                     izjavo, da jo nujno potrebujejo. Nič ni pomagalo. »Tako se nam vsem godi.
                     Železna socialistična pest stisne vsakogar, ki ga zgrabi.« Ko je prišla na
                     vrsto in izročila listek v podpis, je vedno nastopil trenutek napetosti – potem
                     pa spet razočaranje: »Čakaš, čakaš, vlečeš na uho, ali bo kaj s službo. Nič.
                     Spet samo podpis. Odhajaš grenak, zatopljen v svoje misli.« </p>
                  <p>Nekoč je stopila do referenta. Ali mi lahko poveste, zakaj ste mi spet odbili
                     prošnjo za oskrbovalnino? Odgovor: Ali ne veste, da ste bili po lastni krivdi
                     odpuščeni iz službe? Potem porine pred njo papir, kjer piše, česa jo dolžijo. V
                     Ajdovcu: »da sem otroke učila pobožnih pesmi, partizanskih pa nismo peli; da
                     sem otrokom dajala verske liste; da sem imela zveze z župnikom Francem
                     Kastelicem, ki je sovražnik ljudske oblasti; da sem sovražila učiteljico
                     Oblakovo, ki vzgaja v naprednem duhu; da sem govorila ljudem, da ljudska oblast
                     ne izvira iz ljudstva; da sem se ogibala ljudskoprosvetnega dela zunaj šole, v
                     cerkev pa sem hodila vsak dan.« V Gabrju: »da sem delala še naprej enake
                     prestopke kot v Ajdovcu; da sem s svojim delom in življenjem dokazovala, da se
                     ne bom nikoli spremenila; da zelo kvarno vplivam na mladino in na mlajše
                     učiteljstvo.«</p>
                  <p>Čez nekaj let je Nuša le dobila službo administratorke v nekem gradbenem
                     podjetju. Če je družinski spomin točen, je nekaj časa hodila v službo v
                     Medvode, nazadnje pa je delala v Ljubljani. Maja 1963 je šla v pokoj. Sedaj je
                     živela s sestrami: z Mimi, s Tonko, s Heleno in z bratom Milom v očetovi hiši v
                     Mostah. Ta ni bila več na Ciglerjevi, ampak v Partizanski ulici. Postala je
                     gospodinjska pomočnica in inštruktorica bratovih in sestrinih otrok. Oglasi se
                     bolezen. Ko opazi nevarno krvavenje, jo prevzame spoznanje: »Zdi se mi, da bom
                     morala na Goro trpljenja in preko nje domov k Očetu.« A ob misli na smrt, ki se
                     je sedaj najavila kot nekaj otipljivega in resničnega, se je zavedla sladkosti,
                     ki ji je ime
                     <pb n="041"/> 
                      življenje: »V zavesti, da se bo to trpljenje kmalu končalo s
                     smrtjo, se mi stiska srce.« In krik, ki ga lahko tako dobro razumemo: »Smrt! O
                     da bi se še obotavljala, da bi mi še pustila nekaj časa!« Smrt je res bila
                     prijazna in ji je, potem ko jo je tako prosila, pustila še osem let življenja.
                     Nazadnje pa je le prišla. To je bilo 6. marca 1971. Takrat se ji je uresničila
                     želja, ki jo je zapisala leto po očetovi smrti: »Tihota me muči. Spomini
                     vasujejo. Srce krvavi. Snežek tke odejo nad očetom, ki spi. Ko bi mogla za
                     Vami, atek!«</p>
                  <figure>
                     <graphic url="slike_z_32/z_32_27.png"/>
                     <head>Boter Alojz Sluga in birmanec Franc Jaklič – Franca so še ne
                        šestnajstletnega domobranca umorili v Teharjah – Tako sta bila zunaj
                        skupinskih umorov pokončana, še preden sta dosegla šestnajsto leto, v
                        Teharjih tudi Alojz Lesar in Aljoša Basaj – Zagotovo ni mogoče vedet, kaj je
                        komuniste vodilo k temu okrutnemu dejanju. <name type="author"/></head>
                  </figure>
               </div>
               <div type="div3">
                  <head>Povest duše</head>
                  <p>Poleg bogatega poklicnega življenja, poleg zasebnega življenja, ki ji je bilo
                     zoženo na največjo možno mero, je bil v tej učiteljici še tretji svet: svet
                     njene ambiciozne duhovnosti. V preddverju tega sveta so bile izpisane tri
                     besede: izbranost, darovanje, posvečenje. V sebi čuti posebno napetost, ki ji
                     ni vedela drugega imena kot ljubezen. Čuti, da je izbrana, da ljubi in da je
                     ljubljena. Nekje pravi: »Prava ljubezen je zaklad božjih izvoljencev.« Tej
                     izvoljenosti hoče pritrditi z vso svojo močjo. Tu so besede, ki izražajo njeno
                     dokončno posvetitev: »Srce, to občutljivo, skrivnostno in nemirno srce, se
                     varno vtaplja v plamenih Tvoje neminljive ljubezni. Pozabljam naj svet in
                     posvetno ničevost in se iz dneva v dan vedno bolj goreče predajam Tvoji sveti
                     službi.«</p>
                  <p>To je seveda življenje, za katero veljajo stvari kot so »strma pot«, »ozka
                     vrata«. Tu si izmenjaje se sledita svetloba in tema. Nekje pravi: »Moja duša
                     vriska in joka obenem.« Zdi se, da ljubezen, ki ji je posvetila življenje,
                     lahko obstaja samo v čistem prostoru samote in osamljenosti. V ta prostor se
                     nagonsko vrača po vsaki družbi, po vsem kar jo je iz središča izzvalo na obod
                     obstajanja. Očita si vsako lajšanje samote. Čeprav je težka, čuti, da jo mora
                     do kraja doživeti in pretrpeti. Le tako se bo v njej naredil prostor, v katerem
                     bo ta ljubezen lahko živela. Potem, če vztraja, se iz te samote oglasijo včasih
                     glasovi tolažbe: »Večer je. Utihnila sta šum in trušč sveta. V mraku sta
                     utonila.« Nastala je nepremična tišina in ona sredi nje – v srcu svoje velike
                     samote. »In dobro mi je sami, prav sami.« Vedno ni tako. Včasih iz samote
                     planeta tema in misel na smrt: »V kuhinji je tišina, v sobah je tišina in na
                     stopnišču se nič ne zgane. Da bi vsaj vrata kje zaškripala. Tako tiho je tudi v
                     mojem srcu. Kakor da so se v njem razrahljale strune in jih nobeni prsti več ne
                     spravijo v brnenje.«</p>
                  <p>V njeni samoti se začenjata dve poti. Ena pelje k Bogu. Na tej poti najde
                     varnost in gotovost: »Hitiš in prav nič ne pomisliš, da Nekdo ve za vsak tvoj
                     korak, da slednji odmeva v vesolju.« Druga pot, ki se začenja v njeni samoti,
                     pa pelje nazaj v mladost, v njen ljubi dom. Nekje pravi: »Čisto sama sem. Daleč
                     so tisti, ki vprašujejo po meni. Vsi so daleč, daleč.« V njej je veliko
                     domotožje, tako veliko, da vedno misli nanj in mu nazadnje najde tudi smisel.
                     Takole pravi: »Na domotožju bom bolehala vedno. Mar nosijo vsi to bolečino v
                     sebi? Ali samo tisti, ki jim je srce polno ljubezni. Zdi se, da nas z večnim
                     hrepenenjem nebo priklepa nase.« Tako je neka slovenska učiteljica, ne prav
                     srečna in včasih tudi trpinčena, nazadnje zadela, ne da bi se tega zavedala, na
                     neko Avguštinovo misel. Ta misel pravi, da je naše srce nemirno, dokler ne
                     najde Boga. </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <pb n="042"/>
               <head>Sonora</head>
               <docAuthor>France Papež </docAuthor>
               <lg>
                  <l>Tvoja pisma, domovina, hodim brat</l>
                  <l>v kraje suhih trav, </l>
                  <l>v daljno puščo, </l>
                  <l>med kamenje, </l>
                  <l>kjer samo žarno nebo prekriva vse</l>
                  <l>in ni videti ničesar drugega. </l>
                  <l>Tja hodim s pismi prijateljev in domačih, </l>
                  <l>kot bi šel z njimi domov. </l>
                  <l>Tamkaj, v tišini peska in suhih kaktusov </l>
                  <l>zaslišim glasnó zveneče utripe svojih ljudi </l>
                  <l>in takrat gre tvoj glas, domovina, preko mene – </l>
                  <l>v ameriški samoti </l>
                  <l>te začutim, kot bi te nikjer drugje. </l>
               </lg>
               <figure>
                  <graphic url="slike_z_32/z_32_28.png"/>
                  <head>V tišini suhih kaktusov – v ameriški samoti <name type="author">Mirko
                        Kambič</name></head>
               </figure>
            </div>
         </div>
         <div type="div1">
            <head>Slovenske teme - pomlad ’99</head>
            <div type="div2">
               <head>Sprava, oh, ta nesrečna sprava</head>
               <docAuthor>Blaža Cedilnik</docAuthor>
               <div type="div3">
                     <pb n="044"/> 
                  <p>Ta sprava me je očitno popolnoma obsedla. Ne morem zagotovo reči, zakaj je temu
                     tako, vendar zna biti eden od vzrokov ta, da že sama beseda povzroči velik
                     cirkus, enim požene kri v glavo, drugim udari na jetra, kaj vem, kaj se zgodi
                     tretjim. Kot sem že napisala, je ta beseda lakmusov papir za ugotavljanje
                     načina mišljenja ali celo prepričanja sogovornika oziroma sogovornikov. Drugi
                     vzrok, morda še pomembnejši, bi mogel biti v tem, da si jo vsak drugače
                     predstavlja, vsak ima svoj pogled in svojo definicijo; vse te predstave in
                     definicije pa so navadno vsaka zase nekaj povsem drugega ali pa so si celo
                     diametralno nasprotne.</p>
                  <p>Če se spomnimo začetkov tega fenomena, ko si je gospa Hribarjeva pod to besedo
                     predstavljala spomenik (če me spomin ne vara, naj bi bil to obelisk), na
                     katerem bi pisalo “Padli za domovino”. Po svoje lepa ideja, ki bi lahko
                     pomenila zaključni akt sprave, nikakor pa tak obelisk ne bi prinesel sprave sam
                     po sebi, prej bi povzročil neizmerno količino hude krvi, ki bi se manifestirala
                     v (figurativno rečeno) potokih prelitega črnila, se pravi, v neskončni množici
                     sestavkov in člankov v sobotni prilogi Dela in seveda v drugih časnikih in
                     medijih vseh vrst in kalibrov. Namreč že sama ta ideja, sama misel, da bi se
                     kaj takega utegnilo zares nekoč zgoditi, je povzročila silen rompompom na vseh
                     nivojih oblastnih struktur, ki je imel prav tako silen odmev v medijih. Kaj bi
                     torej šele bilo, če bi se začela ta ideja udejanjati oziroma, če bi se začel
                     postopek za njeno udejanjanje.</p>
                  <p>Mnogo kasneje je podobno idejo privlekel na dan predsednik države, kajti
                     ugotovil je (vsaj sama tako mislim, oziroma si razlagam to njegovo gesto), da
                     bi bil tak spomenik v bistvu krasna ''stvar''. Nič raziskovanja, nič odkrivanja
                     resnice, nič popravljanja zgodovine, obelisk in smo opravili. Najbrž bi celo
                     marsikdo nasedel. Posebej bi to veljalo za tujce. Pokazali bi jim obelisk in bi
                     rekli, češ, mi smo s tem enkrat za vselej opravili. Vse žrtve smo izenačili.
                     Vsi ti ljudje so bili Slovenci. Sinovi našega naroda. Njihova smrt je rana na
                     narodovem telesu. Besede, same besede bi jih bile. Parole. Puhlice. Ostale pa
                     bi izjemne zasluge, izjemne pokojnine, ostala bi Resnica in ostala bi
                     Zgodovina. Za vselej in za vse rodove.</p>
                  <p>Vendar bi bil to samo eden od (mogoče malo bolj rafiniranih) poskusov, kako na
                     videz urediti problem sprave, v resnici pa ga pomesti pod preprogo. Kajti
                     očitno je vsem jasno, da bo treba v zvezi s tem nekaj storiti. Prej ali slej.
                     Ampak vsi tisti, ki bi jim resnična sprava prinesla ''detronizacijo'' ali jih
                     vsaj prikrajšala za kakšne bonitete, in ki seveda v tej državi kaj štejejo,
                     skratka imajo čast in oblast, skušajo najti način, kako celo zadevo speljati
                     tako, da bo šlo samo za zunanji videz, za ''image'', v resnici, dejansko,
                     stvarno, se pa ne bo nič spremenilo. Seveda so bili komunisti vedno mojstri za
                     tovrstne zadeve. Spomnimo se samo enega zadnjih velikih podvigov te sorte,
                     sestop z oblasti ob osamosvojanju Slovenije, sestop z velikim pompom, vendar
                     sestop z oblasti samo za potrebe zunanjega videza, seveda bognedaj kaj več kot
                     to. V resnici pa je oblast ''naša'' in je za nobeno ceno ne ''damo'' iz rok.
                     Formalno oblast mogoče, neformalne pa nikakor ne. Formalno je tisto, kar se
                     vidi in ve. Česar se ne vidi in ne ve, tisto pa ne boli. Podobnički naj kar
                     mislijo, da imajo kje kakšno besedo. Na svojih mestih bojo toliko časa, dokler
                     jih ''bomo'' rabili. In niti trenutka dlje. Potem bojo odpadli kot usran golob.
                     Potem ''bomo'' našli nove idiote, ki ''nam'' bojo služili za legitimiteto in
                     ''nam'' držali žakelj. Medtem bojo padale domine. Padale bojo toliko časa, da
                     ''bomo'' očistili slovensko politično sceno. Da se bodo obdržali samo ''naši''
                     ljudje. OBDRŽALI. Seveda bodo prihajali in odhajali z nje tudi drugi,
                     ''nenaši'', ampak to samo za krajši čas. Samo za legitimiteto. Samo za
                     ''farbanje folka'' in ''farbanje'' Evrope in Amerike. Madonca, so pa res
                     butasti. Zahodnjaki namreč. Po eni strani se borijo proti komunizmu, po drugi
                     strani so mu pa podarili nova krila. In ta se že šopiri kot pav. Pa tega ne
                     opazijo. Ne vidijo ali pa nočejo videti. Pa saj je tako vseeno. Važno je, da
                     ''imamo'' proste roke. Da ''delamo'', kar ''hočemo'' in kakor ''nam'' paše.
                     Važen je rezultat. In rezultat je ''pravi''. Pravi za ''nas''.</p>
                  <p>Vsakomur, ki na vse skupaj gleda s kančkom zdrave pameti, je zadeva jasna kot
                     beli dan. In mali človek ima zdravo pamet. In ne verjame nikomur. Saj mora biti
                     človek skoraj nor, da ne opazi, kdo pije in kdo plača. Kako stvari izgledajo in
                     kakšne so v resnici. </p>
                     <pb n="045"/> 
                  <p>Ena lepa ideja, seveda v popolnoma drgačnem smislu, je lipa sprave, ki jo je
                     spravil v življenje gospod Klep. Sam je kot partizan ugotovil, da je s to
                     zadevo nekaj hudo narobe, da je z vsemi nami nekaj hudo narobe in da je nujno
                     treba nekaj narediti. Ljudje so se množično zbirali in prihajali k tej lipici
                     in imeli so občutek, da se nekaj premika. Zmotno pa je bil gospod Klep
                     prepričan, da se mu bo pridružilo veliko tovarišev iz hoste. Pa ni bilo nič
                     takega. Pač pa je uboga nedolžna lipica postala tarča napadov, takih besednih,
                     pa tudi dejanskih. Lomili so jo, zastrupljali, lomili veje, pa je nekako
                     obstala. Dobila je nek svoj pomen, ki ga bo ohranila za vselej. In kot taka bo
                     živela med nami. Morda predstavlja tudi neko drobtinico na poti do resnične
                     sprave. Ideja sama je bistveno bliže ideji sprave, vendar je žal samo lepa
                     ideja. </p>
                  <p>Seveda pa ne manjka obilice banalnih idej. Nekateri gredo celo tako daleč, da
                     si spravo predstavljajo nekako tako, da bi si partizani in domobranci segli v
                     roke, si rekli nekako tako, češ, vsi smo delali napake, in se potem skupaj
                     zapili. To me spominja na dogodke iz leta 1964, ko se je dogajala ''Topla
                     greda''. Takrat je študentski časopis Tribuna veliko pisal v zvezi z dogodkom v
                     gledališču, ko so delavci iz KZ Grosuplje prekinili predstavo. Nekdo je
                     napisal, da so trije Angleži klub, trije Francozi ljubezenski trikotnik, trije
                     Nemci vojna in trije Slovenci veselica (=pijančevanje). Drugi pa je zapisal, da
                     bi se vsak spodoben Slovenec za pol litra vina podelal na sredo Titove ceste,
                     kaj se ne bi na sredo tople grede. Ali pa na spravi, bi lahko pripomnili.</p>
                  <figure>
                     <graphic url="slike_z_32/z_32_29.png"/>
                     <head>Drug ob drugem <name type="author">Tadej Bratok</name></head>
                  </figure>
                  <p>Seveda pa je najbolj (medijsko in s strani oblasti) popularno stališče, da bi
                     morali preživeli domobranci skloniti glave, se posuti s pepelom in priznati, da
                     so za vse (za državljansko vojno, za večino žrtev druge svetovne vojne, morda
                     celo za povojne procese in poboje) krivi oni sami in potem bi se temu reklo
                     sprava, sicer bi pa vse ostalo po starem (Resnica, Zgodovina, bonitete, itd.
                     itd.). Seveda pa to ne bi veljalo samo za peščico domobrancev, ki so preživeli
                     menda zato, da je imela stara oblast za vsak primer notranje sovražnike v
                     rezervi, pa tudi danes pridejo zelo prav. Krivi so za razkol v slovenskem
                     narodu in še za marsikaj drugega. Pa ne samo oni. Tudi svojci preživelih in
                     pobitih. Petdeset let so bili državljani milo rečeno drugega razreda, hodili so
                     sklonjenih glav, pa ne zato, ker bi bili česa krivi, ampak zato, ker so bili
                     nesrečni in razočarani. Ves čas so poslušali o demokraciji in enakosti med
                     ljudmi, pa o NOB in revoluciji, pa o sovražnikih, pa še in še. Pa so nesrečni
                     in razočarani še zdaj. Nova država in nov družbeni red je po pravici povedano
                     čisto navadno nadaljevanje prejšnje oziroma prejšnjega. Isti ljudje, iste
                     metode, skoraj iste besede. In enaki odnosi. In iste vrednote. Le to, da so se
                     prej razlike skrivale, zdaj pa še tega ni več treba. Čedalje manj. Zakonodaja,
                     ki jo sprejemajo, jih je že, še bolj jih pa bo v prihodnosti zaščitila. Zaščite
                     za tiste, ki so le-te potrebni, pa ni. Zakaj le. Bog je najprej sebi brado
                     ustvaril.</p>
                  <p>Temu, skoraj uradnemu stališču je precej blizu ideja, ki jo je pridigal nadškof
                     Šuštar. Govoril je o krščanskih vrednotah, o odpuščanju, o ljubezni do
                     sovražnikov, o tem, da če te nekdo udari po levem licu, nastavi mu še desno
                     (ali obratno) in podobno. Tu naj ponovim besede moje tete, ki je rekla, da je
                     za vsako odpuščanje potrebno kesanje. In tega kesanja ni bilo nikjer niti za
                     trohico.</p>
                  <p>Na vsake toliko časa pride ideja o narodni spravi v državni zbor. Vedno se
                     stvar tako spridi, da potem odnehajo. Tudi sedaj ''vkup klamfajo'' nek akt o
                     spravi, ki že v začetku ni bil kaj prida, zdaj pa ga maličijo že toliko časa,
                     da na koncu ne bo podoben ničemur. Pa smo spet tam, vsak ima svojo predstavo o
                     <pb n="046"/> 
                     spravi. Vsak jo hoče natakniti na svoje kopito. Vsak bi rad imel od nje kakšne
                     koristi zase. Narod, ljudje, pha, koga pa to briga. Na prste ene roke bi lahko
                     preštel poslance, ki jim je mar še kaj drugega kot lastna rit, kot se lepo po
                     ljudsko reče.</p>
                  <p>Kar precejšen korak k spravi v smislu iskanja resnice so napravili avtorji
                     razstave ''Temna stran meseca''. Dalo bi se napraviti sicer precej več, ampak
                     to je bila prva taka razstava. Ki je vsaj pokazala nekaj stvari, ki so jih
                     ljudje kar nekako pozabili. Tudi televizijske oddaje, ki so na nek način
                     spremljale to razstavo, so bile še kar dobre. In so veliko povedale. Pa, kot
                     sem rekla, bi lahko še veliko več. To so bele lise naše polpretekle in sodobne
                     zgodovine. Všeč mi je tudi to, da so pisatelji spet enkrat naredili nekaj
                     velikega. Vendar me je ena stvar zelo motila. Da so omenjali neke ljudi, pa
                     niso povedali njihovih imen. Rekli so, da so ti ljudje (zločinci) še živi, da
                     dobro živijo, da jih nihče ne preganja in nekaj v tem smislu. Potem se pa
                     čudimo, da je malega človeka še vedno strah. Seveda ga je strah, kajti on to
                     razume tako, da se bojijo, da si ne upajo povedati imen in priimkov. Take reči
                     ljudi prepričajo, da je njihov strah upravičen. Da še vedno vladajo isti
                     ljudje, da se torej imajo česa bati. Ko bodo ljudje, ki so ustvarjali “temno
                     stran meseca” (tu ne mislim na avtorje razstave, ampak tiste, ki so počeli
                     stvari, ki jih vidimo na razstavi), dobili imena in priimke, se pravi, ko bodo
                     izrečeni v javnosti, takrat bo malega človeka manj strah. Takrat bo verjel, da
                     se je nekaj bistveno spremenilo. Tako pa so se obnašali kot spovedniki (greh se
                     pove, grešnika pa ne). Ampak za spravo bi bilo treba povedati, kdo je grešil
                     nad narodom. Kdo nam je nakopal stoletno prekletstvo.</p>
                  <p>Meni je še najbližja predstava sprave v tem, da se po uradnem nalogu najvišje
                     oblasti poišče (bla, bla, bla) enkrat za vselej ''resnica, vsa resnica in nič
                     drugega kot resnica, tako nam Bog pomagaj'' (the truth, the whole truth and
                     nothing but the truth, so help me God). Kaj si mislim o resnici in o tem, kako
                     naj bi izgledala, sem že povedala. Vsaj približno. Ampak to še ni vse. Tudi
                     resnica sama ne bi še avtomatično pomenila sprave. Sprava pomeni, da bi ves
                     narod priznal svoje grehe (zločine) in se tako očistil. Sprava bi bila neke
                     vrste narodova spoved. Ki bi jo seveda izrekli njeni izvoljeni predstavniki
                     (kar smo vse že stokrat povedali, napisali, ampak sami taki modeli, ki v tej
                     državi nič ne štejejo, kot bi dejal najpomembnejši človek, lahko bi rekli, duša
                     modernega, mogoče bolje, posodobljenega komsomolstva). Jasno in glasno in
                     javno. Na podlagi resnice. </p>
                  <p>Najbrž je z narodom podobno kot s človekom, ki mu kaj težkega leži na duši.
                     Nekako mora to spraviti iz sebe, se nekomu izpovedati, ''se spovedati'', da
                     potem lahko živi naprej, ne da bi ga vse skupaj težilo in dušilo. Tako pa se je
                     na narodovi vesti nabralo toliko vsega, da ni čudno, da nekako ne moremo
                     spodobno in sproščeno zaživeti v samostojni državi, ki smo jo končno prisanjali
                     preko vseh generacij. S tem, ko vse svinjarije (zločine), ki smo jih kot narod
                     zagrešili v zgodovini, pometamo pod preprogo in ''gledamo samo naprej'', na nek
                     način pokrivamo in ščitimo tudi njihove akterje, se pravi zločince. In tako smo
                     vsi, ves narod, hočeš, nočeš, soudeleženi pri teh zločinih, sokrivi teh
                     zločinov. In zločini se ponavljajo in prinašajo narodu nove in nove katastrofe.
                     Malikovanje zločina. Zločin in kazen. Že v Avstroogrski smo bili Slovenci
                     izbrani za razna umazana (zločinska?) dela (Slovenski fantje v Bosni, Slovenski
                     fantje na Kosovem in v Metohiji), najbolj umazano (zločinsko) delo pa smo si
                     naložili (ali pa so nas za to določili
                     <pb n="047"/> 
                      drugi?!) po drugi svetovni vojni, ko smo
                     postali klavnica južne Evrope, ko smo poleg lastnih ljudi masovno pobijali tudi
                     četnike, ustaše, kozake, ... Zakaj smo bili od vseh možnih (of the whole world)
                     izbrani prav mi, Slovenci. Ker smo take reči že prej počeli, ker smo (podobno
                     kot Nemci) dobri organizatorji, zanesljivi, marljivi, ubogljivi in natančno
                     izvršujemo povelja. In tako je tudi bilo. Nekje (Dedier?) sem prebrala, da če
                     bi te poboje izvrševali kje drugje v Jugoslaviji, bi zadevo zašuštrali, ker bi
                     jim jih več kot pol ušlo in še vsi bi vedeli, kaj se dogaja. Tako pa vemo, da
                     se je to naredilo tako, "kot je bilo treba". </p>
                  <figure>
                     <graphic url="slike_z_32/z_32_30.png"/>
                     <head>Kam nas pelješ, Slovenska cesta? <name type="author">Mirko
                        Kambič</name></head>
                  </figure>
                  <p>Vsi ti zločini nam vsem kot narodu ležijo na duši, nam obremenjujejo vest.
                     Vendar nismo vsi enako krivi. Vsekakor nosijo večjo odgovornost voditelji,
                     predsednik države, vlada, poslanci, kulturniki in vsi, ki imajo javne funkcije
                     in položaj, ki jim omogoča, da nekaj naredijo ali pa nič ne naredijo s tem v
                     zvezi. Posledice, ki so nastale, ki še nastajajo in bodo nastale zaradi tega,
                     ker sprava ni dosežena, bodo pa v večji meri občutili tisti, ki so najmanj
                     krivi in najmanj odgovorni in najmanj pristojni, da kaj ukrenejo. Edina
                     priložnost, ko lahko kaj naredijo, so volitve. Pa kaj, ko ne verjamejo v
                     njihovo poštenost. Če so tolikokrat ponarejali volitve, zakaj jih ne bi še
                     zdaj. Kot pri vseh rečeh je tudi pri volitvah pomemben zunanji videz. Važno je,
                     da izgledajo demokratične in poštene. In, žal, bo tako tudi s spravo, ko jo
                     bodo končno objavili. Resnična narodova sprava pa bo morala počakati boljše
                     čase. Peterle in z njim DEMOS je priložnost zamudil. In silno se bojim, da bo
                     tudi v tem primeru obveljala stara modrost: Priložnost zamujena ne vrne se
                     nobena.</p>
               </div>
            </div>
            <div type="div2">
               <head>Obnova postopkov – tako in drugače</head>
               <docAuthor>Anton Drobnič</docAuthor>
               <div type="div3">
                  <p>V zadnjem času smo bili v Sloveniji priče silnemu političnemu in medijskemu
                     pritisku na ustavno sodišče, od katerega dediči nekdanjega komunističnega
                     režima glasno in prizadeto zahtevajo, naj ponovi postopek ustavne presoje
                     referenduma o volilnem sistemu in spremeni svojo, lansko jesen sprejeto sodbo,
                     da se je na referendumu večina volivcev odločila za večinski volilni sistem in
                     da mora zato slovenski parlament takšen sistem uzakoniti pred naslednjimi
                     parlamentarnimi volitvami. Politiki pišejo in izgovarjajo ''pravne'' razprave,
                     pravniki nastopajo politično, časnikarji pa pravno in politično smešijo
                     zagovornike pravne države, dokončnosti ustavnih odločb in neponovljivosti
                     postopka pred ustavnim sodiščem in sploh vse najbolje vedo. Vsi se obnašajo
                     izredno, kot bi grozila huda nesreča. </p>
                  <p>Odločbe ustavnega sodišča so načeloma, pojmovno nespremenljive in zato
                     ponovitev postopka – če se okoliščine niso bistveno spremenile – pravno ni
                     možna. To so očitno spoznali tudi poslanci, ki so v parlamentu prvotni poziv
                     ustavnemu sodišču spremenili v poziv generalnemu državnemu tožilcu, naj on na
                     ustavnem sodišču zahteva nov postopek in novo presojo. Odgovornost za svojo
                     neutemeljeno zahtevo in njen pričakovani neuspeh so tako spretno prenesli na
                     generalnega državnega tožilca.</p>
                  <p>Državni tožilec bi moral zahtevo poslancev zavrniti, saj nima nobene zakonske
                     podlage, da bi kakorkoli posegel v postopek in v sodbo ustavnega sodišča.
                     Državni tožilec lahko zahtevo za varstvo zakonitosti vloži samo v tistih
                     postopkih in zoper tiste odločbe, za katere ga zakon izrecno pooblašča. Zakon o
                     ustavnem sodišču državnemu tožilcu takšne pristojnosti glede odločb ustavnega
                     sodišča ne daje. </p>
                  <p>Pobudniki zahteve za varstvo zakonitosti zoper odločbo ustavnega sodišča trdijo
                     nasprotno in se pri tem sklicujejo na 6. člen zakona o ustavnem sodišču. Ta
                     pravi, da v vprašanjih postopka, ki niso urejena s tem zakonom, ustavno sodišče
                     smiselno uporablja določbe zakonov, ki urejajo postopke pred sodišči. V
                     postopkih pred sodišči je navadno dovoljena zahteva za varstvo zakonitosti.
                     Zato naj bi tudi ustavno sodišče lahko obravnavalo zahtevo za varstvo
                     zakonitosti in o izidu referenduma ponovno odločalo.</p>
                  <p>Takšna razlaga je jalova. Spominja na ''dogovorno pravo'' nekdanjega
                     totalitarnega sistema, ko so zakone prilagajali vsakokratni politični ali
                     kakšni drugačni potrebi vladajočih. Navedena določba zakona o ustavnem sodišču
                     res pooblašča ustavno sodišče, da ob pravnih prazninah uporablja zakone o
                     postopkih pred drugimi sodišči. Prav v ničemer pa ne pooblašča nikogar drugega,
                     zlasti tudi ne državnega tožilca, da bi smel zoper odločbe ustavnega sodišča
                     vlagati zahteve za varstvo zakonitosti. Navedena zakonska določba državnemu
                     tožilcu ne daje nobenih pooblastil, ne daje mu nobene pristojnosti v postopku
                     pred ustavnim sodiščem.</p>
                  <p>Zahteve zoper odločbo ustavnega sodišča državni tožilec tudi vsebinsko ne bi
                     mogel utemeljiti. Kot že ime pove, državni tožilec to izredno pravno sredstvo
                     lahko uporabi, kadar je z neko odločbo kršen zakon. Pobudniki zahteve zoper
                     odločbo ustavnega sodišča ne trdijo, da je odločba nezakonita, ampak pravijo,
                     da je odločba ustavnega sodišča o volilnem sistemu protiustavna. Zaradi kršitve
                     ustave pa državni tožilec po nobenem sodnem postopku nima zahteve za varstvo
                     <pb n="048"/> 
                     zakonitosti. Prav tako ni organa, ki bi o takšni zahtevi odločal. Po sodnih
                     postopkih o zahtevi za varstvo zakonitosti odloča višje sodišče, če tega ni, pa
                     v razširjeni sestavi sodišče, ki je izdalo odločbo. Nad ustavnim sodiščem ni
                     niti višjega sodišča niti ni možna razširjena sestava tega sodišča, ki bi lahko
                     odločala o zahtevi državnega tožilca.</p>
                  <p>Po svojem nastanku in obliki je zahteva za ponovitev postopka pri ustavnem
                     sodišču izrazito dejanje političnega pritiska na samostojne pravosodne
                     ustanove. Za zahtevo ustavnemu sodišču ali generalnemu državnemu tožilcu je
                     pravno vseeno, ali jo vloži en sam poslanec ali državni zbor s svojim sklepom
                     oziroma takšna ali drugačna večina poslancev. V pravnem pogledu je torej vse,
                     kar je več od enega, ''od hudega'', je samo zaradi večje moči, zaradi hujšega
                     psihičnega in političnega pritiska na pravosodne ustanove. </p>
                  <p>Dediči stare totalitarne miselnosti zelo radi zahtevajo ponovitev postopkov,
                     čim jim stvari uhajajo iz rok. Navajeni neskončnega ponavljanja smešnih
                     glasovanj v raznih delavskih svetih in drugih organih starega režima, dokler
                     rezultat ni zadovoljil predstavnikov avantgarde delavskega razreda, tudi danes
                     pogosto zahtevajo ponovitev glasovanja ali odločanja, če jim prva odločitev ni
                     všečna. V državnem zboru preprosto trdijo, da so se zmotili in že dosežejo
                     ponovitev glasovanja. Tudi zoper druge odločbe ustavnega sodišča so že
                     zahtevali ponovitev sojenja, na primer zoper odločbo o koprski mestni
                     občini.</p>
                  <p>Zakaj se toliko ubadamo z zahtevami za obnovitev ustavnih postopkov? Zaradi
                     primerjave z nekimi drugimi obnovitvenimi postopki, z zahtevo za obnovo
                     kazenskega postopka in z zahtevo za varstvo zakonitosti, ki sta vloženi zoper
                     krivično in nezakonito revolucionarno sodbo proti škofu dr. Gregoriju Rožmanu.
                     Zaradi pogleda v ''pravno državo''.</p>
                  <p>Na novega generalnega državnega tožilca (?) so se organizirano spravili
                     politiki, pravniki in časnikarji, da bi ga pripravili k nečemu, česar po zakonu
                     ne more storiti. Na prejšnjega generalnega državnega tožilca pa isti politiki
                     in časnikarji že leta zlivajo golide gnojnice, obtožb, strokovnega in osebnega
                     zasmehovanja in omalovaževanja, ker je povsem v okviru zakonskih pristojnosti
                     vložil zahtevo za obnovo kazenskega postopka in zahtevo za varstvo zakonitosti
                     zoper skrajno nezakonit kazenski postopek in zoper - tako v dejanskem kot v
                     pravnem pogledu - skrajno sporno sodbo proti dr. Gregoriju Rožmanu.</p>
                  <p>Kakšna dvoličnost, kakšna hinavščina! Kje je toliko opevana stroka in
                     nepristranost? Izsiliti obnovo, kjer je po zakonu ni, prepovedati obnovo, kjer
                     je z zakonom določena! Res in prav je samo tisto, kar koristi komunistični
                     partiji kot avantgardi delavskega razreda, je stara boljševiška ''znanost''.
                     Zelo priročna modrost! Zato so petdeset let učili in zahtevali, da mora pravo
                     služiti politiki, da so sodišča udarna roka politike. </p>
                  <p>Zadnjih osem let politiki kontinuitete tega pogubnega nauka na državnem
                     tožilstvu niso niti poskušali uveljaviti. Ob novem državnem tožilcu iz stare
                     garde, pa so začutili, da se vračajo stari časi. Z vsemi silami in z vsemi
                     sredstvi so pritisnili nanj, da bi na eni strani umaknil zahtevo za obnovo
                     kazenskega postopka zoper škofa dr. Gregorija Rožmana, vloženo po veljavnih
                     zakonih, na drugi strani pa brez zakonske pristojnosti in proti zakonu zahteval
                     obnovitev postopka pri ustavnem sodišču in spremembo njegove odločbe o volilnem
                     sistemu. </p>
                  <p>V resnici je trud politikov stare miselnosti proti obnovi kazenskega postopka
                     zoper škofa Rožmana nepotreben. Da do obnove tega postopka ne more priti,
                     zgledno skrbi kar ''neodvisno sodstvo''. Ko gre za funkcionarja totalitarnega
                     režima, se sodniki spotaknejo že ob kamen in postopek po nekaj mesecih
                     ponovijo. Velike gore obnovitvenih razlogov v Rožmanovem procesu pa v več kot
                     treh letih še niso zagledali, čeprav znajo – če hočejo – tudi natančno
                     opazovati, saj se jim je odločbi s tridnevnim pritožbenim rokom v treh letih
                     kar dvakrat posrečilo izdati ravno za novoletne praznike! Vsakokrat se jim je
                     po enoletnem čakanju tako mudilo, da niso mogli počakati niti dneva več. Udarna
                     roka politike? </p>
                  <figure>
                     <graphic url="slike_z_32/z_32_31.png"/>
                     <head>Spomin na lepši jutri <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Razmišljanje ob zatonu stoletja </head>
               <docAuthor>Peter Gosar </docAuthor>
               <div type="div3">
                     <pb n="050"/> 
                  <p>Slovenija se intenzivno pripravlja na vstop v Evropsko unijo. Družbeno ureditev
                     in pravni sistem v Sloveniji preverjajo komisije Evropske unije in si
                     ustvarjajo podobo o našem izpolnjevanju pogojev za vstop. Pravniškim,
                     sistemskim, ekonomskim in podobnim preverjanjem se zlahka izmuzne tisto, kar je
                     bistveno za zdravo, stabilno in demokratično državo. Gre za to, kolikšna je
                     dejanska in ne formalna stopnja demokratizacije v državi, kolikšna je pri
                     državljanih stopnja družbene zavesti in pripadnosti svojemu narodu, kakšen je
                     kulturni nivo javnega komuniciranja in dialoga in ne nazadnje ali je poleg
                     osebne fizične svobode varovana tudi svoboda mišljenja in prepričanja. Zelo
                     pomembno je vprašanje zavesti o pripadnosti istemu narodu in državni skupnosti,
                     kljub veliki raznolikosti in pestrosti njenih subjektov. Pripadnost je pristna
                     le ob navezi s solidarnostjo in vzajemnostjo, ob spoštovanju skupnih korenin in
                     tradicije, ob soglasju o temeljnih opredelitvah in pogledih na skupnost ter ob
                     soglasju o osnovnih socialnih in moralnih vrednotah, na katerih temelji družba.
                     Vse to in še kaj je potrebno za obstoj stabilne družbe in države. Ni moj namen,
                     da bi analiziral stanje pri nas glede na postavljena vprašanja in trditve. Za
                     kaj takega nisem dovolj razgledan. Lahko le nanizam nekaj lastnih občutkov in
                     opažanj ter pogledov, ki jih imam kot državljan Slovenije. Nisem politik, okno
                     v svet družbenih dogajanj pri nas mi predstavlja branje dnevnika Delo, izbire
                     žal ni, in verskega tednika Družina ter gledanje nacionalne televizije. Torej
                     sem običajen, politično neangažiran Slovenec. Strokovne izkušnje imam le na
                     podagoškem in znanstvenem področju, sicer pa sem že upokojenec. Nekaj lastnih
                     doživetij med in po drugi svetovni vojni pa mi tudi pomaga pri razbistritvi
                     vprašanja preteklosti, ki je pri nas v javnem življenju stalno na dnevnem redu. </p>
                  <p>Začel bom s temo o razdvojenosti in razkolu v slovenskem narodu. Ali
                     razdvojenost in polarizacija res obstaja, je težko dokazati. Sodeč po izjavah
                     in nastopih vidnih oseb javnega življenja in po odmevih v sredstvih obveščanja
                     se zdi, da je temu tako. Najprej je treba razčistiti, kaj razumemo pod
                     razdvojenostjo in razkolom in zakaj je tak pojav za družbo škodljiv. O
                     konkretnih rešitvah problemov, naj omenim probleme brezposelnosti, pokojninske
                     reforme, ekonomske, plačne in davčne politike, ekološke zaščite in tako dalje,
                     so v družbi različna mnenja in pogledi. To je nekaj normalnega. Soočanje
                     različnih pogledov in predlogov je vedno koristno, ker omogoča zdravo izbiro.
                     To nikakor ne vodi do razdvojenosti in razkola. Tudi ni lahko ugotoviti, katera
                     stranka ponuja boljšo rešitev konkretnega problema, ali tista, ki nam je pri
                     srcu, ali pa stranka, ki ji nasprotujemo recimo zaradi ideoloških razlogov. Do
                     razdvojenosti in razkola pride tedaj, kadar ni soglasja o temeljnih
                     opredelitvah in pogledih na skupnost, soglasja o osnovnih socialnih in moralnih
                     vrednotah in spoštovanja skupnih korenin in tradicije. Tu se zdi, da se je v
                     naši družbi zalomilo, ker še vedno živimo v senci skoraj polstoletnega
                     totalitarnega komunističnega režima. Med drugo svetovno vojno je komunistična
                     partija pod krinko NOB začela z uvajanjem totalitarnega sistema in represije
                     nad slovenskim narodom. Delo je bilo dokončano po vojni s popolnim prevzemom
                     oblasti in sistematičnim uničevanjem, zamolčevanjem in zanikanjem vsega, kar je
                     spominjalo na svetle trenutke slovenskega naroda v predvojnem času. Priča smo
                     bili množičnim zapiranjem, pobojem, diskriminacijam, kraji lastnine, splošnemu
                     napadu na tradicijo, vero in moralo, rušenju cerkva in kulturnih spomenikov. Še
                     bi lahko naštevali. Po padcu berlinskega zida in slovenski osamosvojitvi smo
                     pričakovali, da bo prišlo do treznejšega gledanja na dogajanja med in po drugi
                     svetovni vojni. Pa se ni zgodilo. Še vedno živimo v senci mita o NOB in mita o
                     zaslugah prejšnjega totalitarnega režima. Mit o NOB vzdržuje del generacije, ki
                     je na vodilnih položajih v družbi. To so praviloma ljudje srednjih let, le
                     nekateri so doživeli drugo svetovno vojno še kot otroci. Mit je tem ljudem
                     potreben za ohranjanje oblasti, privilegijev ter uveljavljanje skrajno
                     liberalističnega gledanja na družbo in posameznika, sicer bi se mu že zdavnaj
                     odpovedali. Mit o NOB in mit o zaslugah totalitarnega režima sta glavni vzrok
                     za razdvojenost slovenskega naroda, ker posegata na najbolj občutljiva področja
                     osebne svobode, moralnih vrednot, vere, spoštovanja, tradicije in skupnih
                     korenin. </p>
                  <p>O NOB, partiji in totalitarnem režimu je bilo že veliko povedanega, da je težko
                     kaj dodati. Mit o NOB je osnovan na zelo trhlih predstavah in trditvah. Naj
                     navedem nekatere: </p>
                  <p>Vseljudski upor proti okupatorju v okviru OF in NOB. To gotovo ni res za
                     slovensko
                     <pb n="051"/> 
                      podeželje, še posebej ne za področje Ljubljanske pokrajine. Le v
                     mestih je bilo precej simpatizerjev OF. </p>
                  <figure>
                     <graphic url="slike_z_32/z_32_32.png"/>
                     <head>Praznovanje <name type="author"/></head>
                  </figure>
                  <p>Prostovoljna udeležba v partizanskih enotah. Prav redki iz podeželja in tudi
                     mest so odšli v partizane po svobodnem razmisleku in prostovoljni odločitvi.
                     Večina bodočih partizanov ni imela izbire. So bili mobilizirani ali pa je bil
                     odhod v partizane edini način za ohranitev življenja zaradi pričakovanih
                     represalij okupatorja. To drugo je partizansko vodstvo načrtno izrabljalo za
                     posredno mobilizacijo. Tudi za aktiviste OF ne moremo trditi, da je bil njihov
                     odhod v partizane vedno prostovoljen. Marsikateremu je bil to edini izhod pred
                     nevarnostjo aretacije. </p>
                  <p>Demokratičen način odločanja v kaoliciji OF. Podpis Dolomitske izjave je
                     najboljši dokaz, da je o vsem odločala partija. V sedanjih razpravah o vojnih
                     dogodkih se premalo ali pa sploh ne izpostavlja odgovornost vplivnih skupin
                     predvojnih intelektualcev in eminentnih posameznikov, ki so sodelovali v OF.
                     Bili so vazali in ujetniki partije brez najmanjše politične moči. Te skupine in
                     posamezniki so bili fasada, za katero so se vršili najhujši zločini in genocid,
                     ki ga je izvajala partija nad slovenskim narodom. S tega vidika bo treba
                     revidirati tudi mesto Edvarda Kocbeka v zgodovini našega naroda.</p>
                  <p>NOB je svetel primer antifašističnega boja za osamosvojitev kljub nesmiselnim
                     napakam, ki jih je zagrešilo to gibanje. Groza me je, ko vidim, s kakšno
                     neprizadetostjo sedanja generacija sprejema na znanje in obravnava poboje
                     zavednih Slovencev med samo vojno in največji genocid nad slovenskim narodom
                     takoj po zaključku vojne! S temi dejanji sta si OF in NOB zapravila vso
                     legitimacijo, da govorita in odločata v imenu naroda. Vsakomur je jasno, da pri
                     teh zločinih ne gre za dejanja in ekscese posameznikov, ampak za premišljene
                     odločitve partijskega vodstva. </p>
                  <p>Zasluga za priključitev Primorske matični domovini. O tem se da na dolgo
                     razpravljati. Sam močno dvomim o tej zaslugi. Če bi zavezniki izvedli
                     načrtovano izkrcanje v Istri, bi bila Primorska ravno tako priključena novi
                     Jugoslaviji. Komunistična provenienca partizanov predstavlja v tem pogledu prej
                     minus kot plus. Seveda se v zgodovini ne da govoriti, kaj bi bilo, če bi bilo.
                     Zato je tudi govor o zaslugah pogosto zelo problematičen. </p>
                  <p>Toliko o NOB, ker je ta tema še vedno eden izmed poglavitnih vzrokov za
                     razdvojenost v slovenskem narodu. Zakaj? Odgovor je preprost. Gibanje, ki je
                     odgovorno za največji genocid nad narodom, ni obsojeno in ga še danes slavijo,
                     pobite sramotijo, žrtve niso pokopane, niso izdani mrliški listi, poprava
                     krivic se ne premakne iz mrtve točke in tako dalje. </p>
                  <p>Mit o zaslugah totalitarnega režima zahteva tudi poseben razmislek. V času, ko
                     ves demokratični svet obsoja totalitarne režime, se zdi kot da smo posebna
                     dežela, v kateri je bil prejšnji totalitarni režim bolj blagega obraza in ga ni
                     mogoče primerjati z ostalimi tovrstnimi režimi. Temu seveda ni tako. Ljudje, ki
                     govorijo o zaslugah prejšnjega režima, pripisujejo v dobro režima vse, kar so
                     Slovenci pozitivnega ustvarili v preteklih petdesetih letih. Zasluga je
                     napredek v zdravstvu, življenjskem standardu, socialni varnosti, splošni
                     izobrazbi, znanosti, kulturi in gospodarstvu itd. Zasluga je celo to, da so
                     lahko študirali in tu pa tam poučevali na univerzi tudi taki, ki niso bili
                     člani partije. Totalitarizem pri nas ni bil v osnovi nič drugačen od ostalih
                     totalitarnih režimov. Povzročal je nešteto krivic, odločanje o bistvenih in
                     manj bistvenih vprašanjih narodovega življenja je bilo podvrženo partijski
                     presoji, svoboda mišljenja in izražanja pa do skrajnosti omejena. </p>
                     <pb n="052"/> 
                  <p>V nadaljevanju razmišljanja se bom osredotočil na nekatere značilnosti
                     sedanjega trenutka v javnem življenju in politiki, ki so tudi povezane z
                     razdvojenostjo slovenskega naroda. </p>
                  <p>Po propadu komunističnih vladavin je bilo modno govoriti o krizi vrednot. O tem
                     so razpravljali politiki, kulturniki, znanstveniki in na sploh visoko izobražen
                     sloj naroda. Po nekaj letih so razprave o krizi vrednot v veliki meri
                     zamrle.</p>
                  <p>Opazovalec dobi vtis, da je slovensko izobraženstvo prišlo do spoznanja, da so
                     vrednote pravzaprav nepomembne za zdravo osebno in družbeno življenje. Edini
                     kriterij, ki naj uravnava in omejuje delovanje posameznikov in družbe, je
                     zakon. Kar zakonsko ni prepovedano, je dovoljeno in dobro. Pa pustimo vsebinsko
                     vprašanje vrednot ob strani. Bolj preseneča sam pojav in nastanek krize vrednot
                     zaradi propada komunističnih političnih sistemov. Zakaj je ta prelom, ki je
                     sicer zgodovinsko zelo pomemben, povzročil pri slovenski inteligenci tolikšno
                     samospraševanje o idejnih in moralnih osnovah osebnega in družbenega življenja?
                     Lahko taki inteligenci zaupamo, če je njena duhovna in moralna integriteta
                     odvisna od trenutnega političnega sistema? Odkod potreba po novih vrednotah?
                     Jaz je ne vidim. To vprašanje je povezano s problemom svobode oziroma
                     suženjstva in podrejenosti v osebnem intelektualnem in duhovnem življenju. O
                     tem bo govor pozneje. Misliti da tudi plejada spreobrnjencev, ki so se z
                     izredno lahkoto odpovedali komunistični ideologiji in pogosto postali njeni
                     najbolj glasni kritiki. Nekaj zadnjih let pa je opazen ponoven premik. Kritik
                     prejšnjega sistema je vedno manj. </p>
                  <figure>
                     <graphic url="slike_z_32/z_32_33.png"/>
                     <head>Pričakovanje prihodnosti <name type="author"/></head>
                  </figure>
                  <p>Po osamosvojitvi je bilo javno manifestiranje pripadnosti verskim skupnostim,
                     še posebej katoliški Cerkvi, blagohotno sprejeto. Politiki so pogosto ob
                     podpori medijev kar tekmovali v javnem izkazovanju verske pripadnosti. Večkrat
                     je bilo tako izkazovanje že na meji dobrega okusa. Danes, po nekaj letih, pa je
                     moderno napadati Cerkev. Če prebiramo na primer dnevnik Delo, ki se deklarira
                     kot samostojen časnik za samostojno Slovenijo, ugotavljamo sistematično
                     blatenje in napadanje Cerkve. Napadanje, kakršnemu nismo bili priča niti v
                     skoraj polstoletnem komunističnem totalitarnem režimu, je tako primitivno in na
                     nizki kulturni ravni, da spada kvečjemu v zvrst pamfletov ali rumenega tiska.
                     Bralec se sprašuje, kako bomo s tako kulturo komuniciranja in vplivanja na
                     javno mnenje primerni za sprejem v EU. Vsaka
                     <pb n="053"/> 
                      družba se mora sprijazniti, da v
                     njej občasno prihaja do raznih ekscesov posameznikov ali skupin, ki so
                     nekulturni in žaljivi do soljudi in naroda kot celote. Tak eksces brez dvoma
                     predstavlja zgoščenka celjskih popevkarjev. Žal se je zgodilo. Kar vzbuja resno
                     skrb o stanju duha in kulture na Slovenskem, je odziv medijev in nacionalne
                     televizije na omenjeni eksces. Namesto enoglasne obsodbe ali vsaj ignoriranja
                     so mediji podprli to nekulturno dejanje, ga zagovarjali v imenu umetniške
                     svobode in obenem sprožili frontalno gonjo proti katoliški Cerkvi. Kaj takega
                     si v Evropi ni mogoče predstavljati. Problem katoliške Cerkve v Sloveniji je
                     umetno izzvan. V demokratični družbi zanj ni mesta. Tudi krivdo za take razmere
                     lahko le v zelo majhni meri iščemo v Cerkvi sami, glavni povzročitelji so
                     liberalistično usmerjene stranke, mediji in posamezniki. Gre za strah pred
                     prevelikim vplivom katoliške doktrine na širše sloje prebivalstva. Na zunaj
                     Cerkvi očitajo najrazličnejše reči od politizacije in stremljenja po oblasti,
                     bogatenja, zgodovinske krivde, dvoličnosti in nemoralnosti itd. Brez dvoma
                     Cerkev, kot božja in obenem človeška ustanova, ni brez hib. Živimo pa v zelo
                     svetlem obdobju cerkvene zgodovine tako v svetu kot celoti in tudi v Sloveniji.
                     Političnega angažiranja duhovnikov in cerkvene hierarhije je sedaj pri nas
                     bistveno manj kot v prvi polovici tega stoletja. Življenjski standard
                     duhovnikov je praviloma skromen v primerjavi s standardom ostalih izobražencev
                     z univerzitetno izobrazbo. Možnost duhovščine, da bi neposredno posegala v
                     strankarsko življenje in upravljanje družbe, je majhna in zelo omejena s
                     cerkvenimi predpisi. </p>
                  <p>Ekonomski vpliv gospodarjenja s cerkvenim premoženjem je zanemarljiv. Vse to
                     kaže, da je edina moč Cerkve v vzgajanju, njeni moralni avtoriteti in socialnem
                     nauku. Tako je tudi prav. </p>
                  <p>Tudi v demokratičnem svetu prihaja občasno do hudih sporov med Cerkvijo in
                     družbo. To so večinoma spori zaradi različnih pogledov na nekatera vprašanja
                     moralnega značaja in vzgoje. V moderni družbi se pojavljajo vedno nove dileme s
                     področja etike in morale in pa tudi težnje po življenju s čim večjo svobodo
                     brez moralnih omejitev. Potreben je strpen dialog, mnogo modrosti in
                     razmišljanja. Pravilnih odgovorov na zapletena moralna vprašanja ni mogoče kar
                     tako stresti iz rokava. Kar se tega tiče je tudi Cerkev včasih preveč toga in
                     enostranska. </p>
                  <p>Ob letošnji slovesnosti ob slovenskem kulturnem prazniku v bernski ambasadi je
                     züriški pater blagoslovil na novo odprte prostore. To je povzročilo kar nekaj
                     zgražanja. Zanimivi so komentarji. Brali smo, da so tovrstne posvetitve lahko
                     običajne za okolja z izrazito katoliško tradicijo, pri nas pa naj bi bilo
                     takšno ravnanje problematično. Kot da Slovenija ne predstavlja okolja z
                     izrazito katoliško tradicijo! Takšni pogledi so tudi eden izmed vzrokov za
                     razkol v slovenskem narodu. </p>
                  <figure>
                     <graphic url="slike_z_32/z_32_34.png"/>
                     <head>Za boj pripravljeni <name type="author"/></head>
                  </figure>
                  <p>Država se ni opravičila in priznala, da je dolžnik Cerkvi zaradi preganjanja v
                     času komunistične diktature. Gre za moralni dolg do zatiranih in preganjanih.
                     Tudi si težko predstavljam spravo na Slovenskem, dokler bo škof Rožman
                     obravnavan s strani države kot sodelavec italijanskega in nemškega okupatorja.
                     O delovanju škofa Rožmana med drugo svetovno vojno obstajajo različna mnenja.
                     Najbrž res ni bil celoti kos zapletenim in kritičnim razmeram, v katerih se je
                     znašel slovenski narod. Bil pa je z bitjem in žitjem zavezan slovenskemu
                     narodu. Zato je nerazumljivo, da sodišče svobodne Slovenije sankcionira
                     razsodbo montiranega procesa pred vojaškim sodiščem po drugi svetovni vojni, s
                     katero je bil škof Rožman obsojen zaradi kolaboracionalizma. Pa še to. Nad
                     glavami vojaških sodnikov sta viseli sliki Tita in Stalina. </p>
                     <pb n="054"/> 
                  <p>Ob opazovanju življenja, dela in javnih nastopov naših politikov, kulturnikov
                     in inteligence na sploh, se poraja resen dvom, ali so oni v resnici srčika in
                     nosilec slovenstva. Kulturniki se radi trkajo na prsi, da brez njih ne bi bilo
                     slovenskega naroda in slovenske države. Ni moj namen, da bi oporekal in
                     poskušal zmanjševati njihove zasluge. Vendar preveč pogosto pozabljamo na tisti
                     del naroda, kjer slovenska skupnost zares nastaja in se rojeva. To so slovenske
                     družine, učiteljice in učitelji ter vzgojiteljice in vzgojitelji v vrtcih,
                     osnovnih in srednjih šolah ter duhovščina. Gre za del naroda, ki mu je bila
                     tuja pomisel na krizo vrednot zato, ker je padel berlinski zid in so se zrušili
                     totalitarni sistemi. Slovenski narod v veliki meri ogroža ravno njegov srednji
                     sloj in inteligenca s svojim skrajno liberalističnim in opurtunističnim
                     gledanjem na življenje in družbo ter ustreznim življenjskim slogom. </p>
                  <p>Podoba Slovenije ob zatonu stoletja kaže znake in klice modernega duhovnega
                     suženjstva, ki formalno ohranja človekovo telesno in materialno svobodo,
                     zasužnjuje pa duševno sfero njegove biti. Pojav duhovnega suženjstva je ob
                     izredni moči medijev in splošni globalizaciji prisoten v celem svetu. Vendar je
                     v takih deželah, kot je danes Slovenija, bolj izrazit. Varovanje človekovih
                     pravic in svoboščin je v naši ustavi kljub nekaterim pomanjkljivostim dobro
                     opredeljeno in zagotovljeno. Pomembna pomanjkljivost ustave pa je v tem, da z
                     ničimer ne opredeljuje nalog družbene skupnosti in države pri varovanju duhovne
                     svobode državljanov. Tu gre predvsem za vprašanja vzgoje mladine in vloge
                     medijev v družbi. </p>
                  <p>Vpliv medijev in izobraževalnega sistema ima izredno velik vpliv na miselni
                     svet celotne populacije in še posebej mladine. V Sloveniji so žal sredstva
                     javnega obveščanja skoraj izključno v rokah skrajno liberalistično usmerjenih
                     skupin. Podobna ugotovitev velja tudi za velik del kulturne in znanstvene
                     sfere. Zato je celotna slovenska populacija podvržena zelo enostranskim
                     vplivom. Boj za ohranitev tega vpliva prihaja najbolj do vidnega izraza pri
                     polemikah o prenovi slovenskega šolstva. Sklicevanja na strokovnost, ugotovitve
                     pedagoških znanosti in v zvezi z versko in moralno vzgojo na našo ustavo so le
                     zunanji videz, fasada, za katero se skrivajo drugi cilji. To je vzdrževanje
                     miselnega sveta, ki je prevladoval v šolstvu, kulturi in javnem življenju na
                     sploh v času prejšnjega totalitarnega režima. Izobraževanje in vzgoja sta bila
                     od pradavnin tesno povezana. Izobraževalni in vzgojni sistemi vedno zrcalijo
                     družbene, socialne, duhovne in kulturne prvine posameznega naroda ali širše
                     človeške skupnosti. Vsi se še kako dobro zavedamo, kako velik vpliv ima šola na
                     oblikovanje duševnega sveta pri mladini in s tem na vrednote, ki bodo
                     oblikovale bodočo družbo. Po naši ustavi imajo starši pravico in dolžnost
                     izobraževati in vzgajati svoje otroke. Država pa mora ustvarjati možnosti, da
                     si državljani lahko pridobijo ustrezno izobrazbo. Vendar si lasti država mnogo
                     več, kot je zapisano v ustavi. Okoli izobraževanja se zaradi nedorečenosti tega
                     pojma in tendenc po ekskluzivno laicističnem in liberalističnem pojmovanju
                     družbe krešejo divergentna mnenja. Največ takih razprav je okoli zasnov in
                     izvajanja predmeta o verstvih in etiki. O tem tu ne bom razpravljal. Dvomim pa,
                     da bo predmet o verstvih in etiki ob sedanji zasnovi prispeval k
                     nepristranskemu izobraževanju in vzgoji za to pomembno področje človekovega
                     duševnega življenja. </p>
                  <p>Zdi se, da ima naš izobraževalni sistem pomembno pomanjkljivost že v sami
                     zasnovi. Snovalci sistema se stalno sklicujejo na strokovno in znanstveno
                     utemeljenost učnih programov in predmetnih vsebin. Na področju šolstva se godi
                     nekaj podobnega, kar že dobro poznamo iz prejšnjih časov. Živeli smo v
                     znanstveno utemeljenem in zato edino pravilnem socialističnem družbenem
                     sistemu. Posledice poznamo. Bojmo se ljudi, tudi strokovnjakov in
                     znanstvenikov, ki jim je vse jasno. Največje zločine v zgodovini človeštva so
                     naredili posamezniki in gibanja, ki jim je bil tuj dvom v svoj prav. Znanost je
                     dosegla v zadnjih nekaj stoletjih zavidljiv napredek. Vendar obstaja v vseh
                     bistvenih vprašanjih, ki so relevantna za razmerje človeka do soljudi in
                     stvarstva nasploh veliko nejasnosti, dvomov in skrivnosti. Izobraževanje mora
                     posredovati znanstvene dosežke ob stalnem poudarjanju mej našega vedenja.
                     Izobraževanje mora poudarjati izreden pomen dvoma za razvoj človekove
                     osebnosti. Ljudje se moramo navaditi živeti z dvomom v svojem srcu. Življenje
                     mora biti stalno samospraševanje. Dvom nikakor ne pomeni duševne zmedenosti,
                     nezvestobe idealom ali nazorske oziroma verske neopredeljenosti. Dvom je le
                     izraz zavesti o človekovi omejenosti in najboljše zdravilo proti oholosti in
                     domišljavosti. Zdi se, da učbeniki in strokovne knjige za širši krog bralcev ne
                     poudarjajo dovolj razmejitev med resničnimi znanstvenimi dognanji in
                     hipotezami. To velja za vsa področja, tako naravoslovna kot humanistična. </p>
                  <p>Kritika nikakor ne leti na naše šole in pedagoški kader ampak na učbenike, učne
                     <pb n="056"/> 
                     programe in pedagoške metode. O šolah in učnem kadru imam na splošno dobro in
                     pohvalno mnenje in obojim želim le več družbenega ugleda in priznanj. Danes so
                     z izobraževalnega vidika verjetno najbolj problematična naslednja področja:
                     svetovna in slovenska zgodovina, sociologija, nastanek življenja in razvoja
                     človeka, psihologija, biologija in marsikaj od ostalih naravoslovnih ved. Šola
                     nam pogosto vceplja predstave, ki so osnovane na zelo majavih znanstvenih
                     temeljih. Pomislimo le na predstave, ki jih imajo mlajše in pogosto tudi
                     starejše generacije o srednjem veku, zgodovini katoliške cerkve, francoski
                     revoluciji, o NOB, genski determiniranosti človekove osebnosti, o možganih kot
                     računskem stroju in podobno. </p>
                  <figure>
                     <graphic url="slike_z_32/z_32_35.png"/>
                     <head>Preteklost – mera sedanjosti <name type="author">Mirko
                        Kambič</name></head>
                  </figure>
                  <p>Duhovna svoboda posameznikov je pri nas še posebej ogrožena zaradi izrazite
                     netolerantnosti do različnih pogledov in mnenj in pomanjkanja kulture dialoga.
                     Netolerantna družba ni samo posledica prejšnjega režima, njene korenine segajo
                     tudi v čase pred drugo svetovno vojno. </p>
                  <p>Tudi slovenska ustava je odraz stanja duha v naši deželi. Ustava je najvišji
                     pravni akt o ureditvi družbenih odnosov. Opredeljuje osnovne pravice in
                     temeljne svoboščine članov skupnosti, gospodarska in socialna razmerja v
                     skupnosti in celoto pravil, ki določajo državno ureditev in pravni sistem.
                     Dikcija ustavnega dokumenta mora biti jasna in razumljiva večini državljanov in
                     ne samo pravnim strokovnjakom. To pa zato, ker ustava predstavlja v bistvu
                     dogovor med člani skupnosti o osnovah in načinu medsebojnega sožitja. Odražati
                     mora vse tisto, kar je bilo napisano v uvodu tega razmišljanja o pogojih za
                     zdravo, stabilno in demokratično državo. Možnosti različnih tolmačenj in
                     razumevanj ustavnih členov ne bi smelo biti. Ker ustava opredeljuje osnovna
                     pravila sožitja v državni skupnosti, bi morala biti kratka. Manj bistvena
                     vprašanja in nadrobnosti naj bodo prepuščena zakonom in odredbam. Če gre ustava
                     preveč v nadrobnosti, je to znak nezaupanja med podpisniki dogovora. Kako je z
                     našo ustavo? </p>
                  <p>Najprej je tu 7. člen, ki govori o tem, da so država in verske skupnosti
                     ločene. Tej ugotovitvi nihče ne nasprotuje. Kdo si pa danes želi državno vero?
                     Vprašanje pa je, ali je tak člen v ustavi sploh potreben. Različno razumevanje
                     tega člena pa je slovensko javnost skoraj razdelilo. Najbolj prihaja do izraza
                     na področju šolstva. Minister za šolstvo in šport Slavko Gaber stalno poudarja
                     laičnost naše šole, ki naj bi bila utemeljena ravno na tem členu ustave. Ne vem
                     natančno, kaj je s to oznako mišljeno, zdi pa se, da gre za izobraževanje in
                     vzgojo, ki apriori zanika nadnaravne razsežnosti človekove biti. Bosta naše
                     šolstvo in vzgoja mladine vedno podrejena tistemu, ki je trenutno na oblasti?
                     To poznamo iz preteklosti in tudi vemo, da vodi v nesvobodo in duhovno
                     suženjstvo. </p>
                  <p>41. člen ustave je tudi zanimiv. Govori o svobodi vesti. Tu preberemo »Starši
                     imajo pravico, da v skladu s svojim prepričanjem zagotavljajo svojim otrokom
                     versko in moralno vzgojo. Usmerjanje otrok glede verske in moralne vzgoje mora
                     biti v skladu z otrokovo starostjo in zrelostjo ter z njegovo svobodo vesti,
                     verske in druge opredelitve ali prepričanja.« Bralec naj bo pozoren na drugi
                     stavek tega citata. Kako nadrobno pravilo o tem, kakšno sme biti usmerjanje
                     otrok glede verske in moralne vzgoje! Sestavljalci ustave, ki naj vsebuje le
                     načela in osnovna pravila sožitja v državi, so se tu očitno ustrašili vpliva
                     staršev na otroke. Podobne natančnosti ne zasledimo v ustavi pri členih, ki
                     govorijo o vzgoji in izobraževanju. </p>
                  <p>58. člen ustave pravi, da so državne univerze in državne visoke šole avtonomne.
                     Kaj je tu z besedo avtonomen mišljeno, lahko le ugibamo. Beseda avtonomija je
                     povezana s pojmom svoboščin. V čem so univerze in visoke šole avtonomne? Zdi
                     se, da prav malo. Dobro pa bi bilo, če bi imele šole vseh stopenj precejšnjo
                     stopnjo avtonomije. Lahko bi koristila pri obrambi pred duhovnim suženjstvom in
                     indoktrinacijo od zgoraj. </p>
                  <p>59. člen je kratek in se glasi: »Zagotovljena je svoboda znanstvenega in
                     umetniškega ustvarjanja.« Takega člena si ne bi upal zapisati v ustavo.
                     Verjamem, da so imeli sestavljalci pri tem dober namen. Strah pa me je svobode
                     brez etičnih omejitev. Spomnimo se na medicinske poskuse nemških zdravnikov na
                     internirancih ali na možnosti kloniranja človeških zarodkov. </p>
                  <p>Vredno je omeniti tudi tolikokrat citirani 55. člen ustave, to je tisti člen,
                     ki naj bi uzakonil pravico do splava. Nikakor ne mislim razpravljati o problemu
                     splava, ki ga zagovorniki in nasprotniki večinoma zelo poenostavljajo. Bolj me
                     zanima miselnost in stanje duha, ki omogoča formulacijo, ki jo najdemo v tem
                     členu: »Odločanje o rojstvih svojih otrok je svobodno.« Stavek je treba
                     pazljivo prebrati. Tu je eksplicitno govor o otroku, ki je v materinem telesu.
                     In mati se lahko svobodno odloči, ali ga bo rodila ali ne. Otrok je človeško
                     bitje in tudi zanj velja splošna deklaracija o človekovih pravicah. 3. člen
                     deklaracije
                     <pb n="057"/> 
                      pravi: »Vsakdo ima pravico do življenja, do prostosti in do osebne
                     varnosti.« </p>
                  <p>55. člen ustave je tako v nasprotju z deklaracijo o človekovih pravicah.
                     Citirani stavek iz ustave je slabša verzija vulgarnega izreka: »Ženska je
                     gospodar svojega telesa«. Tu ni pomembna beseda ženska, lahko bi namesto nje
                     zapisali človek. To je tista miselnost in domišljavost, češ da lahko delamo s
                     svojim telesom, kar hočemo. Pripomba glede tega člena se tiče predvsem
                     miselnosti, ki je privedla do tega, da je ta člen in v taki formulaciji prišel
                     v osnovni dokument, ki ureja družbo. Nikakor pa ne nameravan kar po dolgem in
                     počez obsojati ženske, ki splavijo. Človek je po naravi družbeno bitje.
                     Praktično pri vseh oblikah družbene skupnosti prihaja do žrtvovanja zdravja in
                     življenja posameznikov. Razlogi so najrazličnejši. Naj navedem nekatere:
                     materialno preživetje družin, neprimerna stanovanja, onesnaženo okolje,
                     stremljenje po višjem življenjskem standardu ali ohranitvi obstoječega, zaščita
                     svobode, pohlep po denarju, moči in oblasti. Koliko delavcev in delavk zboli in
                     predčasno umre zaradi nezdravih delovnih pogojev, neprimernih stanovanjskih
                     prostorov in mizernega zaslužka! Kako malo je narejeno za varstvo pri delu!
                     Število invalidnih oseb je v Sloveniji zastrašujoče. Koliko žrtev terjajo naše
                     ceste! Potem so tu pojavi alkoholizma, narkomanije in samomorov, ki imajo svoj
                     globlji vzrok v družbenih razmerah. Državljani in državljanke ter njihovi
                     predstavniki v institucijah upravljanja družbe le preveč radi zamižijo in
                     nočejo videti, da njihov življenjski slog in standard pogosto slonita na
                     žrtvovanju zdravja in življenj sodržavljanov. Tudi ob sintagmi ''padel za
                     domovino'' bi se morali zamisliti. </p>
                  <figure>
                     <graphic url="slike_z_32/z_32_36.png"/>
                     <head>Pomladni vrtovi <name type="author">Mirko Kambič</name></head>
                  </figure>
                  <p>To je nekaj misli o stanju duha v naši družbi ob zatonu stoletja. </p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Izprijeni um Silva Grgiča</head>
               <docAuthor>Tine Velikonja</docAuthor>
               <div type="div3">
                  <head>Zločini okupatorjevih sodelavcev, 1. knjiga</head>
                     <pb n="058"/> 
                  <p>O prvi knjigi Silva Grgiča Zločini okupatorjevih sodelavcev sta pisala Pavle
                     Kogej in Janko Maček v 20. številki (77-82) in nato še jaz v 25. številki
                     Zaveze (85-96). Da gre za potvorbe in laži, smo dokazali na podlagi številnih
                     zgledov. Velika večina partizanov, za katere pisec trdi, da so jih vaški
                     stražarji ali domobranci pobili kot ujetnike, je padlo v boju. Poimensko je
                     navedel okoli tisoč petsto partizanov. Po njegovem mnenju pa jih je še kar
                     tisoč, katerih imena so neznana. Omenjeno število je dvomljivo, saj gre
                     pretežno za Slovence. Težko je verjeti, da revolucionarna oblast ne bi popisala
                     svojih padlih. Če ne drugega, so zanje vedeli svojci in jih ob povojnih popisih
                     prijavili. Biti svojec padlega borca je čast in ponos. Spomnil bi Grgiča, da so
                     poslanci iz strank komunističnega nasledstva nasprotovali, da bi popisali vse
                     medvojne in povojne žrtve in bi imeli popisovalci prost dostop do dokumentov,
                     predvsem do matičnih knjig. Ko na lepem za tisoč petsto ljudi nimaš podatkov,
                     se sklicuješ na zakonodajo, ki si jo sam predlagal in sprejel. Skratka,
                     pomanjkanje podatkov je Grgiču pomagalo, da je prišel do številke dvatisoč
                     petsto. Ustavil bi se še pri eni zgodbi, omenjeni v prvi knjigi na str.
                     363-365:</p>
                  <p>KRNICE pri Masorah:</p>
                  <p>5. junija 1944 so esesovci iz Trsta ujeli dva partizana in ju prignali v vas
                     Krnice. Sklicali so vaščane. Med Nemci so bili tudi domobranci. Krvnik je
                     prvemu ujetemu z bodalom iztaknil oči in potem še drugemu. Nato jima je na
                     stolu z mesarsko sekiro odsekal glavi. Obe je položil na mizo. Na eno je
                     posadil titovko in med zobe vtaknil cigareto. Zraven je postavil listek z
                     napisom »Tu imata svobodo!«. O zločinu obstajajo fotografije. </p>
                  <p>Domačini iz Šebrelj vedo povedati podrobneje, kako je prišlo do tega. Bilo je
                     dan ali dva pred Rešnjim telesom leta 1944, ko so partizani z roba Šebrelj
                     streljali na nemško kolono, ki se je pomikala po cesti v dolini Idrijce. V
                     petek po prazniku se je v Gorenji vasi na zgornjem delu planote pojavila
                     esesovska enota. Spremljali so jo tudi vermani in italijanski vojaki, vsega
                     skupaj je bilo nekaj sto vojakov. Niso prišli po glavni cesti, ampak čez
                     Jagršče. Vpraševali so po partizanih. Drugo jutro, bila je sobota 10. junija
                     1944, so začeli požigati. Domačin Janez Črnilogar je vprašal enega od
                     oficirjev, kaj bodo požgali: »Alles!« Vaščani so grabili skromno imetje in
                     bežali. Janeza so prijeli in odpeljali s seboj. Vedel je, da ga imajo za talca.
                     Če se bo oglasila partizanska puška, je po njem. Nemci so se pritihotapili do
                     Sedeja v Idrijskih Krnicah in v hiši presenetili tri partizane. Vzeli so
                     plenkačo in dva od njih obglavili, kot kažejo fotografije, ki so kasneje
                     obredle svet, tretjega, starega šestnajst let, pa odpeljali s seboj. Janezu, ki
                     je moral gledati zločin, je pomagal pobegniti italijanski vojak, drugače bi se
                     tudi zanj slabo končalo. Svojim otrokom je večkrat pravil, kako je bilo, tudi
                     to, da domobrancev ni bilo zraven, so pa Nemci imeli svojega tolmača. Zdaj se
                     že ve, da naj bi šlo za enoto KWB (Karstwehrbataillon - bataljon Kraške
                     obrambe) in o tem zločinu vodi preiskavo državno tožilstvo v Würzburgu. Še več,
                     sumijo, da je bil navzoč pri dejanju zdaj 80-letni v Salzburgu živeči Karl
                     Weiland, adjutant poveljnika enote. Še enkrat, domobrancev ni bilo in zgodilo
                     se ni 5., ampak v soboto, 10. junija 1944! To poudarjam, ker je Mladina v
                     prispevku, ki je poročal o tej knjigi, objavila ravno te fotografije. Nenavadno
                     je tudi to, da do danes ni znano, kako je bilo nesrečnima partizanoma ime.
                     Toliko zaenkrat kot dodatek ocene o prvi knjigi. </p>
               </div>
               <div type="div3">
                  <head>Zločini okupatojrevih sodelavcev, 2. knjiga</head>
                  <p>Druga knjiga Zločini okupatorjevih sodelavcev (Društvo piscev zgodovine NOB-PKK
                     Ljubljana, 1997) našteva in opisuje civilne žrtve. Izšla je že pred dobrim
                     letom in je po svoje čudno, da smo jo pustili neocenjeno. Naša ocena je bila,
                     da gre za pamflet, za katerega je škoda, da bi mu posvečali dragoceni čas. Ko
                     smo namreč začeli listati po njem, se nam je sredi branja uprlo. Toliko laži,
                     podtikanj, hudobnosti, sovraštva in hujskanja v času demokracije zlepa ne
                     najdeš skupaj. Na tako pisanje se ne da odgovarjati. Treba ga je čimprej
                     pozabiti!</p>
                  <p>Nismo imeli prav. Laž je treba razkrinkati, sicer
                     <pb n="059"/> 
                   bo dobila mlade. Če bomo
                     čakali na zgodovinarje, se bomo prej postarali. Priče umirajo, Grgičeva
                     odkritja pa se prodajajo za suho zlato. Ne samo enkrat smo slišali in brali,
                     kako je padlo v boju z vaškimi stražarji in domobranci ali bilo pobitih 11.000
                     partizanov, terencev in aktivistov. Omenil bi za zgled Janeza Stanovnika, ki je
                     v lanskem pogovoru v Delu omenil to številko kot nekaj dognanega in potrjenega.
                     Spomenka Hribar je pred nekaj meseci na posvetu o 57. številki Nove revije v
                     Šentjoštu nad Vrhniko omenila Grgičevo pisanje, češ zdaj pa vemo, kakšni so
                     bili domobranci. </p>
                  <p>V drugi knjigi je avtorju uspelo zbrati 1.965 imen civilnih žrtev, kar je
                     impozantna številka, zraven pa jih je odkril še 1.139, za katere ne ve, kako so
                     se pisale. Prizna, da je bil vsaj del teh ljudi oborožen, da jih je bilo veliko
                     zajetih, ko so bili skupaj s partizani, so se skrivali ali so bivakirali v
                     gozdu. Ne skriva želje, da bi bilo to število čim večje in smrt žrtev čim bolj
                     mučeniška, divjanje protikomunistov pa čimbolj divje in surovo. Vaške stražarje
                     in domobrance neizmerno sovraži, ne najde utehe niti v tem, da so bili zvečine
                     pomorjeni, zmetani v jame in imajo zaprta usta. Moti ga prav vse, celo
                     simbolični pokopi v obliki farnih spominskih plošč. Stavek na 5. strani pomeni
                     vrhunec izprijenega uma in presega vse meje: »<emph>Ne morejo in tudi ne bodo
                        mogli onemogočiti, da bi slovenska javnost končno ne izvedela vsega ali vsaj
                        večine o vojnih zločinih tistih, ki danes skrunijo slovenske cerkve s
                        ploščami, na katerih so napisana tudi imena vojnih zločincev, morilcev
                        neoboroženih slovenskih žensk, starcev in mnogih mladoletnih žrtev.</emph>« </p>
                  <p>Grgič se zahvaljuje pomočnikom med zgodovinarji. Strokovni mentor je bil Ivan
                     Križnar in recenzent Zdravko Klanjšček. Dragocene nasvete naj bi dala tudi
                     Milica Stergar. Ni mi jasno, zakaj ga niso vsaj malo umirili in pregovorili, da
                     bi znižal temepraturo. Morda so mu pomagali pri analizi in statistični obdelavi
                     zbranih podatkov, ni pa videti, da so svetovali pri osnovnem gradivu. Predvsem
                     niso opazili, ali pa niso hoteli, da ni mogoče slepo prevzemati literature ali
                     dokumentov, ki so bili napisani ali bili sestavljeni v času državljanske vojne
                     ad hoc na podlagi nezanesljivih prič. Takrat so služili posebnemu namenu,
                     nasprotnika je bilo treba demonizirati. Za zgled bi omenil naše Črne bukve.
                     Čeprav so zelo verodostojen dokument in še sedaj vir dragocenih podatkov, saj
                     imena in datumi držijo in se Grgičevi umotvori pred njo skrijejo, pa zveni
                     njihov aktivistični in mobilizatorski naboj ob tem, kako se je
                     protikomunistični odpor končal, absurdno. Ne moti seveda, če kronist ali
                     zgodovinar ob pomembnem dogodku izbruhne s svojo oceno in komentarjem, ne more
                     biti pa knjiga eno samo nabijanje z najtežjimi topovi. O domobrancih, ki so
                     doživeli tako surovo smrt, bi bilo treba pisati s posebnim posluhom in
                     obzirnostjo. Ne morejo se braniti, ne morejo ugovarjati nobeni besedi. Za njimi
                     je ostal prazen prostor, tega pa izprijeni ljudje polnijo z umazano besedo, med
                     katerimi nosi primat ravno Silvo Grgič. Če bo njegove knjige bral nekdo čez sto
                     let in jim verjel, se bo čudil, odkod so se vzeli ti vaški stražarji in
                     domobranci, ki so samo klali in mučili. Kako je mogoče, da je bil vsak, kogar
                     so se lotili, razrezan spredaj in zadaj, zgoraj in spodaj. Samo mimogrede,
                     domobranci na puškah niso imeli bajonetov, kakšna rezila naj bi uporabljali?
                     Vpraševal se bo, ali je bil to ritual krvi kot pri Majih ali obred mučenja kot
                     pri Džingiskanu. Kaj je šlo za neraziskano pleme, ki je umor gojilo kot
                     najvišjo vrednoto? Če je tako, še dobro, da so ga iztrebili. In to je sporočilo
                     Grgičevega pisanja. Treba jih je bilo pokončati! Še več, podobno je
                     Jelinčičevemu pozivu v Medvodah: »Vso to sodrgo bi bilo treba pobiti!« Tudi te
                     namreč, ki so ostali živi. Spodbujanje mržnje in sovraštva, klicanje na pogrome
                     proti njim, ki so »počeli zločine in zdaj skrunijo slovenske cerkve s
                     ploščami«. Ni dvoma, da so s tem mišljeni predvsem člani Nove Slovenske zaveze! </p>
                  <p>Žrtve so razporejene v tri skupine: v prvi so neposredne žrtve, v drugi žrtve,
                     ki so umrle v skupnih akcijah slovenskih protikomunistov v sodelovanju z
                     Italijani ali Nemci, v tretji pa žrtve, ki so padle v roke posredno Nemcem in
                     umrle v koncentracijskem taborišču. </p>
                  <p>Kako bi se lotili preverjanja objavljenih podatkov? Usesti bi se morali skupaj
                     in pregledati ime za imenom, tudi s pričami, če še živijo. A partizani so se
                     zakleli, da se z drugo stranjo ne bodo pogovarjali in da bodo o svojem početju
                     molčali. Opazujemo, kako eden za drugim odhajajo in svojo skrivnost nosijo v
                     grob. Kar je še živih, svoje grehe tajijo, pri tujih vztrajajo. Mi bi morali
                     biti drugačni. Treba bo analizirali tudi te žrtve, za vsako napisati, če bo le
                     mogoče, koliko so podatki resnični in če so, kako je prišlo do umora in kdo je
                     bil krivec. Grgič je namerno nejasen. Pojmov vaški stražar ne pozna, ne
                     belogardist, legist, ampak mu je najbolj všeč kratica, ki so jo uporabljali
                     izključno Italijani, namreč MVAC. Domobranskih enot ne imenuje po njihovem
                     sedežu ali po poveljnikih, ampak po številkah. Kdo ve, kje so imeli sedeže
                     <pb n="060"/> 
                      in
                     kdo so bili poveljniki 1., 2., 3. in 4. domobranskega bataljona ali 16., 21.,
                     31. in 32. čete? Vedo strokovnjaki, drugi pa moramo vsakokrat sproti
                     preverjati, koga je avtor mislil. Delo bi bilo treba razdeliti tako, da bi
                     določili ljudi za posamezno področje, predvsem domačine. Boleče bo, saj bomo
                     raziskovali in preverjali resnično ali zlagano krivdo tistih, za katerimi še
                     vedno žalujemo. Zaenkrat bi obdelali sporna imena in morda določili v reviji
                     posebno rubriko, v katero bi pisali pripombe ob teh seznamih. Predvsem so
                     sumljivi podatki, ki govorijo o tem, da so vaški stražarji pobijali, še preden
                     so bili formirani, torej med roško ofenzivo v poletnih mesecih 1942, da so
                     sodelovali pri pobojih ob nemški ofenzivi oktobra in novembra 1943, da so
                     pobijali maja 1945 ob umiku na Koroško ali Furlanijo. Taki žrtvi naj bi bila
                     npr. 9. maja 1945 GRABERŠEK Stane in NOVAK Gregor (str. 237) v Šentvidu pri
                     Lukovici, ker sta izobesila slovensko zastavo (str. 94). </p>
                  <p>Marsikaj bo ostalo nepojasnjeno. Tudi to, kdo in zakaj! Vse, o čemer piše
                     Grgič, ni laž. Bojim pa se, da smo za tisto, kar je v njej resnica, preveč
                     ranjeni, da bi se bili pripravljeni z njo soočiti. Upira se nam, da bi brskali
                     po dejanjih, za katera ni dvoma, da so bila zločinska, pa naj so bila takrat
                     videti še tako koristna in nujna. Prof. Vinko Lipovec je zabičal nekdanjemu
                     članu domobranske politične policije, ki živi v Clevelandu: “O tem bomo tiho, o
                     tem ne bomo govorili.” Prof. Janez Grum je napisal študijo o Sv. Urhu.
                     Nameravali smo jo objaviti, prej pa smo jo dali prebrati nekaterim našim
                     članom. Bil je tak ogenj v strehi, da smo sklenili počakati na boljše čase.
                  </p>
               </div>
               <div type="div3">
                  <head>A. Prva skupina: izključno žrtve vaških stražarjev in domobrancev</head>
                  <p>Skupina je največja, poimensko je zbranih 1464 imen neposrednih žrtev, ubitih v
                     samostojih akcijah protikomunistov. Številka, za katero lahko rečemo, naj jo
                     obračamo kakorkoli, da je pretirana in dvomljiva. Omenil bi, da tu ni posebne
                     razdelitve, koliko je bilo teh ljudi umorjenih, koliko jih je padlo v
                     oboroženem spopadu, koliko je bilo civilistov, ki so se nehote znašli v bojnem
                     ognju in podobno. Pisec ni izbirčen. Pobral je prav vse, kar je zasledil v še
                     tako sumljivi publikaciji, in uvrstil na svoj seznam. Poudarjam, da je ta
                     seznam najbolj boleč, tudi če drži za samo polovico imen. Boleča so predvsem
                     imena ljudi, ki so jih kot civiliste pobili doma ali so bili odpeljali in bili
                     ubiti drugje. Sv. Urh, Kozlerjeva gošča, Lisičje, Volčje jame pri Turjaku,
                     Šuštarjeva njiva v Žužemberku in drugi kraji so tudi naša bolečina! Žal
                     Grgičeva knjiga ni osnova za resno raziskavo, bolj sračje gnezdo, v katero je
                     natlačil prav vse, za kar je izvedel. Pri tem je pokazal celo to, da slabo
                     pozna partizansko literaturo, še celo pa se ni potrudil, da bi pogledal čez
                     reko. Zanj obstajata predvsem dva udarna bataljona, 2. Rupnikov in 4. šentviški
                     oziroma Meničaninov bataljon. Kolikor se je dalo ugotoviti, so se v Žužemberku
                     na začetku januarja 1945 nad skojevci znesli domobranci stiškega bataljona in
                     ne šentviškega, ob napadu na Loško dolino 10. septembra 1944 je prvi prišel na
                     bojišče 4. in ne 2. bataljon. Vojaki tega bataljona so streljali na bežeče
                     terence in člane partijskih komisij v Viševku, imeli pa tudi največje izgube.
                     Res si je Grgič naložil težko nalogo, ki ji sam ni mogel biti kos. Zato se je
                     sprehodil skozi arhive, knjige in sezname, ki jih kar naprej citira, pri tem pa
                     drugo zanemaril. Za zgled bi se ustavil pri nekaj imenih, pretežno gre za
                     ljudi, ki so znani in se je o njihovi usodi veliko razpravljalo in pisalo. Pri
                     tem se ravno pokaže, da je avtorjev način dela pomanjkljiv. Prehitro se
                     zadovolji z dobljenimi podatki. Izpisanih imen in drugih podatkov ne preverja,
                     ker nima prave volje in mu zmanjkuje časa. Za tako delo bi bila potrebna močna
                     skupina prekaljenih raziskovalcev.</p>
                  <p>LEOPOLDINA MEKINA</p>
                  <p>Str. 217: MEKINA Leopoldina, rojena 1907 v Trstu, uradnica. Bila je kurirka in
                     je organizirala zvezo s partizani, odhode v NOV tudi za pomembne funkcionarje
                     OF. Pred aretacijo je bila tudi sekretarka odbora OF in komiteja KPS Ljubljana.
                     Rehabilitirana je bila po sumu, da je bila ena od izdajalk organizacije OF v
                     Ljubljani. Okoli 4. maja 1945 so jo neznano kje ubili pripadniki domobranske
                     politične policije.</p>
                  <p>Grgič in njegovi sodelavci si niso ogledali Virov 10, dosjeja o njenem
                     zasliševanju (Lojz Tršan: Razbitje OF in partije v Ljubljani v zadnjem obdobju
                     nemške okupacije, Viri, Arhivsko društvo Slovenije, Ljubljana, 1996). Izvedeli
                     bi, da so domobranski zasliševalci izvlekli iz nje prav vse, kar je vedela, in
                     tega je bilo precej. Med 4. maja 1945 ustreljenimi na Turjaku je ni bilo,
                     čeprav so jo prvotno prištevali zraven. Tudi Grgič tega ne trdi. Avtor Virov 10
                     Lojz Tršan zaključuje uvodno poglavje (str. 12): »<emph>V resnici so jo
                        verjetno likvidirali sami in jo potem ''vrinili'' med nesrečnike, ki so bili
                        resnično pobiti pri Turjaku. In kaj nam pri iskanju oziroma brušenju
                        <pb n="061"/> 
                        takratne sprevržene logike še preostane? Dejstvo, da je bila Leopoldina
                        Mekina, ženska, ki je verjela, ena izmed prvih žrtev povojnih
                        pobojev.</emph>« </p>
                  <p>STRELJANJE V MOSTAH</p>
                  <p>Str. 267 piše: PRELEC Anica, rojena 4. aprila 1931, stanujoča v Tovarniški
                     ulici v Zeleni jami, Ljubljana Moste.</p>
                  <p>6. maja 1945 sta z Olgo ŠEREMET (str. 321) nabirali rože ob železniški progi.
                     Domobranci so začeli streljati na otroke, ki so bežali po Mokronoški ulici, in
                     ju ubili.</p>
                  <p>Dogodek je znan. Bila je nedelja in na dosegu roke konec vojne. Začelo se je
                     plenjenje vagonov in poslana je bila izvidnica na ogled. Vodil jo je nemški
                     vojak, spremljala pa domobranca Marko Kremžar, zdaj vodilni politik argentinske
                     politične emigracije, in Rihard Beuerman, nedavno umrli glasbenik, ki je
                     deloval v Trbovljah. Hodili so po progi, v bližini moščanske šole pa daleč
                     zagledali skupino otrok okrog vagonov. Nemec je dvignil orožje, ustrelil in
                     smrtno ranil dve deklici, Anico Prelec in Olgo Šeremet. Aničin brat Marjan,
                     kasnejši direktor celjske Cinkarne, je bil domobranec. Kremžar in Beuerman sta
                     bila med vrnjenimi mladoletnimi domobranci. Prvi je preživel Šentvid, drugi
                     Teharje. Čez nekaj mesecev je bil proti obema sprožen sodni proces. Nista
                     tajila, da sta bila zraven, niso pa jima dokazali, da sta streljala. Kremžar je
                     bil v kratkem izpuščen, Beuerman pa je odsedel nekaj let. </p>
                  <p>MLADOPOROČENCA IZ ULICE ROSSETTI</p>
                  <p>Na str. 370: <emph>VUK Danica in dr. Stanko, rojen 12. novembra 1921 v Mirnu
                        pri Gorici, njen mož. 10. marca 1944 so v Trstu pripadniki
                        četnikov-plavogardisti vdrli v njuno stanovanje in oba ubili. Na str. 377:
                        Zajc dr. Drago, rojen 9. oktobra v Ljubljani. 10. marca 1944 so ga v Trstu
                        ubili pripadniki črne roke, ki so prišli iz Ljubljane. Takrat so ubili tudi
                        zakonca Vuk</emph>.</p>
                  <p>Grgič sprejema domnevo kot resnico. Na začetku je bilo splošno prepričanje, da
                     so bili morilci iz vrst komunistov. Tako so pisali tudi časopisi. Razumljivo
                     je, da svojcem ta možnost ni všeč in bi raje videli krivce na nasprotni strani.
                     Pisatelj Fulvio Tomizza v svoji knjigi, ki nosi isti naslov kot naš odstavek
                     (Založnitvo tržaškega tiska, Trst 1987), na široko razglablja o tem dogodku,
                     vendar se ne more odločiti, komu so pripadali morilci. Zdenko Zavadlav ob prej
                     izginulem in nedavno najdenem zapisu italijanske policije, ki je zločin
                     raziskovala, v knjigi Partizani, obveščevalci, jetniki (69-84, Horvat M&amp;M,
                     1996), opozarja, da je morilcem odprla Danica in je komaj verjetno, da jih ni
                     poznala. Šele kasneje je prišel domov Stanko z Zajcem. Vuk je bil krščanski
                     socialist in tega ni skrival, Zajc tudi. Na začetku leta 1944 se je že vedelo,
                     da bo vojne kmalu konec. Komunisti so se že videli kot zmagovalci. Če bi že
                     izbiral, kdo so verjetni morilci, bi se prej odločil, da so bili iz njihovih
                     vrst. To, da so prišli plavogardisti oziroma črnorokci nekje iz Ljubljane, je
                     le prehuda. Kot možni atentator se omenja Janko Soklič. Leta 1948 je stal pred
                     sodiščem v Ljubljani, bil obsojen na smrt in ustreljen. Kako, da takrat niso
                     skušali izvedeti, ali je imel svoje prste pri tržaških žrtvah? </p>
                  <p>SV. ANA, 13. JANUARJA 1945</p>
                  <p>Na str. 394: <emph>ŽNIDARŠIČ Janez, (priletni) gospodar domačije na Sv.Ani nad
                        Ložem. 13. januarja so pripadniki 47. domobranske čete 2. domobranskega
                        bataljona ob napadu na četi Notranjskega odreda na Sv. Ani ubili tudi
                        gospodarja domačije, kjer so se zadrževali partizani. Domobranci so ga pri
                        napadu težko ranili, da je za ranami na poti v Cerknico umrl</emph>. </p>
                  <p>Ker je nekaj domobrancev, ki so sodelovali pri tem napadu, še živih, sem
                     izvedel iz prve roke, kako je bilo. O Sv. Ani sem pisal v 25. številki Zaveze
                     (95). Vojaki 47. čete Rupnikovega bataljona so presenetili dve četi
                     Notranjskega odreda. Partizani so bili nastanjeni v dveh hišah. Šlo je za
                     popolno obkolitev. Najprej so prišli na poziv iz hiš domačini, bilo je okrog
                     deset ljudi. Nato se je vnel spopad. V eni hiši so se partizani hitro vdali, v
                     drugi pa so se odločili za boj do konca. Branili so se junaško in srdito. Po
                     slabi uri se je končalo tako, da so napadalci zmetali bombe skozi okna in vdrli
                     skozi vrata. Vsi partizani so bili mrtvi. Napadalci pa so presenečeni naleteli
                     na ranjenega gospodarja. Ni znano, zakaj ni šel ven z drugimi člani družine.
                     Skratka, Grgič ne pozna rubrike vojna žrtev. Teh imen je v njegovi knjigi kar
                     nekaj. </p>
                  <p>Tako denimo, naj bi GANTER Pavla z Velikega Osolnika pri Robu umrla pri napadu
                     Tomšičeve brigade (str. 87) na vaške stražarje, ki so se branili pri cerkvi.
                     Kdo bi laho vedel, čigava je bila krogla, ki jo je ubila? Grgič jo mirno naprti
                     vaškim stražarjem. Napadali so partizani, bili v absolutni premoči in zmagali.
                     Avtor je pozabil povedati, da so po zmagi ob cerkvenem zidu ustrelili trideset
                     ujetih nasprotnikov.</p>
                  <p>TOMINC Janez - Tomaž Slivnik,</p>
                  <p>Na str. 347 piše: <emph>Rojen 24. maja 1921 v Kamniku,
                     <pb n="062"/> 
                   aktivist OF in član
                        okrožneg odbora OF Stična-Struge, krščanski socialist. 3. septembra 1942 so
                        ga pri Ambrusu do smrti kamenjali pristaši MVAC. Odvlekli so ga v Ambrus, a
                        ga župnik ni hotel pokopati. Italijani so ubijalce denarno nagradili</emph>. </p>
                  <p>V 26. številki Zaveze sta France Pibernik in Justin Stanovnik (40-52) napisala,
                     kako je bilo. Šlo je za kriminalno dejanje domačinov, predvsem za pohlep po
                     denarju. Laž je, da ga župnik Tominc ni hotel pokopati. Dan po smrti je bil
                     krščansko pokopan. Res se je nekaj krivcev čez dva meseca prijavilo k vaškim
                     stražam. Tominc je preveč kazal, da je globoko veren krščanski človek. Zločina
                     komunistična oblast ni raziskala, celo člani njegove politične skupine se po
                     vojni niso upali drezati v nevarno področje. Tako je pobudnik ostal nekaznovan,
                     čeprav se je vedelo, kdo je. </p>
               </div>
               <div type="div3">
                  <head>B. Žrtve slovenskih protikomunistov v sodelovanju z Italijani ali
                     Nemci</head>
                  <p>Poimensko je navedenih 276 imen. Ne moremo se znebiti vtisa, da bi pisec rad
                     okupatorja, tako italijanskega kot nemškega, opral dela krivde in jo naprtil
                     domačemu političnemu nasprotniku. Pri oceni prve knjige sem izzval
                     zgodovinarje, naj že enkrat ugotovijo, kaj se je dogajalo med italijansko
                     ofenzivo poleti leta 1942, ali so namreč zares v akcijah sodelovali domačini
                     oziroma celo vaški stražarji, in ali so ob nemški ofenzivi v jeseni leta 1943
                     zares sodelovali tudi domobranci. Ravno pri zadnji partizanskim piscem rada
                     uide trditev, da so bili zraven, vendar preoblečeni v nemške unforme. V 7.
                     zvezku Enciklopedije Slovenije, ki nosi letnico 1993, sicer prof. Tone Ferenc
                     na str. 357-358 natrese nekaj cvetk, vendar brez podrobnega dokazovanja: da so
                     v 4. delu ofenzive (Wolkenbruch) sodelovali tudi trije domobranski bataljoni in
                     da so nemške enote vodili nekateri nekdanji pripadniki MVAC in kočevski Nemci,
                     ki so dobro poznali ozemlje. Edino, kar za domobrance drži, je podatek, da je v
                     začetku novembra 1943 Informacijski urad pokrajinske civilne uprave iz
                     Ljubljane poslal v ujetniška taborišča 2. SS-tankovskega korpusa nekaj ljudi za
                     prepoznavanje ujetnikov. Med zajetimi so bili tudi v partizane prisilno
                     mobilizirani vaški stražarji in te se je dalo rešiti pred internacijo. Kar se
                     tiče streljanja talcev po dolini Krke, na spomenikih teh žrtev ni pisalo in ne
                     piše, da bi bili udeleženi tudi vaški stražarji ali domobranci. Z rinjenjem
                     protikomunističnih borcev med sodelavce pri okupatorjevih zločinih se je začelo
                     šele po letu 1975, torej v času, ko se je začelo javno govoriti in pisati o
                     povojnih pobojih. Laž so tudi poročila o njihovem sodelovanju pri ubojih ob
                     velikonočni ofenzivi leta 1945 proti IX. korpusu v Trnovskem gozdu. Pri tej
                     ofenzivi so sodelovali tudi domobranci Rupnikovega bataljona in nekaj drugih
                     manjših domobranskih enot. Vojaki Rupnikovega bataljona se se sprehodili po
                     jugovzhodnem delu, šli od Cola na Angelsko goro in se ustavili na Golakih.
                     Poboji družin so bili na drugi strani Golakov, tam pa domobrancev ni bilo.
                     Ferenc bi želel s pričami podpreti svoje teze in mu pride prav še tako blodno
                     pisanje. V 27. številki Zaveze (58-63) sem v prispevku Laž ali resnica ovrgel
                     pričevanje, ki mu je nasedel. V teku nemške ofenzive oktobra 1943 naj bi v
                     dobrniško dolino prišli tudi domači domobranci in celo sodelovali pri zločinih. </p>
                  <p>JOŽE BAVDEK</p>
                  <p>Na str. 47 piše sledeče: <emph>BAVDEK Jože, doma s Kaplanovega pri Velikih
                        Laščah, organizator mladine (ZKM). Neugotovljenega dne poleti 1942 so ga
                        umorili pripadniki MVAC in Italijani.</emph>
                  </p>
                  <p>V prispevku Vseh mojih pet bratov v 20. številki ZAVEZE (str. 18-24) opisujem
                     usodo Škuljevih fantov iz Adamovega, pri tem pa tudi 24. julij 1942, dan sv.
                     Jakoba, ko je v Mišjo dolino pod Rutami privihrala italijanska ofenziva. Jože
                     Bavdek je bil v skupini partizanov, ki so tega dne ponoči odvedli sedem članov
                     Grudnove družine, ni pa sodeloval pri njihovem uboju. Pobral je najstarejšo,
                     Marijo, in jo zaprl v klet pri sebi doma v Kaplanovem. Videti je, da je šel
                     potem kar oblečen spat na peč. V tem pa so se z Rut spustili Italijani, ga
                     presenetili v hiši in rešili dekle. Prebivalci Adamovega so nato gledali, kako
                     so na drugem bregu dolinice italijanski vojaki peljali iz osamljene kmetije
                     nesrečnega fanta na travnik pred hišo, ga tam ustrelili in pustili ležati.
                     Popoldne so videli mamo in sestro, kako za hišo kopljeta jamo. Jože Bavdek je
                     umrl torej istega dne, to je 24. julija 1943, kot so partizani pri Karlovici
                     pobili pet članov Grudnove družina iz Ulak. Da pri Bavdku niso imeli nič
                     domačini, piše tudi Franci Strle v Notranjskih listih III na str. 457: »Medtem,
                     ko so Italijani to počenjali, sva s Fricem zakopala na njegovem vrtu Jožeta
                     Bavdka, ki so ga Italijani ubili ob poti, ki pelje mimo Kaplanovega.« Res pa se
                     je čez dva dni nekaj zgodilo. Fantje iz okoliških vasi, še danes se dobro ne
                     ve, kateri, so pobrali
                     <pb n="063"/> 
                      Bavdkovo mater in sestro (str. 34: BAVDEK Marija, mati
                     in BAVDEK Iva, hči), ju peljali v Velike Lašče in predali Italijanom, ti pa so
                     ju ustrelili. Obe uvršča Grgič v I. skupino, torej med tiste, ki so jih
                     okupatorjevi sodelavci pobili v samostojnih akcijah. </p>
                  <p>Kaj bi rekel ob tem? Porajala se je državljanska vojna. Lahko trdimo, da nudi
                     velikolaški dogodek enega najbolj verodostojnih podatkov o tem, da se je v času
                     roške ofenzive rojevalo sodelovanje domačinov z okupatorjem. Partizanski teror
                     in okupatorjeva povračilna dejanja so bili tako hudi, da se ni dalo živeti, in
                     usodni korak je bil neizogiben. Vse, kar se je zgodilo kasneje, je bilo njegova
                     posledica. </p>
                  <p>MALENCE pri Kostanjevici, 21. OKTOBRA 1943 </p>
                  <p>Na str. 437 piše: <emph>21. oktobra 1943 so Nemci v Kostanjevici med tistimi,
                        ki so jih ta dan aretirali, izbrali petindvajset moških. V glavnem je o tem
                        odločal domobranec iz Prekope. Skupino so odpeljali proti Raki ter jo za
                        vasjo Malence postrelili</emph>. </p>
                  <p>Jesenska nemška ofenziva leta 1943. Esesovska tankovsko-grenadirska enota je
                     zasedla Kostanjevico. Na trgu, kjer so bili zbrani, je eksplodiralo. Od nekod
                     je priletela ročna bomba, ki je ubila tri ali štiri oficirje. Nemci so se
                     odzvali, kot so edino znali. Pobrali so petindvajset domačinov in jih v
                     bližnjih Malencah postrelili. Niso prebirali, spravili so se na prve, ki so jim
                     padli v roke. Domobrancev pri tem ni bilo zraven! </p>
                  <p>ŠENTJERNEJ, 21. OKTOBRA 1943</p>
                  <p>Na str. 447 piše: <emph>21. oktobra 1943 so esesovci in domobranci ujeli in
                        pognali na eno od njiv šestindvajset neoboroženih vaščanov, med njimi več
                        mladoletnikov. Pustili so jih, da so začeli bežati, nato so jih pobili s
                        strojnicam</emph>i. </p>
                  <p>Sledi imenski seznam pobitih (enaindvajset imen).</p>
                  <p>Jesen 1943. Ista enota je iz Kostanjevice nadaljevala prodor proti Šentjerneju.
                     Tanki po cesti, pobočnice na obeh straneh. V Imenjem pod Gorjanci je imela štab
                     Gubčeva brigada. Proti nemški pobočnici so nagnali pravkar mobilizirane
                     neizurjene partizane. Ve se, da jih je Stane Potočar-Lazar s pištolo prisilil v
                     napad. V spopadu pred Ledečo vasjo jih je v hipu padlo trideset. Govori se še o
                     enem partizanskem napadu iz zasede, pri katerem naj bi bili ubiti trije Nemci.
                     Mira Šekoranja, katere šestnajstletni brat Ivan Ban je bil tudi med ubitimi
                     talci, pove, kako se je z Nemci pogajala za brata, naj ga izpustijo, pa so se
                     ji zlagali, da jim bodo samo kazali pot. Domobrancev takrat v Šentjerneju ni
                     bilo! Morda še to, da mati po ubitem sinu ni dobivala podpore, niti ga prvotno
                     niso napisali na spomenik v Šentjerneju, ker družina ni bila prava. Nanj je
                     prišel šele po petinpetdesetih letih. </p>
                  <p>GABRJE POD GORJANCI, 21. OKTOBRA 1943</p>
                  <p>Na str. 431 piše: 21. oktobra 1943 so pripadniki 1. esesovskega tankovsko
                     grenadirskega polka v sodelovanju z domobranci v vasi Gabrje pobili dvajset
                     ljudi.</p>
                  <p>Ponovil se je scenarij iz omenjenih dveh krajev. Domobrancev ni bilo
                     zraven!</p>
                  <p>ŠENTRUPERT, 26. OKTOBRA 1943</p>
                  <p>Ista zgodba se je ponovilo čez pet dni, 26. oktobra, pri Šentrupertu. </p>
                  <p>GRČAR PAVEL </p>
                  <p>Na str. 103 piše: <emph>26. oktobra 1943 so v nemški ofenzivi okrog Rakovnika,
                        Mirne in Trstenika sodelovali tudi domobranci. Ubili so Pavla Grčarja in še
                        deset občanov</emph>. </p>
                  <p>MARL JOŽE</p>
                  <p>Na str. 228 piše: <emph>26. oktobra 1943 so ga Nemci, med katerimi so bili tudi
                        domobranci, ubili nekje v Mirenski dolini.</emph>
                  </p>
                  <p>PRELIH MARIJA </p>
                  <p>Na str. 275 piše: <emph>26. oktobra so nekateri domobranci sodelovali z Nemci v
                        ofenzivi v dolini Mirne. Takrat so aretirali več ljudi, med njimi tudi njo,
                        in jo z drugimi ustrelili</emph>. </p>
                  <p>PRIJATELJ TOMAŽ </p>
                  <p>Na str. 276 piše: <emph>26. oktobra so domobranci skupaj z Nemci v dolini Mirne
                        aretirali več ljudi, med njimi tudi njega, in ga še isti dan ubili</emph>. </p>
                  <p>Partizani so z Vesele gore, tam se je sončilo kar nekaj brigad, streljali na
                     tankovsko kolono, ki se je pomikala po glavni cesti od Mirne proti Mokronogu,
                     in se takoj umaknili. Ni znano, če so imeli Nemci kaj žrtev. Maščevanje je bilo
                     neusmiljeno. Iz bližnjih vasi niso pobrali enajst, kot piše Grgič, ampak
                     dvainštirideset ljudi in jih postrelili. Čeprav ima monografija Občina Trebnje
                     v NOB (Zoran Hudales, 1975) kar 892 strani, ni v njej o tem zločinu niti
                     stavka. Grgiču bi želel dopovedati, da tudi pri tem zločinu domobrancev ni bilo
                     zraven. Pa še to, da po vojni šetruperški talci niso zaslužili svojega
                     spomenika in so zdaj vsaj omenjeni na farni spominski plošči na tamkajšnem
                     pokopališču.</p>
                     <pb n="064"/> 
                  <p>Kaj bi dejal. Štiri naselja, Kostanjevica, Šentjernej, Gabrje in Šentrupert in
                     podoben scenarij: partizani streljajo na premočnega sovražnika, se umaknejo in
                     prepustijo prebivalstvo surovi jezi okupatorja. Krivdo naprtijo domačim ljudem.
                  </p>
               </div>
               <div type="div3">
                  <head>C. Žrtve, ki so padle posredno v roke nemcem in umrle v koncentracijskem
                     taborišču</head>
                  <p>Poimensko je navedenih 225 imen. Videti je, da so ta imena še najbolj
                     verodostojna in da so podatki resnični. Gre za ujete partizane ali aktiviste
                     OF, ki so jih morda res aretirali domobranci in predali Nemcem. Ob tem bi
                     pripomnil, da torej domobranci ujetih partizanov in civilistov praviloma niso
                     pobijali, ampak so jih pošiljali v taborišča. Ni pretirano, če ocenjujemo, da
                     je bilo v taborišča poslanih še petkrat toliko ljudi, ki so preživeli. </p>
               </div>
               <div type="div3">
                  <head>Tito leta 1970: »Šlo je za državljansko vojno. Takrat tega nismo omenjali.
                     To bi nam škodilo!«</head>
                  <p>Bila je revolucija, bila državljanska vojna. Grgič je ne prizna, zanj sta bili
                     samo dve strani, na eni partizanska stran, na drugi okupator skupaj z domačimi
                     pomagači (str.505). Spomnil bi ga samo na filmski dokument iz leta 1970, ki ga
                     lahko dobi na vpogled, na katerem Tito izgovarja sledeče besede: »Šlo je za
                     državljansko vojno. Takrat tega nismo omenjali. To bi nam škodilo.« Osem
                     mesecev so revolucionarji po Sloveniji morili politične nasprotnike. Ko so se
                     ti končno zganili, bi jim pri tem lahko očitali samo, zakaj s tako zamudo in
                     zakaj tolikšna naslonitev na okupatorja. </p>
                  <p>Grgičev seznam, v prvi in drugi knjigi, skupaj z neznanimi žrtvami, je narastel
                     na 5.634 ljudi. V tretji knjigi bo nabral še partizane, padle v boju z
                     domobranci, in obljublja skupno število 11.000. V prvih dveh knjigah, če
                     upoštevamo samo prepoznana imena, ostane tisočpetsto partizanov, večinoma
                     padlih v boju, in petsto do sedemsto neposrednih civilnih žrtev vaških
                     stražarjev in domobrancev. Če primerjamo pettisoč protikomunističnih žrtev med
                     vojno in najmanj petnajsttisoč po vojni, dobijo omenjene številke drugačen
                     pomen.</p>
                  <p>Zavedam se, da pretresanje in prebiranje v tem prispevku ni prepričljivo. Če
                     smo pojasnili dobrih sto Grgičevih imen in pokazali, kako malo se je avtor
                     potrudil in kako zlahka je padel v past, ki se mu je ponujala, še ne pomeni, da
                     je tudi vse ostalo sumljiva roba. Grgičev namen je, povečati število žrtev
                     vaških stražarjev in domobrancev in to predvsem tako, da italijanskega ali
                     nemškega okupatorja odvezuje krivde in jo nalaga na ramena svojih političnih
                     nasprotnikov. Naš cilj pa je resnica, nič drugega. Dela se bomo lotili resno,
                     morda bo treba izdati knjigo Resnica Silva Grgiča in tistih, ki mu nudijo
                     oporo. V njej ne bomo izpustili nobenega imena. Ne verjamemo, da se bo dalo iti
                     v podrobnosti, ki so del Grgičeve folklore, ko je bila skoraj vsaka žrtev pred
                     smrtjo in po njej masakrirana, večinoma na grozljiv načičn. Pri tem je pravi
                     vseved. Kot smo že večkrat povedali, morilci delujejo skrivaj. Zlasti partizani
                     niso hoteli biti moteni pri svojem poslu in niso dovolili nekvalificiranih
                     prič. Čudež je bil, da se je nekaj domobrancev rešilo iz brezen v Kočevskem
                     Rogu in jam na Hrastniškem hribu in nam povedalo, kakšna je bila smrt njihovih
                     soborcev. Nihče se ni rešil iz Brezarjevega, Andrejčkovega, Ajharjevega brezna
                     in tistih okrog Trnovega. Pri Grgiču pa je vse jasno, povsod je bil zraven,
                     slišal je poslednje besede, tudi po enem letu je na razpadlih truplih videl
                     sledove ostrih rezil in mučenja. Poleg vsega dela, ki nas čaka, bomo morali
                     okusiti tudi ta pelin. Z žalostjo in grenkobo se bomo lotili usod ljudi, za
                     katere trdijo, da so jih pobili vojaki kraljeve vojske, vaški stražarji ali
                     domobranci. Vsega ne moremo opravičiti s trditvami, da so začeli komunisti, da
                     so napadli oni, nasprotna stran pa se je samo branila. Bila je revolucija, bila
                     je državljanska vojna. Komunisti so narodovo nesrečo, ko so se njegovega
                     ozemlja polastili trije okupatorji, izkoristili za svoj projekt. Začeli so
                     pobijati, treba se je bilo upreti. V bojnem metežu se ne gleda, kam pada in
                     koga zadene. Domobranska vojska je bila najboljša vojska v zgodovini Slovencev.
                     Njeni vojaki so se borili hrabro in častno. Pri zločinih je šlo včasih za stare
                     zamere, praviloma pa za čiščenje terena. Vohunov in neoznačenih vojakov ne
                     ščiti nobena zakonodaja. Kljub temu pa zločinov, ki jih je zagrešila
                     protikomunistična stran, nočemo opravičevati, zlasti ne nekaj tako morbidnega
                     in nesmiselnega, kot je bil poboj devetindvajsetih partizanskih aktivistov pri
                     Turjaku 4. maja 1945. Skratka, pokazati hočemo, da smo drugačni.</p>
               </div>
            </div>
            <div type="div2">
               <head>Italijanska okupacija Slovenije – v italijanskih očeh in dokumentih</head>
               <docAuthor>Peter Urbanc </docAuthor>
               <div type="div3" subtype="intro">
                  <p>
                     <emph>Recenzija knjige L’OCCUPAZIONE ITALIANA DELLA SLOVENIA 1941–1943.
                        Italjanska okupacija Slovenije 1941–1943. Pisec Marco Cuzzi. Založil Glavni
                        štab italijanske vojske, zgodovinski oddelek, Rim, maj 1998. Vsebina knjiga
                        v pokončnem tisku, recenzentove opombe v oklepajih in v kurzivi</emph>. </p>
               </div>
               <div type="div3">
                  <head>Uvod </head>
                  <pb n="065"/> 
                  <p>Knjiga je za nas Slovence izredno pomembna s treh vidikov. </p>
                  <p>1. Prvič, ker priznava zločine italjanske strani v času zasedbe od aprila 1941
                     do 9. septembra 1943. Dosedaj takih stvari z italijanske strani nismo slišali.
                     Titova Jugoslavija je 1945 postavila zahteve za izročitev italijanskih vojnih
                     zločincev brez prave odločnosti in volje. Očividno ji ti procesi niso
                     odgovarjali in do njih ni prišlo. Na svetlo bi prišla prava podoba revolucije,
                     tajna povezava KPS z okupatorjem, prava slika upravičene, legitimne samoobrambe
                     in kolaboracije Vaških straž, bivših politikov itd. Jugoslavija se je
                     zadovoljila s plačilom skromnih 75 milij. USD, kot je bilo določeno že v
                     pariški mirovni pogodbi leta 1947. Poleg množičnih pobojev in streljanja talcev
                     prihajajo na dan neverjetno krute, nečloveške italjanske represalije in požigi
                     neštetih slovenskih vasi. Ljudje so bili postavljeni v nevzdržen položaj. Na
                     eni strani revolucija, ta je množično mučila, ubijala, požigala posamične
                     domačije, gradove, kulturne domove, prisilno mobilizirala in po najnovejšem
                     odkritju poskrbela, da je okupator preko 10 % mirnega prebivalstva, v večini
                     nekomunistov, odvedel v taborišča. </p>
                  <p>2. Iz podrobnosti vseh akcij tako imenovane NOB, opisanih v knjigi, je
                     razvidno, da te niso vsebovale vojaških akcij, ki bi ustrezale resnični NOB. To
                     niso bile akcije, ki bi v okviru smiselnih, sprejemljivih izgub za gverilo in
                     civilno prebivalstvo primerno oslabile vojaški potencial sovražnika. Tega
                     enostavno ni bilo. Vse akcije so merile k temu, da se ustvari kaos, nered v
                     civilni upravi, transportu, kar naj bi olajšalo prevzem oblasti po novi ljudski
                     oblasti (<emph>piši KPS</emph>), ki se je formirala na svobodnem ozemlju. </p>
                  <p>3. Knjiga iz nerazumljivih razlogov ostro napada bivše politike in Cerkev.
                     Bivše politike obtoži nedovoljene kolaboracije. Veljavnega, dokumentarnega
                     dokaza za to knjiga ne vsebuje, če izvzamemo ponarejene izjave okupatorju v
                     prvih mesecih okupacije. Pisec je v nasprotju s samim seboj glede kolaboracije,
                     ker istočasno tako politike kot Cerkev obtožuje nacionalizma in iredente.
                     Očividno ne moreš biti istočasno kolaboracionist izdajalec in nacionalist!
                     Duhovniki naj bi bili vojaški poveljniki v Vaških stražah. Zadeva je absurdna,
                     ker v Vaških stražah niti en duhovnik ni nosil puške, kaj šele da bi bil
                     vojaški poveljnik. VS niso imele posebnih kuratov. Duhovno pomoč so nudili
                     domači župniki. Vaške straže so nastale po iniciativi preprostih fantov in mož,
                     ki so bili od KPS določeni za likvidacijo, pogosto z družinami vred. Cerkev te
                     nujne, častne samoobrambe ni mogla obsoditi, nasprotno! Pisec je krivično
                     obtožil Cerkev, posebno škofa Rožmana, pod vplivom in po želji naših bivših
                     režimskih zgodovinarjev. Povezava verjetno teče preko Primorske, Trsta v
                     Milano. Ta zveza je delovala še med vojno. V Milanu živi med drugim italijanski
                     poslanec, visok komunistični funkcionar Cossuta (<emph>Košuta!</emph>). V
                     knjigi pisec ne poda enega samega dokaza o nedovoljeni kolaboraciji naše
                     Cerkve, politikov, ako izvzamemo očividno ponarejeni dokument, ki postavlja
                     župnika Antona Hrena za nič manj kot poveljnika ali podoficirja VS v Bloški
                     fari z izkaznico Vaške straže, št. 1!</p>
                  <p>Obširna knjiga, skoraj 400 strani, prinaša podrobnosti poteka okupacije od 6.
                     aprila 1941 do septembra 1943. Podana so
                     <pb n="066"/> 
                      dogajanja, akcije obeh slovenskih
                     vojskujočih se taborov, povezane z italijansko okupacijo. Opisana je točna
                     celotna kronika nastanka, organizacije, oborožitve, poveljujočega kadra in
                     končno vojaško-policijskih akcij Vaških straž – Milizia volontaria
                     anticomunista (<emph>MVAC</emph>). Knjiga prinaša nekatere doslej manjkajoče
                     bistvene dokaze o odgovornosti za največjo tragedijo našega naroda. Glavna
                     odgovornost, njeni nosilci so po tem dosedaj manjkajočem viru odkriti. Podane
                     in priznane so podrobnosti vseh akcij italijanske vojske, grozovitosti,
                     zločini, množično streljanje partizanov, talcev, civilistov, odvoz 35.000 ljudi
                     v taborišča smrti in nepotrebno, množično požiganje slovenskih vasi. Tajni
                     arhivi, viri, zaprti za več kot 50 let, so v tej knjigi zbrani, v obdelavo
                     zgodovinarjem v zadnji dokončni pretres in sodbo. </p>
                  <figure>
                     <graphic url="slike_z_32/z_32_37.png"/>
                     <head>Italijanska okupacija Slovenije <name type="author"/></head>
                  </figure>
               </div>
               <div type="div3">
                  <head>Propad Jugoslavije, vojaške akcije od 6. do 17. 4. 1941. </head>
                  <p>Na mejo je Italija postavila XI. korpus pod poveljstvom generala Maria
                     Robottija z divizijami Isonzo, Re, Cacerata, s 4 specialnimi bataljoni in 3
                     bataljoni alpincev ter z nekaj artilerije s približno 70.000 ljudi. Za fronto
                     okoli Gorice je stal pripravljen hitri korpus z divizijami Eugenio di Savoia,
                     E. F. Testa di ferro in Principe A. D. d’Aosta, skupaj kakih 60.000 vojakov.
                     Nasproti tem silam je stalo 125.000 jugoslovanskega moštva in še 19.000
                     planincev ter močna Rupnikova obrambna linija. Po izjavi generala Robottija je
                     imel XI. korpus defenzivno vlogo. </p>
               </div>
               <div type="div3">
                  <head>Italijanske akcije </head>
                  <p>Prvi dan, 6. aprila, so italjanske patrole brez težav zasedle Peč, na tromeji,
                     brez vsake jugoslovanske reakcije. Na tem sektorju sta že 8. aprila padla
                     Kranjska gora in Podkoren. Jugoslovanski graničarji so motili z malim orožjem
                     in se umaknili na linijo Radovljica – Žirovnica. Srednji sektor (<emph>Rakek –
                        Postojna</emph>) je miroval vse do noči med 9. in 10. aprilom, ko so po
                     težkem artilerijskem ognju Jugoslovani zasedli nekaj italijanskih položajev na
                     italijanski strani, Sv. Barbaro, Grapo, Rezice. (<emph>Nepravilna označba
                        kraja. Knjiga vsebuje ogromno napak v imenih krajev, oseb!</emph>) Na tem
                     področju so Italijani imeli izgube: 12 mrtvih, 16 ranjenih in 13 pogrešanih.
                        (<emph>3. str. 24, 3. odst. SME Ufficio storico</emph>.) Druga faza
                     italijanskih operacij se je začela 10. aprila. Robotti poroča o dezerterstvu,
                     rušenju, razstreljevanju municije na jugoslovanski strani. (<emph>To ustreza
                        dejstvu, da je I. skupina armad iz Zagreba že v noči med 7. in 8. aprilom
                        zaukazala umik iz Slovenije. Gen. L. Rupnik je bil načelnik skupnega štaba v
                        tej enoti</emph>.) Iz zgornje Savske doline, sedaj že deloma skupaj z Nemci,
                     so Italijani dospeli do Ježice. Druga kolona je prodrla do Ježice po Poljanski
                     dolini in tretja preko Logatca do Vrhnike. Jugoslovanska fronta je v Sloveniji
                     nehala obstajati. 10. aprila sta dve grupi italijanskih motociklistov
                     bersaljerov ob 17.30 zasedli v Ljubljani vladno palačo, železniško postajo,
                     tovorno postajo, mostove na Savi, radio in pošto. (<emph>Razsulo fronte je
                        opisal gen. L. Rupnik. Brez njegove vednosti, proti njegovi volji je štab v
                        Zagrebu odredil umik iz Slovenije. Njegov oster protest ni dosegel
                        ničesar!</emph>) </p>
                  <figure>
                     <graphic url="slike_z_32/z_32_38.png"/>
                     <head>Italijanska okupacija Slovenije <name type="author"/></head>
                  </figure>
                  <p>12. aprila je general Romero, poveljnik div. Isonzo, prevzel poveljstvo
                     trdnjave Ljubljane. Župan Adlešič in ban Natlačen sta mu predala ključe mesta. </p>
                  <p>Slovenski politiki so med invazijo ustanovili Slovenski narodni odbor brez
                     komunistov. Motivacija naj bi bila ustanoviti neodvisno slovensko državo,
                     protektorat vseh treh okupatorskih držav. Ban Natlačen naj bi to predlagal 6.
                     aprila, v obdobju invazije. (<emph>Zgodovinsko netočno! Še pred invazijo je Dr.
                        Kulovec, šef SLS, preko Slovakov stopil v stik z nemško ambasado, da bi
                        izvedel za njihov namen glede Slovenije, a brez uspeha. V zadnjih dneh
                        invazije je Natlačen odšel v Celje, da bi dosegel okupacijo Slovenije pod
                        enim samim okupatorjem kot manjše zlo! Kasneje je Natlačen Italijanom
                        svetoval isto, brez uspeha.</emph>) </p>
                  <p>Predhodnega formalnega sporazuma med Nemci, Italijani in Madžari glede zasedbe
                     in razmejitve Slovenije ni bilo. Italijani so bili pred Nemci v gornji Savski
                     dolini, vendar so to potem vzeli Nemci. Od 16.000 km2 (<emph>Dravska
                        banovina</emph>) so Italijani dokončno zasedli 5593 km2 s 337.000 prebivalci
                        (<emph>Notranjska,
                        <pb n="067"/> 
                         Dolenjska, Bela Krajina in Ljubljana</emph>), Nemci pa so
                     vzeli Gorenjsko, jugoslovansko Koroško in Štajersko, to je 10.261 km2 s 798.000
                     prebivalci. Madžarska je zasedla in obdržala Prekmurje: 997 km2 s 102.000
                     prebivalci. </p>
                  <p>24. aprila 1941 je Mussolini imenoval za kraljevega civilnega komisarja tajnika
                     fašistične stranke v Trstu, Emilia Graziolija (<emph>1899–1969</emph>).</p>
                  <p>3. maja 1941 je bila ustanovljena s kraljevskim dekretom 291 avtonomna provinca
                     Ljubljana, vključena (<emph>annessa</emph>) v kraljevino Italijo. (<emph>Ta
                        akt, ki je bil ratificiran v italijanskem parlamentu šele aprila 1943, je
                        mednarodno neveljaven. Aneksija je možna po končani vojni na mirovni
                        konferenci</emph>.) 4. maja 1941 je 40 vplivnih javnih delavcev, z banom
                     Natlačenom na čelu, in 105 županov podpisalo vdanostno izjavo in jo predalo
                     Grazioliju s prošnjo, naj jo pošlje v Rim. Ljubljanski škof dr. Gregorij Rožman
                     je poslal svojo izjavo direktno Mussoliniju. V izjavah je govora o največji
                     vdanosti italij. kralju, o veselju in ponosu biti del velikega kraljestva
                     Italije. (<emph>Izjave so bile vljudnostne, protokolarne, priznavale so dejstvo
                        okupacije, z zadovoljstvom, da ni bilo prevelikega prelivanja krvi,
                        materialne škode, za priznanje kulturne avtonomije. Nikakor v izjavah ni
                        bilo izjave zvestobe in še najmanj sprejem in veselje nad aneksijo. Tu je
                        pisec nasedel slovenskim levičarskim informacijam in virom, katere, tako
                        priznava, je izključno uporabil. Celo F. Saje, veliki zagovornik revolucije,
                        piše v knjigi, da je te izjave E. Grazioli za Mussolinija in za časopisje
                        priredil po svoje</emph>.) </p>
                  <p>PNF, fašistična stranka, za 15. dec. 1942 poroča (<emph>str. 44, 2.
                     odst</emph>.), da je bilo v GIL, vzporedni fašistični organizaciji, včlanjenih
                     5000 rojakov iz Ljubljanske province, od tega iz Ljubljane same 1500 oseb.
                        (<emph>Zgodovinska potvorba, povsem izmišljeno. V deželi je bilo kakih 5
                        uradov PNF, kot člani so figurirali italijanski državljani, nekaj Primorcev.
                        Med avtohtonimi prebivalci dežele verjetno ni bilo niti 10 pravih članov
                        stranke. Med drugim je za članstvo v PNF bil pogoj italijansko
                        državljanstvo!</emph>)</p>
               </div>
               <div type="div3">
                  <head>Kolaboracija</head>
                  <p>Italijanska administracija je prevzela in obdržala v službah 2344 uradnikov na
                     komisariatu, carini, pravosodju, gledališču, pošti itd. K gornjemu moramo
                     prišteti še finančne straže, policiste in orožnike, nekaj manj kot 1000 oseb.
                     Ti zadnji so bili uniformirani in so bili deloma oboroženi od okupatorja.
                        (<emph>Pisec ponavlja nesmiselno negativni odnos do vsake kolaboracije. Ne
                        razlikuje, kot je poznano v mednarodni praksi in haški konvenciji, med
                        dovoljeno, nujno in častno kolaboracijo in nedovoljeno, izdajalsko. Pisec v
                        eni sapi piše o Natlačenu, Rožmanu kot najzvestejših kolaborantih, </emph>
                     <emph>istočasno pa kot o narodnjakih, ki si prizadevajo za svobodno Slovenijo.
                        O kolaboraciji, katero še posebej očita cerkvenim ljudem, piše na široko,
                        vendar ne da bi to kolaboracijo opisal in dokazal</emph>.) Važen sloj
                     kolaborantov je sestavljalo še nekaj sto železničarjev, ki so bili množično
                     organizirani v levem taboru! Italijani so v okviru kolaboracije priskrbeli
                     velike količine moke in mesa. Brez tega bi narod stradal!</p>
                  <p>Bela garda (<emph>str. 65, 2. odst</emph>.) je bila močno zasidrana v slovenski
                     zgodovini in kulturi (<emph>stran 65, 2. odst</emph>.). Integralni katolicizem
                     je spodbudil mnoge duhovnike h kolaboraciji (<emph>tudi z orožjem</emph>).
                     Ljubljanska Cerkev je podprla belogardizem intenzivno in globalno. </p>
                  <p>General Leon Rupnik naj bi sodeloval z maršalom Kvaternikom pri organizaciji
                     hrvaške vojske (<emph>str. 79, 2. odst</emph>.) (<emph>Do 17. aprila 41 ko je
                        bil Rupnik v Zagrebu, ni niti videl Kvaternika. Ko so Paveliču omenili
                        prisotnost Rupnika v Zagrebu, je svetoval, naj se pobere iz Hrvaške</emph>.)
                     Po piscu naj bi bil Rupnik prepričan katolik, naklonjen SLS in naklonjen
                     kolaboraciji z Italijani. (<emph>Rupnik je bil katoličan, ni pa bil ''velik''
                        katolik, ravno tako ni bil naklonjen SLS, za slovensko politiko se do 1941
                        ni zanimal. Legitimno kolaboracijo, mesto župana, je prevzel dne 9. 6. 1942,
                        iz častnega in nujnega razloga, da bi pod okupacijo olajšal življenje ljudi.
                        Tako je predvideno v haški konvenciji in tako se je prakticiralo v vsej
                        zasedeni Evropi!</emph>) </p>
                  <p>Nastanek Vaških straž. Pisec omenja naslednje poskuse: dr. Lambert Ehrlich je
                     predal tozadevno spomenico apr. 1942. M. Robotti je načrt smatral za preveč
                     samo slovenski in ni reagiral. General Rupnik je o domači oboroženi sili
                     govoril z Robottijem aprila 42, junija mu je predal podrobni program take
                     organizacije. Ponovno je Robotti to odklonil z motivacijo, da bi to zmanjšalo
                     prestiž italijanski vojski. Glavni razlog, tako pisec, pa je verjetno bil v
                     nezaupanju, ki ga je Robotti, tako kot drugi funkcionarji, imel do Slovencev
                     nacionalistov, nekomunistov. </p>
                  <p>V nekaterih krajih (<emph>str. 84, 3. odst</emph>.), kjer je bil rdeči teror
                     posebno mučen in močan, so ljudje v obupu vzeli obrambo v lastne roke. Tako
                     poročajo o kraju Hrib zahodno od Kočevja, tam so kmetje uspešno odbili vdor
                     <pb n="068"/> 
                     partizanov v vas 19. maja 1942. Naslednji primer je Šentjošt, kjer je Franc
                     Kampar (<emph>pravilno Kompare o. p.</emph>) ustanovil domačo obrambo, in v
                     prvih dneh avgusta se je organiziral v Smolenji vasi, vzhodno od Novega mesta
                     ''Bataljon na smrt obsojenih – Legija smrti'' ... (<emph>Gornje dokazuje pristno
                        vstajo, upor naroda, brez vsake intervencije Cerkve in bivših politikov. Kot
                        na Hrvaškem že prej, so sedaj v Ljubljanski provinci te prostovoljce
                        enostavno vključili v italijanske enote!</emph>) Sredi avgusta 42 je bilo že
                     800 dobrovoljcev. (<emph>VS niso prisegle okupatorju. Dezerterjev je bilo malo,
                        orožje ni izginjalo. Tega so se Italjani bali!</emph>) Pogosto so župnije
                     delovale kot operativni centri, z duhovniki, ki organizirajo in osebno vodijo
                     te formacije ... Posrednik pri italijanski oblasti je mogel biti škof Rožman,
                     prej kot Natlačen in Rupnik. (<emph>Ta informacija je netočna. Duhovniki niso
                        bili organizatorji, še najmanj so vojaško vodili. Rožman je samo zaznal
                        položaj brez osebne, cerkvene angažiranosti. Očividno hoče pisec (levičar?)
                        na tem področju ustreči našim levičarjem, ki so mu priskrbeli in prevajali
                        naše arhive! Namen krivično očrniti Cerkev je jasen. Argumenti so slabi,
                        dejansko so vsi duhovniki v VS in pri domobrancih bili kurati. Kot dokaz
                        nasprotnega je v knjigi na str. 301 faksimile, prijavnica v Vaške straže kot
                        komandanta, podoficirja župnika Antona Hrena, Velike Bloke. Gre za
                        falzifikat. KPS ga je pripravila, da bi opravičila eksekucije. Vplivnega
                        župnika Hrena je NOB likvidiral 14. sept. 1943!</emph>) Pisec nadaljuje
                     »duhovniki niso bili skoraj nikdar angažirani kot kurati, temveč kot
                     podoficirji ali komandanti v oddelkih«. </p>
                  <p>Zaradi različnih razlogov, deloma zaradi problemov z orožjem, predvsem s hrano
                     in opremo (<emph>str. 95, odst. 4</emph>), naj bo število članov Vaških straž
                     omejeno na 4000 oseb. Kljub temu je število Vaških straž 20. feb. 1943 naraslo
                     na 5.153 oseb. Orožje vseh teh vaških stražarjev pa je bilo 117 strojnic, 100
                     pušk avtomatov, 5.423 pušk (<emph>francoskih na 5 strelov</emph>) in 61 pištol.
                     Na pohodu je Vaška straža dobila po 30 strelov in po tri ročne granate na
                     vojaka. V knjigi so naštete vse postojanke z imeni poveljnikov. Tik pred koncem
                     ital. okupacije, dne 15. VII. 1943, je bilo stanje VS 6.131 vojakov in še vedno
                     slaba oborožitev: 6.337 pušk, 18 strojnic, 108 pušk avtomatov in 122 pištol.
                     Obveščevalna služba XI. korpusa ceni v juniju 1943 število slovenskih
                     partizanov na 1800, precej pa je bilo partizanov z juga. </p>
                  <p>Vloga Vaških straž je bila omejena kot pomoč italij. vojski, delovali so kot
                     del posadke v postojankah, kot patrole in pomoč v akcijah, včasih z vlogo
                     orožnikov na deželi. V nobenem primeru niso stražarji imeli pravice aretacije,
                     kaj šele eksekucije. Samostojnega odločanja ali celo akcij Vaške straže niso
                     mogle in smele izvrševati. V Ljubljani so Vaške straže imele centralno pisarno,
                     odbor Vaških straž U7, vodja polkovnik Ernest Peterlin (<emph>Ob strani so
                        delovali Dr. Šmajd, inž. Avsenek, dr. M. Zajc, inž. Sodja, R. Smersu
                        operativni komandant Vaških straž</emph>.) Vsak oddelek Vaških straž je imel
                     za zvezo italij. oficirja ali podoficirja. Zunaj postojank so Italijani
                     ustanovili dva bataljona Vaških straž. Ti so delovali zunaj posadk, skupaj z
                     italijansko vojsko. (<emph>V teh sta uspešno delovala kapitana Vuk Rupnik (sin
                        gen. Rupnika) in njegov svak Dejan Suvajdžič. Oba sta se izkazala ob propadu
                        Italije, Vuk Rupnik je rešil posadke VS, koncentrirane v Novem mestu, Dejan
                        Suvajdžič je 9. sept. že zbiral razbite VS v Ljubljani, v nekaj dneh je
                        nabral 1000 vojakov. Dejansko je obstajal še tretji bataljon pod vodstvom
                        kap. Cerkvenika</emph>.) </p>
                  <p>Vpis v Vaške straže je bil prostovoljen. Prišlo je do nekih pritiskov
                        (<emph>str. 111/2</emph>) s strani posamičnih posadk Vaških straž. Gen.
                     Mario Robotti je ostro reagiral in izdal strogo navodilo: »Vsaka prisila je pri
                     vpisu v VS najstrožje prepovedana.« (<emph>Obtožba duhovnikov,
                     <pb n="069"/> 
                      da so vlagali
                        prošnje za izpust iz taborišč z obljubo, da bodo izpuščeni vstopili v VS, je
                        krivična. Nekaj takih prošenj, ki iz praktičnih razlogov ne pokrivajo vseh
                        vaščanov, je v italij. arhivih. O kakem jamstvu, obljubi za vstop v VS ni
                        sledu. Še posebno to velja za škofa Rožmana. Njegova najtežja intervencija
                        je bila za zaprtega tajnika KPS F. Tomšiča. Častitim sestram na Rabu je
                        poslal veliko vsoto Lir 600.000 z navodilom, da je to podpora za vse
                        taboriščnike!</emph>)</p>
                  <figure>
                     <graphic url="slike_z_32/z_32_39.png"/>
                     <head>Italijanska okupacija Slovenije <name type="author"/></head>
                  </figure>
               </div>
               <div type="div3">
                  <head>Četniki v ljubljanski pokrajini </head>
               </div>
               <div type="div3">
                  <head>(<emph>str. 113/32</emph>). </head>
                  <p>Italijanska obveščevalna je imela zelo točne informacije. Med četniki in
                     Italijani ni bilo formalnega sodelovanja. Vojaška oblast v četnikih ni videla
                     takojšnje nevarnosti, zato jih je tolerirala. Prišlo je do manjših prask,
                     večjih spopadov ni bilo. Število četnikov je doseglo 600 oseb. Po odskoku Jaka
                     Avšiča h komunistom je ostal poveljnik major Karel Novak. Pod psevdonimom Mirko
                     Vidmar (<emph>str. 129, 3. odst.</emph>) je nekaj časa vodil Vaško stražo v
                     Rovtah. Italijani so odkrili, da je v tej funkciji priskrbel veliko orožja
                     četnikom. Odkrili so tudi njegovo identiteto, pred aretacijo se je Novak
                     umaknil v ilegalo.</p>
                  <p>Italijani so odkrili (<emph>str. 130, odst. 3</emph>), da je lepo število
                     oficirjev in komandantov Vaških straž, posebno okoli Novega mesta,
                     infiltriranih četnikov. Zbirajo orožje, propagirajo proti zasedbi itd.
                     Zavedajoč se skorajšnjega italijanskega poraza so Vaške straže računale na
                     povezavo s četniki Karla Novaka. Upali so, da se bodo rešili partizanskih in
                     nemških represalij in maščevanja. (<emph>Za VS, kasneje domobrance, za bivše
                        politike si velja zapomniti, da so vedno bili z eno nogo v Londonu.
                        Okupatorji so to dvojno vlogo, deloma po zaslugi KPS – OF, kmalu
                        spregledali. V tem je razlog omejitve v akcijah in orožju VS. Red ni bil
                        napravljen, žrtev je bilo zato veliko več! Iz istega razloga Nemci niso
                        rešili obleganega Turjaka.</emph>)</p>
               </div>
               <div type="div3">
                  <head>Politični in vojaški razvoj italijanske okupacije v ljubljanski pokrajini </head>
                  <p>Partizanska aktivnost je bila skromna. Nekaj sabotaž na nepomembni dolenjski,
                     kočevski progi, na telegrafskih drogovih, napadi na posamezne vojake ali
                     skupine. VOS (<emph>varnostne partizanske enote</emph>) se je koncentrirala na
                     teror proti kolaborantom. Po odhodu divizije Ravenna je XI. korpus razpolagal z
                     divizijama Granatieri di Sardegna, Isonzo in 9 specialnimi bataljoni, s
                     topništvom in finančnimi stražami. Približno 50.000 vojakov, po italijanskih
                     virih premalo. (<emph>Nemci na Gorenjskem in Štajerskem, z vsaj dvakrat več
                        ozemlja in ljudi, niso tam nikdar imeli več kot 10.000 vojakov, v glavnem
                        policijo in orožnike. Nikdar ni bila tam stacionirana ena sama
                        divizija</emph>.)</p>
                  <p>Jeseni 1941 se je spor med civilno oblastjo E. Graziolija in italijansko
                     zasedbeno vojsko končal v korist vojske. Ta je prevzela v zadevah reda,
                     pomirjanja, varnosti absolutno, suvereno oblast nad pokrajino.</p>
                  <p>Na izzivalne, vojaško nepomembne napade partizanov, običajno iz zasede, na
                     posamične teroristične akte, sabotažo proge, rušenje telegrafskih drogov, požig
                     gradov, cerkva, kulturnih domov itd. (<emph>KPS je uvedla klasično borbo za
                        prodor revolucije. Analiza vseh akcij ne pokaže NOB, to bi bile akcije, ki
                        vojaško, brez nesorazmernih izgub in sovražnikovih represalij prizadenejo
                        okupatorja. KPS je hotela pripraviti kaos, uničenje civilnega reda, da bi
                        bil prevzem oblasti varen in zajamčen. V tej nameri so šli tako daleč, da so
                        z izzivalnimi akcijami dosegli dvoje: del moških so zvabili v gozdove, drugi
                        del pa izpostavili pobojem ali taboriščem</emph>.) je poveljnik XI. korpusa
                     gen. Mario Robotti (<emph>str. 145 odst. 1</emph>) zapovedal reagirati »Takoj,
                     surovo, odločno. Ako bo potrebno, naj se poruši vsa vas. V ta namen mora biti
                     vedno pripravljena ekipa z metalci ognja, s tremi kamioni«.</p>
                  <p>Novembra so Nemci začeli s preseljevanjem Kočevarjev. Od dobrih 12.000 ljudi
                     jih je odšlo 11.500. V okolico Brežic so jih preselili do konca febr. 1942.
                     Uporabili so vlake in kamione, ital. vojska je vse konvoje stražila, večjih
                     ovir, incidentov ni bilo (<emph>str. 146/47</emph>).</p>
                  <p>Feb. 42 je Komisariat odredil policijsko uro že ob 18.00. Hoteli so preprečiti
                     po OF napovedano manifestacijo: ljudje naj bi ob določeni uri izpraznili lokale
                     in ulice. 7. feb. so Italijani ustrelili dva talca.</p>
                  <p>Dne 23. feb. 1942 je bila Ljubljana zaprta z žično ograjo in bloki. 5 dni
                     kasneje so v raciji Italijani nabrali 3.246 ljudi. Od teh je bilo 200
                     aretiranih. Med temi so bili Tone Tomšič, funkcionar KPS, njegova žena, Pepca
                     Kardelj in Lovrenc Kuhar Voranc.</p>
                  <p>1. marca 1942 izda gen. Roatta odločbo »Ne zob za zob, nego glavo za zob ... Vas,
                     kjer je dokazana večinska pomoč OF, se uniči ... «
                     <pb n="070"/> 
                      (<emph>str. 177, 2
                     odst</emph>.). Kolikor je dokazana pomoč upornikom in OF večine prebivalcev
                     kake vasi, mora ta biti uničena. Vojska je postala naravnost divja, požgali in
                     uničili so 7 slovenskih vasi, za katere je celo E. Grazioli trdil, da niso bile
                     na strani revolucije! Knjiga opiše žalostno stanje v taboriščih, posebno na
                     Rabu, kjer ljudje strašno gladujejo, pod šotori, brez minimalnih sanitarnih
                     naprav! (<emph>275/3</emph>)</p>
                  <p>Maj 1942 (<emph>str. 199, 2 odst.</emph>). Oddelek divizije Granatieri di
                     Sardegna je bil blizu Ljubljane napaden iz zasede: 27 mrtvih, med njimi
                     polkovnik Latini, 81 ranjencev. Posledica: represalije. Med 11. in 29. majem je
                     padlo 40 talcev, političnih zapornikov.</p>
                  <p>Junija 1942 je bil ustreljen Aleš Stanovnik, visok funkcionar OF, skupaj s 5
                     tovariši (<emph>Izdan okupatorju s strani OF, ki je edina vedela za njegov
                        ilegalni naslov. To je A. S. pred ustrelitvijo sam povedal. Ovaduštvo je
                        bilo rutinsko orožje KPS. Dva največja primera: izdaja 600 oficirjev in
                        podoficirjev Italijanom in dezinformacija o pripravljajočem se vojaškem
                        uporu v sami Ljubljani. </emph>
                     <emph>Italijani so reagirali z racijami in odvlekli v taborišča blizu 35.000
                        Slovencev!</emph>).</p>
                  <p>Nov. napadena posadka divizije Isonzo in VS na Radovici in Suhor. Napadalci so
                     bili večinoma hrvaški partizani. Posadke pobite, le redki zbežijo.</p>
                  <p>Knjiga omenja partizansko legendo Jelenov žleb, kjer partizani pokažejo veliko
                     junaštva in spretnosti. Italijani imajo veliko mrtvih. (<emph>Partizani so bili
                        napadeni na umiku! Glede izgub so partizanski viri nezanesljivi. Njihov
                        poveljnik gen. D. Kveder piše (Slov. zbornik 1945 str. 469): Med 30. jan. in
                        9. feb. 1943 so imeli Italijani na sektorju Plešivice in Novi Log 400
                        mrtvih, in na str. 465: Na sektorju Muljava – Krka so Italijani imeli med
                        300 do 400 mrtvih. Zgodovinar Jože Dežman, Delo 8. 8. 98 nakaže za
                        okupatorske izgube med vojno še vedno 8000 oseb, kar je še vedno 90%
                        previsoko! Napor ustvariti ''epohalni'' NOB se nadaljuje! Gen. štab ital.
                        vojske podaja celotno izgubo, to je 100% točno, na 304 mrtvih vojakov za
                        celotno obdobje v Sloveniji to je od 6. aprila 1941 do 8. sept.
                     1943!</emph>)</p>
                  <p>Stanje na deželi je nevzdržno. Prebivalstvo je med dvema ognjema: na eni strani
                     je revolucija, ki mori vse potencialne nasprotnike, na drugi strani ital.
                     vojska, ki v represalijah, v občasnih čiščenjih požiga, mori, vlači v
                     internacijo. Pojavi se množični fenomen, da ljudje prosijo italijanske oblasti,
                     da jih zaščitijo s tem, da jih odpeljejo na varne kraje (<emph>str. 211, odst.
                        2</emph>).</p>
                  <p>Junija 1942 Italijani umaknejo cel kup posadk iz premnogih krajev Ljubljanske
                     pokrajine. Nastanejo ''svobodna ozemlja''. KPS ima na tem teritoriju proste
                     roke, da dokončno počisti z nasprotniki, Italijani imajo proste roke za bližnja
                     čiščenja.</p>
                  <p>Julij 1942: Mussolini ima sestanek s Cavallerom, Ambrosiem, Roatto, najvišjimi
                     predstavniki vojske v Gorici: »V Sloveniji smo bili naivni. To ljudstvo nas ne
                     mara! Na partizanski teror moramo odgovoriti z železom in ognjem. Ne bi
                     nasprotoval množični preselitvi prebivalstva! (<emph>str. 225/6</emph>)«
                        (<emph>Isto grožnjo je izrekel Hitler sept. 1943 gen. Horstenauu. Tajnik
                        ital. fašistične stranke Vidussoni je bil še hujši, predlagal je streljanje
                        celotnega prebivalstva!</emph>)</p>
                  <p>22. sept. 1942 (<emph>str. 235</emph>): Kakih 1000 slov. in hrvaških
                     partizanov, na umiku pred ustaši z Gorjancev, odbije napade raznih oddelkov
                     Isonzo. Italijani imajo 60 mrtvih!</p>
                  <p>Odkritje mnogih Slovencev železničarjev, ki so v vagonih preskrbovali partizane
                     z živežem, municijo in zdravili. Grazioli zahteva zamenjavo slov. železničarjev
                     z italijanskim osebjem! (<emph>str. 236, 2 odst.</emph>).</p>
                  <p>15. junija 1943 (<emph>str. 260, odst. 2</emph>) zapusti Grazioli Ljubljano,
                     imenovan je za prefekta v Catanii. Novi visoki komisar je Giuseppe Lombrassa
                        (<emph>1906–1966</emph>) (<emph>Grazioli se še enkrat pojavi v naši
                        zgodovini. Ko je Hitler rešil Mussolinija, je Grazioli zahteval vrnitev v
                        Ljubljansko provinco. Dejansko je bil Grazioli zopet na poti v Ljubljano.
                        Nemci so ga ustavili v Trstu. Blizu 5000 Italijanov, policistov,
                        karabinjerjev, ki so po 8. sept. ostali v Ljubljani, so Nemci na Rupnikovo
                        prošnjo oktobra pospravili v Italijo</emph>.)</p>
                  <p>Sept. 1943 zvečer (<emph>str. 278, odst. 5</emph>) prejme Gen. Mario Robotti od
                     glavnega štaba povelje, da morajo njegove sile biti pripravljene likvidirati
                     71. nemško divizijo in se koncentrirati okoli Trbiža (<emph>Tarvisio</emph>).
                     Namen je preprečiti prodor Nemcev v Italijo. Gen. Robotti prihodnje dni zapusti
                     Ljubljano. Njegovo mesto prevzame gen. Armando Lubrano. Zvečer 8. sept. ga
                     obiščeta dva nemška oficirja, zahtevata predajo. Ta prosi za čas, oficirja mu
                     povesta, da bosta drugo jutro s silo zasedla poveljstvo XI. korpusa. Drugo
                     jutro ob 4. zjutraj oddelki 71. divizije obkolijo Ljubljano, zasedejo
                     poveljstvo XI. korpusa in divizije Isonzo.</p>
                  <p>Isto usodo so doživele italijanske posadke na
                     <pb n="071"/> 
                   progi Ljubljana–Trst. Številni
                     oddelki zbežijo v Trst. Posadka v Črnomlju se je 10. sept. pogodila s partizani
                     za neoviran umik proti Italiji.</p>
                  <p>Gen. Cerutti je koncentriral v Novem mestu in Trebnjem (<emph>str. 184, odst.
                        4</emph>) 12.000 vojakov. 9. sept. so se začeli pogajati s partizani
                        (<emph>Major Jones med njimi!</emph>). Po začetnem oklevanju je predal
                     partizanom del orožja, istočasno je razorožil Vaške straže v okviru divizije
                     Isonzo. (<emph>Informacija ne bo točna. Vaške straže s tega področja so
                        korakale oborožene v koloni skupaj z Italijani. Poveljnik Vuk Rupnik je
                        blizu Straže posumil o možni predaji partizanom, zato je svojim ukazal
                        odstop iz kolone in umik proti vzhodu, proti nemški meji.</emph>) S tem je
                     dobil pravico varnega odhoda proti Italiji. Blizu Starega Loga je kolona morala
                     predati še tretjino osebnega orožja. 11. sept. je bil enak postopek uporabljen
                     v Kočevju. Večina Italijanov se je odmaknila na italijansko ozemlje. Izjema je
                     bil sam gen. Cerutti, ki je ostal kot navaden vojak pri partizanih vse do 28.
                     sept. 1943!</p>
               </div>
               <div type="div3">
                  <head>Epilog </head>
                  <p>Okupacija Italijanov je bila s tem končana. Slovenski spomini so grenki.
                     Italijani, ki so upali, da bo Ljubljana postala italijanska zemlja, so
                     napravili ogromno škodo na premoženju in na življenju. Z nespretnimi prijemi,
                     nesposobno vojsko, so ustvarili, posebno ob koncu, tako ugodno stanje za KPS,
                     za revolucijo, da je ta vstopila v novo obdobje z njihovim orožjem močna in
                     odločna. (<emph>Partizani so v dneh 8., 9., 10. sept. zajeli vso italijansko
                        okupatorsko vojsko v Sloveniji. Izjema je bila ljubljanska posadka. Med temi
                        zajetimi Italijani je bilo lepo število oficirjev, ki so izvršili veliko
                        zločinov v zasedeni ljubljanski pokrajini. Bili so poznani. Začuda ni bil
                        prijet niti eden, vsi so se lahko svobodno umaknili proti Italiji. Narod je
                        upravičeno mogel pričakovati neko zadoščenje za silno trpljenje. KPS, ki je
                        dosledno gledala na vse z vidika revolucije, je odločila drugače!</emph>)
                     Nepopustljiva in maščevalna do slovenske demokratske strani. Sledil je genocid
                     na Turjaku. Nujna posledica je bila samoobramba naroda z novo
                     vojaško-policijsko formacijo domobrancev.</p>
               </div>
            </div>
            <div type="div2">
               <head>Krvava bela nedelja</head>
               <docAuthor>Vinko Levstik </docAuthor>
               <div type="div3">
                  <head>Spopad na Hudem Koncu pri Svetem Gregorju </head>
                  <p>Leta 1968 je v Beogradu izšla knjiga o Levstikovi brigadi, ki jo je pod
                     naslovom <emph>Naprej</emph> napisal njen nekdanji politkomisar Janez Perovšek
                     - Pelko. Na straneh od 91 do 96 je opisan spopad med prvim bataljonom
                     Levstikove brigade in domobranskim vodom iz Velikih Lašč v noči na 17. april
                     1944 na Hudem Koncu pri Svetem Gregorju. Ker sem se kot domobranec z Levstikovo
                     večkrat spopadel, sem knjigo z zanimanjem prebral. Zgrožen sem ugotovil, kakšne
                     laži je moral brati slovenski narod in to od ljudi, ki so se med vojno skrili
                     pod lepo zveneče besede NOB – narodnoosvobodilni boj. V resnici pa so bili
                     uničevalci slovenskega naroda. </p>
                  <p>Bližal se je 17. april 1944 oziroma bela nedelja, čas žegnanja pri Sv. Gregorju
                     v Slemenih. Gregorska dekleta so bila v večini protikomunistično usmerjena, saj
                     so imela pri domobrancih, že prej pa pri vaških stražah, svoje brate ali očete.
                     Domobrance v Velikih Laščah so povabila, da pridemo na žegnanje, kar smo jim z
                     veseljem obljubili. Toda zvečer pred žegnanjem smo dobili sporočilo, naj ne
                     hodimo na žegnanje, saj bo tja prišla Levstikova brigada s štirimi bataljoni in
                     štabom brigade. Novico smo sprejeli z grenkim priokusom in sam se z njo nikakor
                     nisem mogel sprijazniti. Žegnanjski štruklji so preveč dišali. </p>
                  <p>Nadporočniku Stanetu Budi, vodniku prvega voda in namestniku komandirja 114.
                     čete sem predlagal, da bi Levstikovo napadli. Takrat sem bil desetar prve
                     desetine in Budov namestnik. Ker sem dobro poznal teren, sem mu naredil načrt
                     za napad. Moj predlog je bil, da gre v akcijo samo njegov vod, to je okoli 40
                     vojakov. Svetoval sem, da bi iz Velikih Lašč neopazno krenili proti Ortneku,
                     kjer bi se razdelili v dve skupini. Prva z nadporočnikom Budo in menoj bi
                     krenila proti staremu ortneškemu gradu in naprej proti bližnji vasi Hudi Konec,
                     ki je tudi moja rojstna vas. Drugo je vodil Anton Oblak skozi dolinico
                     Domalnico in bi se vzpela v smeri vasi Graben, ki je Oblakova rojstna vas. Tako
                     smo tudi naredili. </p>
                  <p>Naša skupina, okoli 20 vojakov, se je v temnih zgodnjih jutranjih urah vzpela
                     mimo starega ortneškega gradu pred marof, kjer je stal velik skedenj graščaka
                     Oskarja Kozlerja. Poveljnika sem opozoril, da se ustavimo, saj sem domneval, da
                     bi lahko bila tam zaseda. Ker sem imel takrat še puško mavzerico, sem
                     <pb n="072"/> 
                     nadporočnika Budo prosil, če mi lahko posodi njegovo brzostrelko. To je tudi
                     storil in to opisal v reviji Tabor, ki izhaja v Argentini (Buda je tam pred
                     enim letom umrl.) </p>
                  <p>Previdno in tiho sem sam krenil naprej. Kmalu nato sem v temi pred seboj opazil
                     sumljive znake. Izgledalo je, kot da bi pred menoj ležala nažagana klaftrska
                     drva. Čeprav si nisem mogel misliti, da bi vsa zaseda spala, sem to ugotovil
                     kmalu potem, ko sem se ji še malo približal. Zasedo sem hotel ujeti brez
                     streljanja, da ne bi tako opozoril na nevarnost Levstikove brigade v le pol
                     kilometra oddaljenem Hudem Koncu. Na razdalji kakšnih deset metrov sem jih
                     pozval, naj se predajo. Zavedal sem se, da imam slabih sto metrov za seboj
                     svojo skupino, ki bi mi lahko takoj priskočila na pomoč. Prvi se je zbudil
                     mitraljezec, ki je sedel naslonjen na skedenj. Takoj nato so tudi ostali
                     poskakali na noge in začeli bežati. Mitraljezec se je odločil, da bo streljal,
                     vendar sem ga prehitel z rafalom. Takoj se mi je pridružila moja skupina, potem
                     ko so slišali, kako sem pred seboj speče partizane pozval, da se predajo.
                     Zasedo smo tako onesposobili in pohiteli proti Hudemu Koncu. Poveljniku sem
                     hotel vrniti brzostrelko, vendar mi je odvrnil, naj jo zadržim, saj vidi, da jo
                     dobro uporabljam. </p>
                  <p>Ko sem pritekel do ''tasrednjega'' kozolca je neki partizan tam proti meni
                     vrgel ročno italijansko bombo. V ''tasrednjem'' hlevu sem ujel 12 spečih
                     partizanov in jih nato izročil v varstvo ostalih soborcev. Več partizanov, ki
                     so bežali s čevlji v rokah, je padlo. Mnogim je uspelo pobegniti. Razen tiste
                     omenjene odvržene bombe, ni bilo na partizanski strani prav nobenega odpora. </p>
                  <p>Na mestu, kjer se je nahajal štab bataljona, sem dobil celo zastavo Levstikove
                     brigade. Bežeči poveljnik bataljona nam je zapustil celo svojega konja, radio
                     postajo in veliko drugega materiala. Telefon je celo začel vztrajno zvoniti,
                     dvignil sem slušalko in zaslišal, kako je nekdo na drugi strani kričal, kaj se
                     dogaja in zakaj jih ne kličejo. Ko sem mu povedal, kdo je na telefonu in da je
                     prvi bataljon Levstikove brigade uničen, je v tem presenečenju celo pozabil
                     odložiti slušalko. Slišal sem, kako je rekel: »Joco, hitro mi osedlaj konja!« </p>
                  <p>Na hitro sem se oglasil tudi v domači hiši in pozdravil očeta in mater. Oče mi
                     je zašepetal, da je skril pet primorskih partizanov in odgovoril sem mu, da je
                     storil prav in da mu jih pustim. Po vojni so se celo prišli zahvalit očetu,
                     bili so iz Boljunca pri Trstu. </p>
                  <p>Napad na Levstikovo je trajal le pet do deset minut. Z desetino sem iz Hudega
                     Konca priskočil na pomoč Antonu Oblaku na bližnji Graben.</p>
                  <p>Vojaški plen je bil res velik: jahalni konj, radio oddajna postaja, mnogo
                     streliva, orožja in druge vojaške opreme, ki so jo v brezglavem begu pustili za
                     seboj. Tam sem končno prišel tudi jaz do zaželene brzostrelke. </p>
                  <p>V Velike Lašče smo pripeljali 28 ujetnikov. V mladostni razposajenosti, ki jo
                     je spodbudil vojaški uspeh, sem na čelu kolone z ujetniki jahal konja
                     poveljnika bataljona Levstikove brigade, v roki pa držal zastavo brigade z
                     rdečo zvezdo. To je bil eden izmed mojih uspešnih vojaških podvigov. </p>
                  <p>V času komunističnega režima so v spomin na ta dogodek Levstikovi brigadi sredi
                     Sv. Gregorja postavili spomenik z vklesano in pobarvano rdečo zvezdo. </p>
                  <p>Naj na koncu navedem vsaj pet laži, ki jih je v svoji knjigi
                        <emph>Naprej</emph> napisal Janez Perovšek - Pelko.</p>
                  <p>1. Na Graben je prispela le majhna skupina dvajsetih domobrancev, ki jih je
                     vodil domačin kaplar Anton Oblak Ilijev; danes živi v ZDA. </p>
                  <p>2. Zapisal je, da so bili ubiti trije domobranci, kar seveda ni res, saj ni bil
                     nobeden niti ranjen, kaj šele da bi padel. </p>
                  <p>3. Nobenega protinapada ni bilo, ki bi nas prisilil k umiku. Položaj spopada
                     smo mirno zapustili z obilnim plenom. Sicer pa se da to razbrati tudi iz
                     nasprotujočih si Perovškovih formulacij. </p>
                  <p>4. Perovšek je zapisal, da je Eva Medle izjavila, da smo ji, potem ko je bežala
                     pred nami, klicali »Punčka, počakaj«, kar je seveda izmišljotina. Kot je
                     izmišljotina, da so bili z nami Nemci, ki za našo akcijo sploh niso vedeli. </p>
                  <p>Prav tako nismo zabodli nobenega stražarja, kot tudi štirih borcev ne. </p>
                  <p>V tistem času je bil duhovnik pri Sv. Gregorju Donat Jug, ki je tja prišel kot
                     izgnanec z Gorenjske. Jug je pisal dnevnik, ki se je ohranil in iz katerega
                     lahko danes razberemo mnoge dogodke in podrobnosti, ki bi drugače šli v pozabo.
                     Poglejmo, kaj je o napadu velikolaških domobrancev na Levstikovo brigado
                     napisal Donat Jug. Dogodku je dal naslov <emph>Krvava bela nedelja</emph>. </p>
                  <p>»Sv. Gregor dne 17. aprila 1944. Na včerajšnjo Belo nedeljo so se tu odigravale
                     hude stvari. Zjutraj ob pol tretji uri t. j. že pred zoro (v resnici okoli pol
                     šeste ure, op. V. L.) so pričele prav v bližini regljati strojnice. Krogle so
                     piskale sem od Grabna in od Hudega Konca
                     <pb n="073"/> 
                      tako na gosto, kot bi toča padala.
                     Tedaj so v nasprotno smer pričele streljati še strojnice gregorskih komunistov.
                     Takoj smo uganili, da je prišlo do spopada med komunisti na Grabnu in
                     domobranci. Bilo je tako hudo in nevarno, da ni nihče upal iz hiš, ker so
                     krogle iz strojnic razbijale opeko po strehah in se zatikale v cerkvene stene.
                     Borbeni partizani so se vkopali v zasedo na Močevem hribu, drugi so pa zbežali
                     v hosto, ki je blizu pod hribom. Gregorci so čakali v pritličju hiš, da se je
                     pomirilo. Šele okrog 8. ure je vse prenehalo. Jutranje nedeljske službe Božje
                     tisto nedeljo ni bilo, ker ni bilo blizu nobenega človeka. </p>
                  <p>Ob 9. uri je vabilo za službo Božjo ob 10. uri. Tedaj se je položaj razjasnil.
                     Domačini so pripeljali s Hudega Konca dva mrtveca. Povedali so, da so ponoči
                     laški Nemci in domobranci partizane presenetili in jih 28 zajeli, nekaj pa
                     pobili. Tistim, ki so bili nastanjeni v tisti vasi, so pobrali tudi vse imetje.
                     Tedaj so šli streljat in podit še druge skupine tudi na Graben. Na Sv . Gregor
                     tisti dan niso nameravali prodirati, ker bi imeli preveč žrtev. Zato so se
                     umaknili v Lašče. </p>
                  <p>Opoldne je bilo že vse pomirjeno. Partizani so spet prilezli iz skrivališč ter
                     so bili dobre volje, da jim domobranci niso upali do živega. Toda ob 4. uri
                     popoldne so se v Laščah začeli oglašati topovi in na Sv. Gregor metati šrapnele
                     in granate. En šrapnel je takoj zadel Jernejevo hišo (last terenca Franceta
                     Perovška, op. V. L.) in razdejal del strehe; pri tem je bil težko ranjen v
                     golšo en partizan. Takoj so ga odpeljali, a ne vem kam. Ob 7. uri zvečer so
                     ponovno začeli sem na Sv. Gregor metati šrapnele, ki so padali okrog požgane
                     šole in župnišča. To pot so se ponovno v g. svetnikovi sobi razletele vse šipe
                     v oknih, ter sta v sobo priletela dva drobca od šrapnela in se zarila v steno
                     in strop, medtem ko je bil g. svetnik v sobi. Velika sreča je, da ga ni bilo
                     kaj prizadelo. Okrog 8. ure se je spet vse pomirilo. Toda ob pol enajsti uri
                     zvečer so pričeli ponovno na gosto padati šrapneli in je tako pokalo kot ob
                     hudi uri. Spet smo morali vstati in iti vedrit v kleti. Končno so komunisti le
                     sprevideli, da gre zares. Začeli so se pripravljati za odhod. Toda okrog Grabna
                     so še od zjutraj imeli še sedem mrličev. Ponoči so te mrliče zvozili na
                     gregorsko pokopališče in še pred zoro vseh devet (dva so bili že dopoldne
                     pripeljali) zagrebli v eno jamo. Tako je teh devet žrtev zopet, kot mnogo
                     prejšnjih, obsojeno na pozabo, ker niso pustili o njih nobenih seznamov.« Tako
                     torej Donat Jug. </p>
               </div>
            </div>
         </div>
         <div type="div1">
            <head>Pod tujimi žarometi</head>
            <div type="div2">
               <head>Veliki teror</head>
               <docAuthor>Markus Wehner</docAuthor>
               <div type="div3" subtype="intro">
                  <p>Že vse od knjige Roberta Conquesta Veliki teror se ta izraz uporablja za
                     komunistična trideseta leta v Rusiji in Sovjetski zvezi. Vemo, kaj pomeni.
                     Pomeni to, kar je Solženicin imenoval »Volga ruskega trpljenja«. To
                     pretresljivo reko so gnali valovi milijonov pomorjenih in teptanih in žaljenih
                     ljudi. In vendar! In vendar se je toliko Slovencev odločilo za komunistično
                     revolucijo, ko je njen stroj začel delovati tudi v naši domovini. Kako so
                     mogli! Ali smemo temu reči slepota? Kaj pa je potem človek, če je zmožen
                     dejanj, ki tolčejo ob pamet najpreprostejšega pastirja? Toda važnejše je nekaj
                     drugega. Ali ste koga od njih že slišali reči: Mojbog, kaj pa smo naredili!
                     Koliko jih poznate, ki jim uvid ni dovolil, da bi mirno živeli, dokler se niso
                     odrešili v tem kriku? Ali si lahko državljan svobodne države, dokler nosiš v
                     sebi zločesto kepo krivde? Niti malo ne verjamemo, da se bo kdo zaradi teh
                     besedi spremenil. Povedati pa jih je vendar treba. Vedno znova! </p>
               </div>
               <div type="div3">
                  <head>Poleti 1937 Stalinova morilska mašinerija zajame vso Sovjetsko zvezo</head>
                  <p>Lesene križe so postavili šele pred nekaj tedni. V gozdu v Kareliji, na
                     severozahodu Rusije, stojijo pred jamami, ki so globoke dva metra in obsegajo
                     trideset kvadratnih metrov. To so grobovi, ki so jih v Sandomorškem gozdu
                     odkrili po dolgoletnem iskanju. Ostanki petdesetih do šestdesetih mož leže v
                     vsakem, vsega skupaj je tu pokopanih okrog devet tisoč trupel. Povsod v Rusiji
                     in v drugih
                     <pb n="074"/> 
                      državah naslednicah Sovjetske zveze so takšni množični grobovi.
                     Koliko jih bodo še odkrili, ne ve nihče. Spominjajo na tisto, kar se je
                     dogajalo pred šestdesetimi leti, leta 1937, v letu Velikega terorja.</p>
                  <p>Ponavadi se začetek velikega terorja povezuje z umorom leningrajskega
                     partijskega šefa Sergeja Kirova 1. decembra 1934. Da je ta umor ukazal Stalin,
                     do sedaj ni bilo mogoče dokazati. Vsekakor pa ga je diktator porabil zato, da
                     je zaostril notranjepolitično klimo. Z datumom smrti Kirova je bil izdan zakon,
                     ki je omogočil obsodbo ''kontrarevolucionarjev'' v roku desetih dni. Javni
                     postopek, pravica do priziva in prošnja za pomilostitev so bili ukinjeni, pri
                     smrtnih obsodbah je bilo treba obsodbo izvršiti takoj.</p>
               </div>
               <div type="div3">
                  <head>Planske številke za množični pomor</head>
                  <p>Po umoru Kirova je bilo decembra 1934 v veliki maščevalni akciji v Leningradu
                     ustreljenih 6500 ljudi, 800 nasprotnikov partije je bilo obsojenih na smrt ali
                     na zaporne kazni. Hkrati so uvedli kampanjo ''povečane budnosti'', od maja 1935
                     dalje so bili preverjeni vsi člani partije in do konca leta je bilo 219.000
                     komunistov iz partije izključenih. Te ''partijske čistke'' pa večine
                     prebivalstva niso prizadele. Poleg tega so si nekateri partijski funkcionarji
                     in sodne oblasti prizadevali, da bi preprečili širjenje terorja.</p>
                  <p>Toda s prvim velikim monstre procesom proti nekdanjima partijskima voditeljema
                     Grigoriju Zinovjevu in Levu Kamenjevu avgusta 1936 je Stalin dokončno ubral pot
                     terorja. Da bi ga organiziral, je septembra imenoval za novega šefa tajne
                     službe NKVD brezobzirnega človeka: Nikolaja Ježova, ki je poprej kot predsednik
                     partijske kontrolne komisije vodil čistke. Pričel se je val aretacij, ki je
                     prizadel predvsem veterane partije in s tem politično ter administrativno elito
                     države. Do maja 1937 so organi tajne službe NKVD aretirali 350.000 ljudi.
                     Tretjina ljudskih komisarjev, kot so se imenovali ministri sovjetske države, je
                     bila zaprta in povečini ustreljena; več kot polovici njihovih namestnikov in
                     vodij oddelkov se je zgodilo isto. Odpuščena je bila tudi polovica vseh
                     sodnikov in državnih tožilcev, večina je bila aretirana. Najvišjo partijsko
                     elito je prizadel teror v posebno velikem obsegu: od 139 članov centralnega
                     komiteja (CK) komunistične stranke je bilo med 1936 in 1939 98 umorjenih, med
                     temi pet članov ali kandidatov politbiroja.</p>
                  <p>Dva nova velika monstre procesa proti nekdanjim opozicionalcem partiji sta
                     poskrbela, da je strah pred trockisti, špijoni, izdajalci, škodljivci in
                     sovražniki ljudstva zavzel obliko množične histerije. Februarja 1937 je bil
                     proces proti slavnima ''levima'' staroboljševikoma Juriju Pjatakovu in Karlu
                     Radeku ter petnajstim drugim obtoženim; marca je sledil proces proti nekdanjemu
                     ''desnemu odklonu'', članoma politbiroja Nikolaju Buharinu in Alekseju Rikovu
                     ter devetnajstim drugim vodilnim partijcem.</p>
                  <p>Nadaljnja ciljna skupina terorja proti starim elitam je bilo vodstvo Rdeče
                     armade: najpomembnejše generale, med njimi slavnega maršala Mihaila
                     Tuhačevskega, je dal Stalin zapreti konec maja 1937. Pri mučenjih in soočenjih
                     obtožencev v moskovskem zaporu Lefortovo je bil Stalin osebno navzoč. 11.
                     junija je za zaprtimi vrati in s posebej za to prirejenim posebnim vojaškim
                     sodiščem uprizoril proces zaradi domnevne špijonaže v korist Nemčije in
                     Japonske. Osem generalov, vsi so bili junaki državljanske vojne, je bilo
                     usmrčenih na isti dan. Ta senzacionalni proces pa je bil samo uvod v krvavo
                     čistko v celotnem oficirskem zboru Rdeče armade: okrog 35.000 do 40.000 ljudi
                     je bilo v naslednjih mesecih aretiranih, velik del je bil ustreljen. Tri leta
                     kasneje, ko je Nemčija napadla Sovjetsko zvezo, si Rdeča armada še ni opomogla
                     od tega udarca, ki ji je vzel najbolj izkušene voditelje.</p>
                  <p>Dolgo je prevladovala na zahodu predstava, da je bil teror v letih 1937 do 1938
                     usmerjen samo proti državnim elitam, proti nekdanjim opozicionalnim komunistom,
                     partijskim funkcionarjem in inteligenci. Aleksander Solženicin je v svojem
                     ''Arhipelagu Gulag'' govoril o ''novem mitu'', ki je nastal tako, da je »vsaka
                     tiskana omemba leta 1937 izključno samo poročilo o tragediji komunistov na
                     visokih položajih«. Dejansko je bilo širokim plastem prebivalstva – potem ko so
                     prestale strahote kolektivizacije v letih 1930 do 1933 – v začetku še v veliki
                     meri prizaneseno s terorjem.</p>
                  <p>Toda poleti 1937 je val preganjanj dokončno postal Veliki teror, ki je
                     stotisoče stal življenje. V tako imenovanih operacijah proti kulakom je bilo v
                     teku 14 mesecev aretiranih najmanj 670.000 ljudi in več kot 400.000
                     ustreljenih. Ta državno načrtovani množični umor se je začel 2. julija 1937, ko
                     je politbiro sprejel odlok o ''protisovjetskih elementih''. V njem je bilo
                     napisano, da se je velik del v preteklih letih na taborišča in pregnanstvo
                     obsojenih kulakov in kriminalcev vrnil v svoja nekdanja prebivališča in mesta
                     in tam
                     <pb n="075"/> 
                      ščuva prebivalstvo k terorističnim zločinom. Od organov partije in NKVD
                     republik in področij se je zato zahtevalo, da »registrirajo vse kulake in
                     kriminalce, ki so se vrnili, najbolj sovražne med njimi takoj aretirajo in
                     ustrelijo ... in druge, manj aktivne, pa vendar sovražne – preženejo v področja
                     po navodilih NKVD«.</p>
                  <figure>
                     <graphic url="slike_z_32/z_32_40.png"/>
                     <head>A. Calame: Nevihta, 1839 <name type="author">Mirko Kambič</name></head>
                  </figure>
                  <p>V vseh pokrajinah so bile osnovane tako imenovane trojke, komisije treh članov,
                     ki so bile sestavljene iz šefa pokrajinske NKVD, partijskega sekretarja in
                     vrhovnega javnega tožilca. Te trojke so že med kolektivizacijo stotisoče
                     obsodile na smrt, dokler jih niso poleti 1934 razpustili. Sedaj so jih oživili.
                     Partijskim sekretarjem republik in področij je bilo ukazano, da v petih dneh
                     sporočijo v Moskvo število ljudi, ki jih je treba aretirati. Pri tem so spadali
                     tisti, ki jih je bilo treba takoj ustreliti, v ''prvo kategorijo'', za ''drugo
                     kategorijo'' so veljali tisti, ki jih je bilo treba obsoditi na zaporne kazni
                     med osem in deset let.</p>
                  <p>Že nekaj dni kasneje so prišla v Moskvo sporočila iz vseh področij Sovjetske
                     zveze. V mestu Moskvi in v moskovskem področju so našli 44.305 ''kulakov in
                     kriminalcev'', 8.500 prve in 35.805 druge kategorije, je 10. julija sporočil
                     sekretar moskovskega področnega komiteja Nikita Hruščov.</p>
                  <p>Na osnovi sporočil je centralni aparat NKVD izdelal plan akcije, ki ga je 30.
                     julija 1937 uradno izdal politbiro. Z njim so bili vsem pokrajinam države
                     dodeljeni ''kontingenti za uničenje'' – planska števila za množične umore. Bila
                     so tudi navodila, koga je treba poleg kulakov in kriminalcev aretirati kot
                     ''protisovjetski element'': nekdanje člane največje predrevolucijske stranke
                     socialrevolucionarjev, vojake ''belih'' kontrarevolucionarnih armad iz
                     državljanske vojne, udeležence prejšnjih kmetskih uporov, nekdanje carske
                     orožnike in uradnike, emigrante, ki so se vrnili, in nekdanje člane gibanj za
                     nacionalno neodvisnost kavkaških in srednjeazijskih sovjetskih republik. Vse te
                     elemente, ki so veljali za nezanesljive, so imeli evidentirane že od konca
                     dvajsetih let in so jim odvzeli državljanske pravice, pasivno in aktivno
                     volilno pravico pri volitvah v sovjete. Že pred desetletjem sestavljene sezname
                     so sedaj uporabili, da bi izvedli veliko čistko sovjetske družbe. 259.450 ljudi
                     je bilo po akcijskem načrtu NKVD z dne 30. julija treba aretirati, od teh
                     72.950 po hitrem postopku ustreliti, ostale obsoditi na osem do deset let
                     taborišča. Ker so lahko aretirali, deportirali v taborišča ali delovne kolonije
                     ali pregnali v provinco tudi njihove družinske člane, razširitev akcije skoraj
                     ni imela meja. Poleg tega je bilo v povelju opozorjeno, da trojke lahko
                     zaprosijo
                     <pb n="076"/> 
                      sekretariat centralnega komiteja v Moskvi – torej Stalina in Molotova
                     – za povišanje kontrolnega števila za uničenje.</p>
               </div>
               <div type="div3">
                  <head>Tekmovanje za čim večje število smrti</head>
                  <p>»Starejši jetniki naj bi se spominjali, da je bil že prvi udarec masiven, v eni
                     sami avgustovski noči, in sicer po vsej državi (vendar jaz, ki poznam našo
                     okornost, tega ne morem prav verjeti),« je pisal Solženicin. Toda pisateljevi
                     informanti so imeli prav. 5. avgusta se je pričela uničevalna akcija; po planu
                     naj bi bila zaključena v štirih mesecih. V naslednjih tednih se je začelo
                     tekmovanje trojk in pokrajinskih NKVD, ki so hoteli prekositi same sebe pri
                     aretacijah in ustrelitvah ljudskih sovražnikov, da bi se odlikovali in izognili
                     očitku premajhne budnosti.</p>
                  <p>Že od konca avgusta so se pokrajinske uprave NKVD obračale na moskovsko
                     partijsko vodstvo, da bi jim to zvišalo kontingente za uničenje. Sekretariat CK
                     in politbiro sta do srede decembra odobrila nadaljnjih 22.500 ustrelitev in sta
                     poleg tega podaljšala trajanje operacije. 31. januarja 1938 je politbiro
                     ponovno ''odobril'' 48.000 eksekucij; med februarjem in avgustom 1938 je
                     partijsko vodstvo okrog Stalina sankcioniralo uničenje skupno nadaljnjih 89.750
                     ljudi. V navodilih iz Moskve pogosto ni bilo več razlikovanja med prvo in drugo
                     kategorijo, tako da je bilo šefu NKVD posameznega področja prepuščeno, ali je
                     dal ustreliti vse aretirane ali jih je del obsodil na taboriščne kazni.</p>
                  <p>Stroj od besa zaslepljenega terorja je bil v teku: pet- do šeststo ljudi dnevno
                     je obsodil vsak član trojke moskovskega področja, pri čemer so se poskušali med
                     seboj prekositi v številu obsodb. Kmalu so v vseh oddelkih NKVD v državi prešli
                     k obsojanju aretirancev po tako imenovanih albumskih postopkih. Imena in
                     ''zločini'' aretiranih so bili našteti v albumu, področni šef NKVD je nato
                     napisal naj veliki R – za rusko ''rasstreljat’'', ustreliti – in se spodaj
                     podpisal, se spominja nekdanji oficir NKVD Mihail Šrejder. Da bi izpolnili
                     število planiranih umorov, obstoječi seznami in kartoteke organov NKVD, v
                     katerih so bili zajeti opozicionalni in nezanesljivi elementi, kmalu že niso
                     več zadoščali. V Turkmenistanu je dal šef NKVD, da bi izpolnil svojo kvoto za
                     uničenje, obkoliti trg glavnega mesta Ašhabada in aretirati vse tamkajšnje
                     prodajalce in kupce. Pasante na mestnih ulicah so brez izbire zvlekli v
                     avtomobile in zvozili v poslopje NKVD. Da bi ''sovražnikom ljudstva'' dokazali
                     zločine, so jih obremenjevale priče, ki so bile v resnici sodelavci tajne
                     službe. Organi turkmenske NKVD so tako več kot izpolnili svojo dolžnost –
                     aretirali in ustrelili so nekaj sto ljudi več, kot jim je ''odobrilo''
                     partijsko vodstvo iz Moskve.</p>
               </div>
               <div type="div3">
                  <head>Narodne manjšine</head>
                  <p>Poleg lažnih prič so uradniki NKVD, da bi aretiranim izsilili priznanje,
                     uporabljali mučenje. Uporabo ''psihične sile'', kot se je imenovala v
                     dokumentih, je politbiro izrecno odobril leta 1937. Jetnike so pretepali,
                     zapirali v vlažne in temne ječe, pustili so jih stati ure dolgo, več dni so jim
                     kratili spanje in so jih tako strli. Poleg tega so grozili, da bodo aretirali
                     njihove družinske člane, ali obljubljali, da jih bodo pustili pri življenju, če
                     podpišejo priznanja. Funkcionarja kominterne, Osipa Pjanickega, so po aretaciji
                     nepretrgoma zasliševali 220 ur. Zelo malo jih je zdržalo ta mučenja in niso
                     podpisali zahtevanih priznanj. Stari boljševik in junak državljanske vojne
                     Muralov je zdržal osem mesecev nepretrganega mučenja – nato se je zlomil in
                     podpisal.</p>
                  <p>Od avgusta 1937 so bili zapori v državi prenapolnjeni. Delavci, oficirji in
                     predvsem kolhozniki so se sedaj pridruževali jetnikom iz državnih elit. Kmetom
                     – konec 1937. so sestavljali že večino jetnikov v zaporih NKVD – so očitali, da
                     so zastrupljali vodnjake, zažigali skednje s senom in preklinjali Stalina.
                     Redko so se upirali, podpisali so priznanja in dobili osem, deset, petnajst let
                     taborišča ter bili poslani v ''etapo'', v taborišča na severu.</p>
                  <p>Sovjetsko vodstvo je takrat začelo tudi čistiti mejna področja države
                     ''nezanesljivih nacionalnosti''. </p>
                  <p>5. julija 1937 je sklenil politbiro očistiti obmejna področja v Armeniji, devet
                     dni kasneje mejna področja vzhodnih republik. 21. avgusta je odločil CK, da je
                     treba vse korejsko prebivalstvo z Daljnega vzhoda Sovjetske zveze preseliti v
                     Kazahstan in Uzbekistan – to je zadelo okrog 200.000 Korejcev.</p>
                  <p>Nacionalne manjšine Sovjetske zveze, katerih matični narodi so bili v
                     kapitalističnem inozemstvu, so bile s ''specoperacijami'', specialnimi akcijami
                     NKVD, posebno prizadete. Zadostovalo je že, da si bil inozemec in da si delal v
                     oboroževalni industriji, da so te aretirali kot ''špijona''. Krajevni organi
                     NKVD so si priskrbeli podatke o inozemcih pri prijavnih uradih, pri matičnih
                     uradih in pri kadrovskih oddelkih podjetij. Toda tudi tu so prišla navodila
                     prav z vrha. Politbiro je 20. julija
                     <pb n="077"/> 
                      1937 naročil NKVD, da prime vse Nemce, ki
                     so delali v oboroževalnih podjetjih. 9. avgusta je vodilni partijski organ
                     potrdil povelje NKVD »za uničenje poljskih terorističnih in špijonažnih
                     skupin«. Več kot 18.000 v Sovjetski zvezi živečih Poljakov je bilo do decembra
                     v okviru te akcije aretiranih.</p>
                  <p>Teror proti nacionalnim manjšinam je v začetku leta 1938 dosegel nov vrhunec:
                     15. januarja so zaupali NKVD razbitje ''kontrarevolucionarnih nacionalnih
                     kontingentov''. Kot take je navajal politbiro Poljake, Nemce, Latvijce,
                     Estonce, Fince, Grke, Irance, Kitajce, Romune, Bolgare in Makedonce.</p>
                  <p>Okrog 350.000 ljudi je bilo aretiranih v teku operacij proti
                     ''kontrarevolucionarnim nacionalnim kontingentom''. Sedemdeset odstotkov je
                     bilo ustreljenih, od aretiranih Grkov, Nemcev in Fincev celo okrog osemdeset
                     odstotkov. Pri pogostosti ustrelitev očitno ni bila odločilna narodnost, ampak
                     okoliščina, v katerih področjih so nacionalnosti bivale – v marsikaterem je dal
                     vsakokratni šef NKVD ustreliti skoraj vse aretirane, v drugih se je zadovoljil
                     z visokim številom aretacij.</p>
                  <p>Žrtve terorja so postali tudi tisoči inozemskih komunistov, ki so prišli v
                     Stalinovo deželo iz solidarnosti s Sovjetsko zvezo, največkrat pa so zbežali
                     tja pred Hitlerjem. Kot inozemci in kot stari partijski funkcionarji so
                     izpolnjevali hkrati dva ''kriterija za žrtev''. V primeru nemških komunistov je
                     bilo vodstvo KPD v izgnanstvu z Wilhelmom Pieckom in Walterjem Ulbrichtom na
                     čelu vključeno v organizacijo terorja. Po prvem monstre procesu je pričelo
                     vodstvo KPD septembra 1936 z izključevanjem »drhali, ki jo imamo v svojih
                     vrstah«, kot je dejal Wilhelm Pieck. Stotine članov, ki so bili v sovjetskem
                     eksilu, so bile izključene iz partije – večina pred, malo tudi po tem, ko jih
                     je aretirala NKVD. V začetku leta 1938 so prešli k temu, da se niso več
                     ukvarjali s posameznimi primeri, ampak so odobravali sezname tistih, ki jih je
                     bilo treba izključiti, z letečim glasovanjem.</p>
               </div>
               <div type="div3">
                  <head>Stalin je ostal v ozadju</head>
                  <p>Kadrovski oddelek komunistične internacionale v Moskvi, ki je bdel nad
                     biografijami vseh inozemskih komunistov in tesno sodeloval z NKVD, je konec
                     aprila 1938 sporočil, da je več kot sedemdeset odstotkov članov KPD v
                     sovjetskem eksilu aretiranih. »V provinci, npr. v Engelsu, ni na svobodi niti
                     enega Nemca več. V Leningradu so sestavljale skupino nemških komunistov v
                     začetku leta 1937 103 osebe, februarja 1938 pa jih je ostalo samo še dvanajst,«
                     je rečeno v istem pisanju.</p>
                  <p>Aretacije, ustrelitve in obsodbe na taboriščne kazni so prizadele predvsem
                     moške. Pregnane pa so bile tudi mnoge žene ''ljudskih sovražnikov''. Če so ušle
                     tej usodi, so največkrat izgubile delovno mesto, včasih tudi stanovanje. Temu
                     se je pridružila še socialna izolacija, kadar znanci niso hoteli imeti nič več
                     opraviti z ženami ''sovražnikov ljudstva''. Mnoge od žena, katerih možje in
                     sinovi so bili aretirani, so zblaznele, druge so se zatekle k samomoru. Če sta
                     bila aretirana oba starša, so uradniki NKVD spravili otroke najprej v
                     zbirališče in nato v enega državnih otroških domov. Poleti 1937 je sklenil
                     politbiro, da je treba vse otroke aretiranih, ki so bili stari do petnajst let,
                     namestiti v otroških domovih zunaj velikih mest in daleč od prejšnjih bivališč.
                     Namestitev pri sorodnikih je bila prepovedana. Mladostnike, ki so bili starejši
                     od petnajst let, so lahko – če jih je NKVD imel za ''družbeno nevarne'' –
                     spravili v delovna taborišča.</p>
                  <p>Kakšno vlogo je imel Stalin pri sproženju tega terorja? Danes znani dokumenti
                     kažejo, da je Stalin vodil režijo že pri prvih monstre procesih proti
                     ''škodljivcem'' v proizvodnji konec dvajsetih let in dajal natančna navodila,
                     kakšna priznanja je treba doseči pri obtoženih in kakšne obsodbe je treba
                     izreči. Tudi pri pripravi treh velikih monstre procesov 1936 do 1938 je NKVD
                     sestavil sezname znanih osebnosti, ki naj bi jih obsodil vojaški kolegij
                     najvišjega sodišča ali ''posebni oddelek'' NKVD. Stalin osebno je dobil te
                     sezname in on je določil kazen s tem, da je napisal številko. 1 je pomenila
                     ustrelitev, 2 taborišče, od osem do 25 let, 3 zapor pod osem let ali
                     pregnanstvo. Znanih je 383 seznamov, ki jih je Stalin 1937/38 imel v rokah.
                     Vsebovali so 44.000 partijskih funkcionarjev, armadnih poveljnikov in
                     voditeljev gospodarstva – 39.000 od njih je bilo določenih za ustrelitev. Pa ne
                     samo Stalin, tudi Molotov, Vorošilov, Kaganovič in Ždanov so podpisovali take
                     sezname. Ti partijski voditelji – skupaj z Ježovom – so spomladi 1937
                     sestavljali notranjo skupino politbiroja, ki je odločala o vseh pomembnih
                     vprašanjih. Osebno so bili odgovorni za izvedbo terorja v ministrstvih, v
                     armadi in v določenih pokrajinah države. Stalinu samemu se je tako posrečilo,
                     da je v letih terorja ostajal v ozadju. »Skrivnostno in po lastni izbiri živeč
                     v izolaciji, se je Stalin le redko pokazal ljudstvu. Čeprav je bilo njegovo ime
                     v vseh ustih, je deloval prek nevidnih
                     <pb n="078"/> 
                      kanalov. Krmaril je dogodke za kulisami
                     in je sprejemal temeljne odločitve ali sam ali le z maloštevilnimi sodelavci.
                     Od 1936 do 1938 skoraj ni imel javnih govorov in nikoli ni opozarjal na svojo
                     vlogo pri množičnih represalijah. Raje je potiskal v luč žarometov druge
                     akterje teh zločinov in si je tako ohranjal svobodo delovanja. V mnogih svojih
                     govorih je zavestno vzbujal vtis, da o dogodkih ni dobro informiran,« je
                     jasnovidno pisal ruski zgodovinar Roy Medvedjev že pred odprtjem partijskih
                     arhivov.</p>
                  <p>Dejansko se je Stalinu posrečilo, da je odgovornost za teror v očeh ljudstva
                     odvrnil od sebe. V Rusiji so krvave čistke v letih 1937/38 znane kot
                     ''ježovščina'', imenovana po Ježovu, človeku nizke postave, šefu NKVD, ki je s
                     Stalinovo podporo doživel tako nagel vzpon, da je osebni kult okrog njega v
                     letih 1937/38 presegel samo še Stalinov kult.</p>
                  <p>Šele 17. novembra 1938 je CK z odlokom ustavil slepo prelivanje krvi, množične
                     ustrelitve so bile prepovedane, trojke razpuščene. Očitno so sedaj uvideli tudi
                     Stalin in partijski voditelji okrog njega, da je teror dosegel obseg, ki je
                     grozil, da bo izpodkopal njihove lastne položaje. Dvomi v uradno propagando, ki
                     je govorila o nujnem očiščenju družbe ''špijonov'' in ''sovražnikov ljudstva'',
                     je vedno bolj rasel. Skoraj vsakdo je imel sedaj domnevnega sovražnika ljudstva
                     v svoji družini, v krogu svojih prijateljev ali znancev – le težko je bilo še
                     verjeti v obžalovanja vredne pomote. Vedno več ljudi je začelo sovražiti režim
                     in mu odpovedovati svojo notranjo privrženost.</p>
               </div>
               <div type="div3">
                  <head>Kaj je bil smisel prelivanja krvi?</head>
                  <p>Da bi opral režim, je Stalin potreboval grešne kozle. Ježov, ki se je zdel
                     nekoč tako vsemogočen, je bil teden dni po koncu množičnih aretacij odstavljen
                     kot šef NKVD in imenovan za ljudskega komisarja za pomorstvo, njegov naslednik
                     kot šef tajne službe je postal Lavrentij Berija. Če je Ježov po svojem
                     imenovanju 1936 povzročil veliko čistko v NKVD, ki je predvsem prizadela
                     pristaše njegovega prednika Jagode, je Berija sedaj dal aretirati ljudi Ježova
                     in jih ustreliti. Skupaj je bilo od 1936 do 1940 ustreljenih več kot 21.000
                     oficirjev NKVD. Ježov sam je bil aretiran aprila 1939. V mesece trajajočih
                     zasliševanjih je priznal vse, kar so hoteli od njega: od 1930 je delal kot
                     špijon za Nemčijo in načrtoval teroristične napade na Stalina in Molotova. 2.
                     februarja 1940 ga je vojaški kolegij vrhovnega sodišča obsodil na smrt.
                     »Povejte Stalinu, da bom umrl z njegovim imenom na ustnicah,« so bile njegove
                     zadnje besede na sodišču. Dva dni kasneje je bil ustreljen.</p>
                  <p>Okrog 1,6 milijona ljudi je bilo v letih 1937/38 aretiranih, stotisoči
                     ustreljeni, stotisoči so bili poslani v zapore in taborišča Gulaga, ki jih
                     mnogi niso preživeli. Ali so številke v arhivih popolne ali so le seštevki
                     planskih številk za uničevanje, se danes še ne da z gotovostjo reči.</p>
                  <p>Kaj je bil smisel tako očitno nesmiselnega prelivanja krvi? Čemu naj bi
                     cinični, vendar pa pragmatično razmišljajoči diktator dal ustreliti stotisoče
                     ljudi, namesto da bi jih izkoriščal za suženjsko delo? Kajti če naj bi bil
                     teror sredstvo za zaostajajočo modernizacijo Rusije, kot so mislili
                     marksistični teoretiki, potem uničenje milijonov ljudi ni imelo nobenega
                     smisla. Ali je bil teror morda samo sredstvo za zagotovitev oblasti za v osnovi
                     šibak režim in šibkega voditelja, ki nista videla možnosti, da bi si pridobila
                     lojalnost prebivalstva in reševala družbene konflikte na drug način? Stalin in
                     njegova okolica so bili zelo občutljivi za ogroženost svoje oblasti. Teror so
                     zavrli, ko so konec 1938. leta videli, da je količina terorja postala nevarna
                     režimu.</p>
                  <p>Teror je služil zastraševanju in discipliniranju prebivalstva, uničenju
                     potencialnih nasprotnikov, odstranitvi vseh elit, ki jih niso imeli za
                     brezpogojno lojalne, izločitvi vseh, ki so morali sovražiti sovjetski režim in
                     njegovega voditelja, nazadnje tudi kaznovanju narodnostnih manjšin, ki so
                     veljale za peto kolono v lastni deželi. Z Velikim terorjem je hotel poskrbeti
                     Stalin za mir v lastni deželi, za absolutno pokorščino – to je potreboval za po
                     svojem mnenju neizogibno veliko vojno proti kapitalističnemu svetu. Šele po
                     smrti diktatorja, petnajst let po velikih čistkah, se je sovjetsko vodstvo
                     poslovilo od množičnega terorja in s tem tudi od stalinizma. Vendar je od
                     Hruščova leta 1956 začeta destalinizacija po nekaj letih zastala zaradi odpora
                     aparata. Sledila je več kot dvajsetletna agonija sovjetskega sistema, preden je
                     ta v naših dneh dokončno propadel.</p>
                  <p>Frankfurter Allgemeine Zeitung, 30. 8. l997 (Uredniška opomba)</p>
               </div>
            </div>
         </div>
         <div type="div1">
            <head>Pod lastnimi žarometi</head>
            <div type="div2">
               <head>Priča</head>
               <docAuthor>Nigel Nicholson</docAuthor>
               <div type="div3" subtype="intro">
                     <pb n="079"/> 
                  <p>V Zavezi številka 30 smo obširno poročali o knjigi Iana Mitchella Koliko stane
                     dobro ime. Knjiga obravnava dve, za nas prevažni dogajanji: izročanje
                     Slovenskih domobrancev komunistični Jugoslaviji maja 1945 in proces proti
                     Tolstoju oktobra in novembra 1989 v Londonu. Govori torej o »edinem resnem
                     zločinu, ki ga je bila britanska armada obtožena po drugi svetovni vojski« in o
                     delovanju britanske politične justice. V tej knjigi smo tudi že srečali
                     kapetana Nigela Nicholsona, obveščevalnega oficirja pri 6. oklepni diviziji
                     generala Murraya, ki je bila odgovorna za taborišče Vetrinj in tako tudi za
                     izročanje Slovenskih domobrancev v Pliberku in Podrožci. Nastopil je, kot
                     Tolstojeva priča, tudi na londonskem procesu 1989. Nekoliko smo ga torej
                     spoznali že v tej knjigi. Videli smo, da mu visoke moralne in politične norme
                     niso dovoljevale, da bi stal v isti vrsti z vojaškimi in sodnimi predstavniki
                     imperija, ki ga bomo Slovenci zaradi koroške izkušnje vedno postavljali v
                     negativno polje zgodovinskega spomina. </p>
                  <p>Še bolj pa smo ga spoznali iz knjige njegovih spominov, ki so izšli lansko leto
                     v Londonu in jim je dal naslov Dolgo življenje. V petem poglavju te knjige, ki
                     nosi naslov Priča, govori o londonskem procesu in o razmerah na Koroškem maja
                     1945. Ker je zaradi človeških in pisateljskih kvalitet avtorja to besedilo za
                     nas pomembno, smo sklenili, da ga v prevodu ponudimo našim bralcem. </p>
                  <p>Po vojni se je kapetan Nicholson lotil založništva, pisateljevanja in politike:
                     ustanovil je praktično svojo založbo, napisal je vrsto knjig, med drugim tudi
                     življenjepis feldmaršala Alexandra, sedem let pa je bil kot konservativec član
                     angleškega parlamenta. Za nas je pomemben tudi zato, ker krivdo za koroško
                     izdajo ne vali samo na Aldingtona in Macmillana in na ozko družbo generalov in
                     politikov, ampak jo nalaga britanski politiki in vojski v celoti. To pa je tudi
                     naše gledanje. Posebej se mu zahvaljujemo za to, da nam je dovolil prevod in
                     uporabo fotografij v knjigi. </p>
                  <p>Uredništvo </p>
               </div>
               <div type="div3">
                  <p>Te dogodke obravnavam posebej, ker so me zapletli v veliko dvojno dramo; prvi
                     del je potekal maja 1945, nadaljevanje pa oktobra 1989. Ponovno je bilo
                     izpostavljeno temeljno načelno vprašanje: koliko so ''višja povelja'' legitimno
                     opravičilo za brutalno ravnanje? </p>
                  <p>Naj povzamem dogajanje. Ob koncu vojne v Evropi je bila moja brigada del
                     britanskega petega korpusa, ki je zasedel Koroško, južno pokrajino Avstrije.
                     Ukazano nam je bilo izročiti Rdeči armadi okrog štirideset tisoč
                     protisovjetskih kozakov, ki so se nam predali, in Titu približno trideset tisoč
                     Jugoslovanov, ki so se med državljansko vojno borili proti njemu in katerim smo
                     zagotovili azil. Večina teh sedemdeset tisočev je bila umorjena ali je umrla v
                     ujetništvu. Štirideset let kasneje je grof Nikolaj Tolstoj, daljni sorodnik
                     velikega romanopisca, vendar rojen in vzgojen v Angliji, obtožil lorda
                     Aldingtona, ki je bil takrat visok štabni častnik, da je neusmiljeno
                     organiziral to izdajo. Aldington ga je tožil zaradi obrekovanja in na znanem
                     procesu je porota odločila v njegovo korist ter mu prisodila en in pol milijona
                     funtov odškodnine. Jaz sem bil na procesu Tolstojeva glavna priča. </p>
               </div>
               <div type="div3">
                  <head>Kaj se je zgodilo maja 1945</head>
                  <p>Tu bom navedel samo tisto, kar sem vedel takrat; spomin si bom osvežil s
                     takratnimi zapiski in poročili. Shranil sem jih slučajno, kot spomin na vojno,
                     in nisem mislil, da bodo nekoč pomemben dokaz na sodišču. So treh vrst. Najprej
                     je tu dnevnik, ki smo ga vodili v glavnem stanu prve gardne brigade. Deloma sem
                     ga pisal jaz, večino pa so napisali drugi nižji oficirji, ki so si sledili v
                     dežurstvu štiriindvajset ur, podobno kot mornariški oficirji. V dnevnik smo
                     zabeležili vsako sporočilo, ki smo ga prejeli po radiu, telefonu ali po
                     oficirju za zvezo, ne pa pismenih povelj; ta smo shranjevali posebej. Druga
                     vrsta dokumentov so bila moja poročila o položaju (sitrep), ki sem jih vsak
                     večer narekoval in pošiljal
                     <pb n="080"/> 
                      navzdol našim bataljonom in navzgor glavnemu štabu
                     naše, šeste oklepne divizije. Neposredno petemu korpusu kopij nismo pošiljali.
                     Tretjič, naše delovanje sem povzemal v dokumentu, naslovljenem »Operacije prve
                     gardne brigade v severni Italiji in južni Avstriji. April–maj 1945«. Tega smo
                     razdeljevali navzgor in navzdol enako kot poročila o položaju. Ob povratku
                     domov julija 1945 sem vrgel te troje dokumente v pločevinasto škatlo, jo
                     shranil na podstrešju, in jih pozabil za štirideset let. </p>
                  <p>Ni si mi treba pomagati z njimi, da bi podoživel vznemirjenje tistih prvih
                     nekaj dni v Avstriji. Mejno črto z Italijo smo prešli v četrtek, 8. maja, in
                     opisal sem že, kako so nas prebivalci prvih dveh avstrijskih mest, v kateri smo
                     prišli, Beljaka in Celovca, pozdravili bolj kot osvoboditelje kakor kot
                     okupatorje. Bili smo polni zmagoslavja. Vojne je bilo konec; dobili smo jo in
                     preživeli. Vsi smo bili mladi in polni zdravja. Znašli smo se v tistem delu
                     Evrope, ki je bil čudovito lep in relativno neprizadet od vojne. Zaslužili smo
                     si pravico, da zasedemo najlepše od gradov in vil ob jezeru, da rekviriramo
                     jadrnice, konje in avtomobile najpriljubljenejšega avstrijskega letovišča, in
                     čeprav je bilo druženje s prebivalstvom v začetku prepovedano, se prepoved ni
                     mogla dolgo upirati dobrikanju čednih domačinov in pripovedovanju britanskih
                     vojnih ujetnikov, ki so bili dodeljeni kot delavci na kmetije in so se imeli
                     tako dobro, da so se posamezni neradi vrnili domov. </p>
                  <p>V kontrastu s takim ozadjem je bilo, da smo morali razrešiti položaj, ki bi se
                     lahko spremenil v kaos. Koroška je bila odtočni kanal Evrope; vanj so se
                     stekali vojaki najrazličnejših narodnosti in tisoči civilnih beguncev, da bi se
                     rešili ujetništva ali zatiranja Rusov ali Titovih partizanov. Hoteli so, da bi
                     jih Britanci zaščitili pred sovražniki in enega pred drugim, in naša naloga je
                     bila relativno lahka, kajti vojno pravo, ki smo ga vzpostavili, je bilo tisto,
                     kar so si sami najbolj želeli. Naša dolžnost je bila, da jih ločeno namestimo v
                     taborišča, razorožimo, hranimo in zgladimo politične razlike med njimi, kolikor
                     je le mogoče, preden bi sploh lahko pomislili na repatriacijo. Od nas so
                     pričakovali varnost. Nekega večera sta se na primer oglasila pri vratih moje
                     prikolice v Beljaku dva oficirja, eden Nemec, drugi Bolgar; vsak je zastopal
                     bataljon svoje armade. Bolgari so bili nemški ujetniki. Ali naj Nemci sedaj
                     postanejo bolgarski ujetniki? Mi naj odločimo. Oba bataljona smo postavili pod
                     britansko stražo, toda Bolgari kot naši zavezniki naj bi se imeli za svobodne.
                     To dvomljivo rešitev so sprejeli vsi. Odgovorni smo postali za celoten
                     madžarski zbor samo zato, ker se je njihov general obrnil na naš brigadni
                     glavni štab prej kot na katerega koli drugega. Morali smo se spomniti, ali so
                     bili naši zavezniki ali bivši sovražniki. Bili so bivši sovražniki. Na
                     zemljevidu smo določili šest področij, kjer so lahko nastanili svoje vojake, in
                     smo jim dali hrano iz skladišč, ki jih je bilo veliko, kajti Koroška je bila
                     glavna preskrbovalna baza za italijansko fronto. Nobenega od teh ''ujetnikov''
                     ni bilo treba stražiti. Moj brigadir Gerald Verney mi je naročil, naj poročam o
                     naši akciji glavnemu štabnemu oficirju petega korpusa Tobyju Lowu, ki je postal
                     lord Aldington. Samo ob tej priložnosti sem mu v vojni neposredno poročal. On
                     je bil brigadni general, jaz kapetan; salutiral sem, on je prikimal v znak
                     soglasja. </p>
                  <p>Že prvega dne v Avstriji smo se zavedeli grožnje, ki so jo za Koroško pomenili
                     Titovi partizani. Tito je deželo zahteval kot del povečane Jugoslavije, prav
                     tako kot je od Italije zahteval Julijsko Benečijo in Trst kot legitimno nagrado
                     za svoj trdi boj. Partizani so prišli v Celovec nekaj ur pred nami in so svoje
                     razglase nalepili na vsa javna poslopja in tudi v mnogih vaseh, ki so bile
                     imenoma pod našo oblastjo. Še vedno imam izvod razglasa, ki se, preveden iz
                     nemščine, zlovešče glasi tako: </p>
                  <p>Jugoslovanska armada je prišla na Koroško, da bi enkrat za vselej očistila
                     deželo nacističnih zločincev in zagotovila slovenskemu ter nemškemu
                     prebivalstvu resnično ljudsko demokracijo, svobodo in blagostanje v novi,
                     zmagoviti in močni povečani Jugoslaviji. S tem razglašamo, da je bila v vsej
                     osvobojeni Koroški vzpostavljena vojaška oblast jugoslovanske armade. </p>
                  <p>Trgali smo lepake in jih nadomeščali z našimi, ki so razglašali, da je Koroška
                     premagana, vendar neokrnjena, pod britansko kontrolo. Toda Tito je bil naš
                     zaveznik. Sedaj ga nismo mogli razglasiti za sovražnika. Situacija je bila
                     izredno težavna, razrešila pa se je presenetljivo lahko, kajti naša premoč na
                     ozemlju je bila tako očitna, da je Tito prav tako jasno kot mi videl, kakšen bi
                     bil neizogiben izid oboroženega spopada. Čeprav je bila v južni Koroški
                     številna slovenska manjšina, sta bila Beljak in Celovec čisto nemška in njunega
                     odpora, ki bi ga podpirale britanske oklepne enote, ne bi mogle streti sile, ki
                     so bile v glavnem gverilske. </p>
                  <p>Dobili smo ukaz, naj bomo hladnokrvni, naj oviramo partizane na vse načine
                     razen s streljanjem. Vse civiliste, ki sta jim grozila
                     <pb n="081"/> 
                      rop ali ugrabitev, smo
                     vzeli v zaščito; klateškim skupinam partizanov smo preprečevali dostop do
                     bencina, hrane in transporta; kak naš tank se je ''slučajno'' ustavil na
                     pomembnem mostu ali ob železniški progi. Zastraševanje, zavlačevanje,
                     zadrževanje in zaustavljanje – vendar nič več. Če so partizani vztrajali, da
                     gredo skozi naše cestne zapore, smo jih morali spustiti skozi. Vsekakor ni bilo
                     lahko izpolnjevati te ukaze, in mnogo je bilo odvisno od zdrave pameti nižjih
                     poveljnikov, vodij oddelkov in njihovih podoficirjev. Možje istih činov v
                     Titovi armadi so bili večinoma neizobraženi, divji kmečki fantje, veterani
                     hudih bojev in odločeni uživati sadove svoje težko priborjene zmage. Nismo bili
                     v dvomu, kaj se bo zgodilo z vsakim sovražnikom, ki jim je padel v roke. Prvič
                     smo jih srečali v severni Italiji 7. maja, ko je bilo v dnevnik napisano:
                     »Partizani imajo štirideset italijanskih ujetnikov – skoraj gotovo bodo
                     ustreljeni.« Tak je bil glas o njih in taka je bila naša slutnja. </p>
                  <p>Zato smo bili zaskrbljeni, ko smo sprejeli protititovske begunce iz Jugoslavije
                     in jim dali zatočišče v našem malem kotu Avstrije. 12. maja se je prva gardna
                     brigada premaknila iz Beljaka, da bi stražila prehod čez reko Dravo pri
                     Borovljah in železnico, ki je od mejne postaje Podrožca vodila v Slovenijo. Naš
                     je bil srednji odsek fronte petega korpusa. Kasneje tega dne smo zagledali
                     dolgo kolono, nazadnje se je izkazalo, da je bila dolga deset milj, ki se je
                     spuščala z gora na naši južni strani in se usmerjala proti mostu, kjer so
                     čakali grenadirji. Stal sem poleg poveljujočega oficirja bataljona Petra
                     Cliftona, ko je vodja kolone stopil naprej, da bi se sestal z nami. Bil je
                     Nemec, polkovnik von Seeler. Povedal nam je, da ima za seboj deset tisoč
                     Nemcev, zelo discipliniranih, in veliko skupino neorganiziranih beguncev, nekaj
                     od teh je civilistov, ki beže pred partizani, večina, okrog dvajset tisoč, pa
                     je vojakov, Slovencev, Srbov, Hrvatov in belih Rusov, ki so se borili proti
                     Titu, a niso bili pod poveljstvom von Seelerja. </p>
                  <p>Če bi hoteli, bi jim lahko preprečili prehod čez reko, tako da bi odstranili
                     mostnice ali pa postavili na most en sam tank. Vendar smo jih pustili čez. Vse
                     popoldne so se valili čez most, na drugi strani so odmetavali orožje na mesta,
                     ki smo jih določili. Med njimi je bilo mnogo žensk in otrok, strašno izčrpanih
                     od hoje čez gore, in tropi konj. Spominjam se, da sem v tej neskončni kavalkadi
                     videl tri kamele. Vsi so bili močno pomirjeni, ko so se znašli v britanski
                     coni, in brez pritožb so se opotekali še nadaljnjih pet milj do začasnega
                     taborišča, ki smo ga osnovali v Vetrinju, nekaj milj južno od Celovca.
                     Grenadirji so nadzorovali obod taborišča, da bi partizanom preprečili
                     zasledovanje. Ni bilo potrebe, da bi begunci prosili za azil ali da bi jim ga
                     mi zagotavljali. Naše ravnanje je bilo zadosten dokaz zanj. </p>
                  <p>V Vetrinju so se zelo hitro uredili, olajšanje je premagalo izčrpanost, in v
                     nekaj dneh so organizirali parade, verske obrede, atletske prireditve, koncerte
                     in šole. Vsak dan sem se popolnoma svobodno sprehajal med njimi, in ko so bili
                     Nemci in Rusi preseljeni v druga taborišča, sem spoznal srbske, slovenske in
                     hrvaške oficirje in se skoraj spoprijateljil z njimi. Britanski vojaki, s
                     svojim prikupnim darom za poenostavljanje, so poznali samo dve skupini, juge in
                     tite. Jugi so bili ''naši'' Jugoslovani; titi so bili partizani, sovražniki
                     jugov, a naši zavezniki. Sedaj je bilo vse mirno.
                     <pb n="082"/> 
                      Partizani so se vozili okrog
                     taborišča v svojih ukradenih avtomobilih, a niso poskušali prodreti vanj. </p>
                  <figure>
                     <graphic url="slike_z_32/z_32_41.png"/>
                     <head>Gardni poročnik Nigel Nicholson 1940 <name type="author"/></head>
                  </figure>
                  <p>Jugi so se na nas popolnoma zanesli in so nam zaupali. Dan za tem, ko smo
                     ustanovili vetrinjsko taborišče, sem zapisal v poročilo o položaju: »Noben od
                     njih ne more biti repatriiran razen v gotovo smrt po Titovih rokah.« To je bilo
                     šele prvo od mnogih mojih svaril. Po naših prejšnjih izkušnjah s partizanskim
                     ravnanjem in po pripovedovanju jugov smo vedeli, kakšna usoda jih najbrž čaka,
                     če jih izženemo. Niso bili ljudje, ki bi se bali za prazen nič. Pravkar so
                     preživeli strašno vojno. Vendar jih ni bilo sram priznati strahu, ki ga v
                     bitkah nikoli niso kazali, strahu pred vrnitvijo okrutnemu sovražniku brez
                     vsake možnosti za samoobrambo. Vsi od njih so se borili proti Titu in nekateri
                     od njih, hrvatski ustaši, so bili pod nemškim poveljstvom ter so zakrivili
                     strašne okrutnosti nad Srbi. Vendar velika večina ni nikoli sprejela nemškega
                     poveljstva, in če so se bili včasih prisiljeni v državljanski vojni bojevati na
                     isti strani proti Titu, so bili večinoma sobojevniki Nemcev, nikoli njihovi
                     zavezniki. Upali so, da bodo v tej vojni zmagali Anglo-Američani. Večinoma so
                     bili to preprosti kmetje v uniformah. Njihov edini zločin je bil strah pred
                     komunizmom in njihov edini motiv, da so zapustili domovino, je bila panika.
                     Nekateri od žensk in otrok so spremljali vojake in so bili pri svojih možeh na
                     poljih zunaj Vetrinja, toda šest tisoč drugih ni imelo z vojsko nič opraviti.
                     Bili so Slovenci, ki so zbežali s svojih kmetij in iz revnejših ljubljanskih
                     predmestij; nastanili smo jih ločeno v velikem vetrinjskem samostanu. </p>
                  <p>Tam so bili manj kot en teden, ko smo prejeli od šeste oklepne divizije ustno
                     svarilo, da se morajo vsi protititovski Jugoslovani v naši coni Avstrije
                     predati Titu. Komaj smo verjeli. Nekdo je moral nekaj zamešati. Toda
                     naslednjega dne, 17. maja, je bilo povelje pisno potrjeno: </p>
                  <p>Vsi jugoslovanski državljani, ki so trenutno na področju korpusa, bodo, čimprej
                     bo mogoče, izročeni Titovim silam. Ne bodo seznanjeni s ciljem poti. </p>
                  <p>To povelje je bilo 18. maja modificirano z dopolnilnim poveljem, da za zdaj
                     civilistov ni treba pošiljati nazaj, razen če niso spremljevalci vojske, ki bi
                     najbrž radi ostali pri svojih možeh in očetih. Ker jim nismo smeli povedati,
                     kam gredo, nismo imeli druge možnosti kot laž. Pravili smo jim, da jih
                     pošiljamo v druga britanska taborišča v Italiji, kjer jih bo laže čuvati in
                     hraniti in kjer se bodo lahko pridružili rojakom, ki so se nam vdali že prej.
                     Nikoli nisem izvedel, kdo si je izmislil to laž. Lahko je bilo to nekje pri dnu
                     poveljevalne verige, mogoče v bataljonu valižanskih stražarjev, ki so
                     službovali na postojankah. Kdorkoli je že prvi dal to povelje, njemu se ni bilo
                     treba soočiti s tisoči zbeganih mož in žena v vetrinjskem taborišču, ki nas
                     bodo nujno spraševali: »Kam nas pošiljate?« Če bomo odgovorili, da nam je
                     prepovedano povedati ali da ne vemo, bodo takoj zaslutili resnico in se branili
                     iti na kamione in vlake. Tudi če bi bili pooblaščeni uporabiti silo, kako bi
                     lahko tako veliko množico z bajoneti in kroglami prisilili, da bi nas ubogala?
                     Lahko bi nastala neobvladljiva zmeda. Tako smo jim lagali in odšli so iz
                     Vetrinja v zaupanju, da se jim ni treba bati nič drugega kot dolgega,
                     neudobnega potovanja z vlakom v Italijo. </p>
                  <p>''Repatriacija'' jugov, kot smo je evfemistično imenovali, je trajala od 19.
                     maja do konca meseca, povprečno po dva vlaka na dan, vsak s po tisoč petsto
                     ljudmi. Po cesti smo jih prepeljali do dveh podeželskih postaj Podgorje (Maria
                     Elend) in Podrožca; tam so izstopili s tovornjakov in splezali na vlake,
                     sestavljene iz starih živinskih vagonov. Za oficirje, ženske in otroke sta bila
                     kompozicijam priključena po dva razbita potniška vagona. Pri večini teh
                     dogodkov sem bil poleg kot priča in poročevalec, ne kot poveljnik, vendar sem
                     bil soudeležen pri našem laganju. »Kam gremo?« »Povedali smo vam že, da greste
                     v Italijo.« Mlad srbski oficir, ki je dobro govoril francosko, je dvomil. »Ali
                     prisežete pri svoji časti, da gremo v Italijo?« Odgovoril sem mu: »Obrnil vam
                     bom hrbet za pol minute in če boste še tu, ko se spet obrnem, greste v
                     Italijo.« Razumel je namig in v teh tridesetih sekundah je izginil v gozdu. </p>
                  <p>Naši stražarji so zaprli vrata živinskih vagonov, ko so bili polni, in jih
                     zaklenili. Zaklenili so tudi potniške vagone. Ko je bilo vse varno, so odšli od
                     vlaka in njihova mesta so takoj zasedli Titovi partizani, ki so bili skriti v
                     grmovju in v postajnem poslopju. Vagoni so bili stari in skozi razpoke v stenah
                     so jugi lahko natančno videli, kaj se dogaja. Začeli so tolči po stenah vagonov
                     in preklinjati, ne partizanov, ampak nas, ki smo jih izdali, jim lagali in vsaj
                     moške poslali v gotovo smrt. Ta prizor se je ponavljal dan za dnem, dvakrat
                     dnevno. To je bila najbolj strahotna izkušnja v mojem življenju. </p>
                  <p>Ni nam bilo treba čakati mesece ali leta, da bi izvedeli za usodo teh ljudi.
                     Dvema ali trem se je posrečilo uiti pokolom in se v nekaj dneh vrniti v
                     Avstrijo, kjer so rojakom v Vetrinju
                     <pb n="083"/> 
                      povedali, kaj se je zgodilo. Niso jim
                     verjeli. Britanci so nesposobni za tako izdajstvo. Nato so povedali nam. Vlaki
                     so se, ko so zapustili postaje, obrnili na levo v Slovenijo, namesto da bi
                     nadaljevali pot naravnost v Italijo (to so začutili po gibanju koles), in
                     raztovorili so jih v majhnem mestu Kočevje južno od Ljubljane. Tam so ujetnike
                     slekli, zvezali v parih za zapestja z žico in s tovornjaki odpeljali v borov
                     gozd. Po polurni vožnji so jih odgnali po stezi do roba naravnega brezna, kjer
                     so jih streljali v tilnik in njihova trupla metali v jamo. Množični grob je bil
                     kmalu napolnjen s tisoči golih teles, peščica še živih je počasi umirala od
                     lakote in se zadušila pod razkrajajočimi se mrtveci. Ko se je stemnilo, se je
                     trem preživelim posrečilo splezati iz jame po drevesnem deblu, ki ga je
                     eksplozija nagnila v jamo. Jugoslovanski oficir, ki je ta pokol organiziral,
                     Simon Dubajić – kasneje ga je izsledil Tolstoj – je dajal intervjuje tisku in
                     televiziji; priznal je, da je bil na smrt pijan, toda kot fanatičen komunist ni
                     poznal nobene milosti. Bili so sovražniki ljudstva, nečloveški, in treba jih je
                     bilo uničiti. </p>
                  <p>Še preden smo te stvari izvedeli, smo protestirali proti nečloveškosti tega,
                     kar nam je bilo ukazano storiti. Nenehno smo razpravljali o tem in jaz sem
                     izrazil naš skupni gnus v zadnjih dveh stavkih poročila o položaju, ki sem ga
                     sestavil 18. maja, dan pred pričetkom repatriacij. »Vsa zadeva,« sem zapisal,
                     »je skrajno neprijetna in britanske čete bodo izvajale ta povelja z največjim
                     odporom. Za sedaj ni znano, kakšna višja politika je za to odločitvijo.« Zaradi
                     tega me je general Murray, poveljnik šeste oklepne divizije, hudo ukoril, ne
                     zato, ker se ne bi strinjal z mojimi čustvi, ampak ker jih nikoli ne bi smel
                     izraziti v napol javnem dokumentu. Naročil mi je, naj poročilo naslednjega dne
                     ''popravim'' in bolj ali manj mi je narekoval tisti odstavek: </p>
                  <p>Prvi vtisi o tem, kako so bili Hrvatje sprejeti, so bili skrajno dobri. Z njimi
                     so ravnali prijazno in učinkovito, preden so nadaljevali pot z vlakom v
                     Jugoslavijo, so dobili skromno okrepčilo. Titov predstavnik je rekel, da bodo
                     kaznovani samo vojni zločinci med njimi, druge pa bodo poslali na delo na
                     kmetije. Imamo vse razloge, da verjamemo, da se bo ta politika zvesto izvajala,
                     kakor kaže tudi dosedanja praksa Titovih ljudi. </p>
                  <figure>
                     <graphic url="slike_z_32/z_32_42.png"/>
                     <head>V begunstvo <name type="author"/></head>
                  </figure>
                     <pb n="084"/> 
                  <p>V tej ugotovitvi, za katero me je še danes globoko sram, ni bila resnična niti
                     ena beseda. Edini izraz, ki je kazal moje ogorčenje, je bil ''skromno
                     okrepčilo''. Jasno je bilo, da na vlakih ni bilo nobenih okrepčil in vsakdo v
                     našem bataljonu je to vedel in prepoznal moj grenki komentar. Mislim, da sem
                     bil edini, ki je javno izrazil naše ogorčenje, vendar so drugi v pogovorih in v
                     svojih pismih ter dnevnikih govorili z enako jezo. Anthony Crosland, bodoči
                     zunanji minister v vladi Jima Callaghana, ki je bil eden od obveščevalnih
                     oficirjev v šesti oklepni diviziji, je takrat pisal: »To je bilo najbolj
                     ostudno in okrutno vojno dejanje, pri katerem sem sodeloval.« Robin Rose Price,
                     ki je poveljeval bataljonu valižanskih stražarjev, je to imenoval »povelje za
                     najpogubnejšo hinavščino« in njegov kurat častiti Malcolm Richards je pričal o
                     globokem odporu moštva do njihove nemoralne naloge. Odklonil sem, da bi v
                     Avstriji še pisal poročilo o položaju, ker mi je bilo prepovedano povedati
                     resnico, celo o preživelih po pokolu, čeprav so njihove zgodbe ustno krožile po
                     vsej brigadi. </p>
                  <p>Vojakom v sodobni armadi ni mogoče preprečiti razmišljanja o vzrokih. Dobro smo
                     se zavedali, da tako sporno povelje ne more izvirati iz šeste oklepne ali iz
                     petega korpusa. Vsi smo namreč vedeli, da mora izhajati od najvišjih
                     poveljnikov v Washingtonu, ki bi radi pomirili Tita. Ker je začel umikati svoje
                     partizane s Koroškega istega dne, 19. maja, ko so se začele repatriacije, se je
                     okrepil naš sum, da je šlo za kupčijo na najvišji ravni. V svojem povzetku
                     dogajanja, ki sem ga napisal, ko je bila kriza mimo, sem dejal: »Kot ves svet
                     sedaj ve, je Tito pristal, da umakne svoje partizane ... Naš prispevek k temu
                     dogovoru /podčrtal 1997/ je bila odločitev, da mu vrnemo vse jugoslovanske
                     ujetnike, ki so bili v naših rokah.« To je bila razlaga, ki je bila takrat
                     splošno razširjena, vendar je bila napačna. Toby Low (lord Aldington), ki je v
                     imenu svojega generala vodil pogajanja s Titovim odposlancem, ni napravil take
                     kupčije. A maja 1945 jih je le malo od nas slišalo za Tobyja Lowa. </p>
                  <p>Za kozake se nisem dosti zanimal. Nekaj tisoč ''belih Rusov'', kot smo jih
                     imenovali, je bilo vključenih v von Seelerjev korpus, v nekaj dneh pa so jih
                     premestili v taborišča v drugem divizijskem odseku in jih nazadnje vrnili v
                     Italijo. Drugih štirideset tisoč je imelo manj sreče. Ko so bili v začetku
                     junija izročeni Rdeči armadi, je ta neprijetna naloga spet pripadla valižanskim
                     stražarjem, vendar mene ni bilo zraven, ker je bil naš bataljon začasno
                     oddeljen od brigade. Ta kozaška zgodba je polnila časopisne stolpce, morda
                     zato, ker ima beseda ''kozak'' poseben prizvok, česar pri imenu ''disidentski
                     Jugoslovani'' ni. Vendar je izkušnja z jugi za našo zadevo bolj pomembna, ker
                     je imel lord Aldington z njo več opraviti in je, po mojem mnenju, zanjo manj
                     opravičila. Nobena pogodba nas ni obvezovala, da vrnemo juge, po jaltskem
                     dogovoru pa smo bili obvezani vrniti večino kozakov. </p>
                  <p>Na višjih poveljevalnih ravneh je bilo nekaj pomislekov, posebno po
                     Alexandrovem obisku v Avstriji 4. junija, da smo Jugoslovane obravnavali morda
                     preostro in prenaglo. Potem ko je pri njem protestiral neki vodilni civilist,
                     je bilo šest tisočem beguncev prizaneseno z repatriacijo. Ko so jih vprašali,
                     ali se želijo vrniti v domovino, se jih je javilo samo sto trideset. Šesta
                     oklepna divizija je zahtevala poročilo in general Murray ga je podpisal 25.
                     junija. Ugotovil je, da »noben pripadnik Slovenske narodne vojske ali drugih
                     jugoslovanskih sil, ki so bile sovražne do zaveznikov, ni bil izročen
                     partizanom,« v resnici pa jih je bilo na tisoče. Trdil je, da jim je bilo
                     »nemogoče« preprečiti, da bi prešli reko Dravo, čeprav to sploh ni bilo res.
                     »Skrbeli smo, da govoric, da je cilj njihove poti Italija, nismo niti
                     potrjevali niti zanikali,« v resnici pa so sami namerno razširjali te govorice.
                     Končno: »Titove čete so jih sprejele korektno in naš glavni štab nima obenih
                     zanesljivih poročil o njihovi nadaljnji usodi v Jugoslaviji.« ''Korektno'' je
                     osupljiv evfemizem za ravnanje, o katerem je jasno pričalo tistih nekaj
                     preživelih. V splošnem poročilo opravičuje naše ravnanje z navajanjem ''višjih
                     povelj''. Nikakega izraza obžalovanja ni bilo. </p>
               </div>
               <div type="div3">
                  <head>Po štiridesetih letih </head>
                  <p>O teh dogodkih takrat časopisi niso pisali in celo vojaki, ki so pri njih
                     sodelovali, so nanje počasi pozabljali. Kdaj pa kdaj so se v parlamentu ali na
                     zunanjem ministrstvu pojavljala vprašanja, največ glede kozakov, in v odgovorih
                     so počasi začeli dopuščati ''napako'', potem pa že ''strašno napako'' in
                     ''resno pomoto''. Uradno je obstajalo upanje, da zgodovinarji zadeve ne bodo
                     podrobno raziskovali, vendar je lord Bethell leta 1974 objavil Zadnjo skrivnost
                     (The Last Secret) in leta 1976 se je oglasil Nikolaj Tolstoj s svojimi
                     Jaltskimi žrtvami (Victims of Yalta); obe deli sta se največ ukvarjali s
                     kozaki. V lordski zbornici je leta 1976 lord Hankey, visok uradnik zunanjega
                     ministrstva, izrazil svoje »najgloblje obžalovanje, da v vročini in
                     <pb n="085"/> 
                      skrajnem
                     vznemirjenju poleti 1945 vojaške oblasti niso mogle obravnavati posameznih
                     primerov. Prišlo je do nekaterih žalostnih napak.« V zadnjem zvezku uradne
                     zgodovine druge svetovne vojne, ki je izšla leta 1988, je bila repatriacija
                     Jugoslovanov »v celoti zadovoljiva za zaveznike«, in ko so avtorja generala
                     sira Williama Jacksona vprašali, zakaj ni izkoristil priložnosti in izrazil
                     obžalovanja zaradi tistega, kar se je zgodilo, je odgovoril, da je bila to
                     politična odločitev, ki jo je armada morala samo izvesti.</p>
                  <p>Dobro, ali je res bila politična odločitev? V začetku leta 1984, ko sem
                     sodeloval v BBC-jevem programu Timewatch, ki je govoril o repatriacijah, je
                     Nikolaj Tolstoj pisal Timesu in ugovarjal, da je program dal napačen vtis, naj
                     bi bil odgovoren za pokole Alexander. Kot avtor feldmaršalove biografije sem
                     pisal Tolstoju, ki ga nisem osebno poznal, in mu ponudil, da mu pokažem
                     dokumente, ki sem jih ponovno odkril na svojem podstrešju. Odgovoril mi je, da
                     namerava označiti kot glavnega krivca Harolda Macmillana, ker je »izdelal zelo
                     rafinirano taktiko varanja, ki je zaslepila tako Alexandra kot oficirje na
                     terenu.« Če bi bilo mogoče to dokazati, bi bilo sklicevanje vojakov na
                     politično odločitev upravičeno. Tolstoj je to teorijo razvil v knjigi Minister
                     in pokoli (The Minister and the Massacres, 1986), kjer je precej uporabljal
                     moje dokumente.</p>
                  <p>Knjiga, ki je postala uspešnica, je rezultat temeljitih raziskav v britanskih
                     in ameriških arhivih in je pripovedovala o repatriacijah z velikim znanjem in
                     vnemo. Na začetku ugotavlja, da je Harold Macmillan, ko je bil kot minister
                     dodeljen Alexandrovemu glavnemu štabu v Caserti in je imel nalogo, da mu daje
                     politične nasvete, »v veliki meri organiziral celotno zadevo«, ne da bi ga
                     informiral. Zadnje poglavje v knjigi zaključuje Tolstoj z domnevo, da je KGB
                     morda imela vpliv na Macmillana ves čas njegove kariere, ko je bil obrambni
                     minister, zunanji minister in predsednik vlade. Močan namig na rusko
                     izsiljevanje je v skrivnostnem zaključku: »KGB je najbrž imela najboljšega od
                     razlogov, da je poznala celotno zgodbo, za katere razkritje je Zahod potreboval
                     štirideset let.« </p>
                  <p>Ta insinuacija, prav na koncu sijajne knjige, je povzročila vznemirjenje.
                     Konservativna stranka je Tolstoja obtožila, da je omadeževal ugled
                     najodličnejšega veterana. Tudi jaz sem mislil, da je teorija o zaroti
                     neupravičena in je, paradoksno, pripisala veliko krivdo mojemu junaku
                     Alexandru, ker ni uvidel, kakšne posledice bodo imela povelja, izdana v
                     njegovem imenu – nekatera od njih so bila protislovna – in ker je odlašal s
                     svojim obiskom v Avstriji, dokler niso bile repatriacije že skoraj končane.
                     Zdelo se mi je nepredstavljivo, da bi bil Macmillan zavestno udeležen v zaroti
                     proti feldmaršalu, glavnemu poveljniku, in hkrati svojemu najboljšemu
                     prijatelju v zadevi, ki je zahtevala njuno tesno sodelovanje. Tudi ni imel
                     nobenega motiva, da bi ga varal. Ni gojil nobenega posebnega sovraštva do
                     kozakov ali protititovskih Jugoslovanov. Dejansko se je instinktivno nagibal k
                     temu, da bi jih zaščitil. Leta 1984 je objavil svoj dnevnik iz tistega časa –
                     kdo drug bi ga obdržal v tajnosti – v katerem je izrazil svoje negodovanje, da
                     so bili kozaki poslani v »suženjstvo, mučenje in verjetno smrt«, vendar je
                     zaključil, da ni bilo nobene druge možnosti, če naj bi držali besedo, ki jo je
                     dal Churchill Stalinu v Jalti, in dobili nazaj od Rdeče armade svoje osvobojene
                     vojne ujetnike. Kot civilist Macmillan ni mogel svetovati petemu korpusu, naj
                     repatriira juge, ko je 13. maja obiskal Celovec, ampak se je ''strinjal'' z
                     usodnim poveljem, ki ga je general Robertson izdal v Alexandrovem imenu, in po
                     Alexandru Kirku, svojem ameriškem kolegu v štabu v Caserti, ga je
                     ''priporočil''. Njegov vpliv je bil tako močan, da so se podrejeni štabi še
                     tedne zatem sklicevali na ''Macmillanov nasvet'' in celo na njegov ''ustni
                     ukaz'', ko so opravičevali svoje ravnanje. </p>
                  <p>Macmillana ne obtožujem zaradi dvoličnosti, ampak zato, ker ni uporabil svojega
                     vpliva na poveljnika, ki bi ustavil tisto, kar je bil nedvomno strašen zločin,
                     in ker je bila njegova indiferentnost v povezavi z Alexandrovo brezbrižnostjo v
                     zadnji konsekvenci odgovorna za zločin. Macmillan nasproti podrejenim ni nikoli
                     poudarjal pomembne razlike med Sovjeti in ''belimi'' Rusi, emigranti, ki niso
                     nikoli živeli v Sovjetski zvezi in jih zato ni bilo treba vrniti. V Avstriji
                     jih je bilo kakih tri tisoč, med njimi mnogo starejših generalov, skupaj z
                     njihovimi nemškimi oficirji, in vse so ''repatriirali'' v državo, katere
                     državljani nikoli niso bili; tam jih je čakala takojšnja smrt ali počasno
                     umiranje v sibirskih taboriščih. Macmillan tudi ni podrobneje raziskal našega
                     nečloveškega ravnanja z jugi. Nikoli se ni vrnil v Avstrijo. Nikoli ni svetoval
                     Churchillu (s katerim je bil na vrhuncu krize dva dni v Chequersu), naj napravi
                     vse, kar je mogoče, da bi preprečil pokole. Ni upošteval bolj humane politike
                     zunanjega ministrstva Združenih držav. In nikoli ni resno preudarjal o
                     <pb n="086"/> 
                     drugačnih možnostih. Kar zadeva kozake, bi lahko vztrajal pri selekciji, ločil
                     bi bele od rdečih, in podprl Alexandrovo pobudo, naj jih pošlje na zahod
                     Eisenhowerju namesto na vzhod Stalinu. Kar zadeva Jugoslovane, bi lahko
                     svetoval, naj jih s tovornjaki, ki so pripeljali zaloge, pošljejo v Italijo,
                     ali pa jih ponovno oborožijo z nemškim orožjem in pošljejo v boj proti Titu, če
                     je bila to edina pot, da spravijo partizane s Koroškega. </p>
                  <figure>
                     <graphic url="slike_z_32/z_32_43.png"/>
                     <head>V begunstvu <name type="author"/></head>
                  </figure>
                  <p>Naredil ni nič od tega. V svoji biografiji Harolda Macmillana je Alistair
                     Horne, ki je o svoji stvari razpravljal z njim nič manj kot ob osmih različnih
                     priložnostih, prišel do sklepa, da ga je zadeva »mučila bolj, kot je bil
                     pripravljen priznati«, a v javnosti je Macmillan ostal neomajen. Zakaj? Njegova
                     malomarnost – če ne uporabimo hujše besede – je bilo nekaj, za kar bi se v
                     zadnjih letih življenja lahko opravičil, ne da bi izgubil čast. V resnici bi
                     bilo opravičilo častno. </p>
                  <p>Tolstoj je še nadalje vztrajal, da »je resnično gotovo, da je Macmillan varal
                     Alexandra« (Spectator, 23. maja 1992), in ponavljal, kar je povedal v svoji
                     knjigi Minister in pokoli. Junija 1989 je založnik knjige Century Hutchinson na
                     nasvet svojih odvetnikov, in ne da bi se posvetoval z avtorjem, sklenil dogovor
                     z lordom Aldingtonom (Macmillan je umrl 1986, ne da bi začel sodni postopek),
                     da knjige ne bo več tiskal, in mu plačal 30.000 funtov odškodnine, čeprav
                     nobeno sodišče knjige ni obsodilo kot obrekovalsko. Leto kasneje, po velikem
                     procesu, so Aldingtonovi odvetniki pisali vsem javnim knjižnicam v Angliji in
                     Walesu in jih posvarili, da bi nadaljnje izposojanje knjige pomenilo
                     obnavljanje obrekovanja. Večina je ubogala. V Bodleiani so povedali Ianu
                     Mitchellu, časnikarju, ki je bil na Tolstojevi strani, da je knjiga »v
                     rezervirani zbirki in je ni mogoče dati na vpogled«. V Univerzitetni knjižnici
                     v Cambridgeu so mu rekli: »Knjiga spada v fond z omejeno izposojo, bojimo se,
                     da vam je ne moremo pokazati.« Londonska knjižnica bralcem knjige tudi kasneje
                     ni hotela izposojati in ko sem preverjal spomladi 1977, knjiga ni bila dostopna
                     v nobeni kentski knjižnici. Očitno si noben knjižničar ni upal tvegati
                     preganjanja in bilo ni tudi nobenega skupnega protesta proti takemu omejevanju
                     svobode govora, ki je bilo brez precedensa. </p>
                  <p>Prišlo je še do drugega poskusa za ''omejitev škode''. Brigadni general Anthony
                     se je sam
                     <pb n="087"/> 
                      lotil raziskovanja celotne zadeve in je septembra 1988 objavil vmesno
                     poročilo. On in njegovi tovariš, Christopher Booker, sposoben časnikar, lord
                     Brimelow, bivši visoki uradnik v zunanjem ministrstvu, in brigadni general
                     Tryon-Wilson, ki je bil leta 1945 višji administrativni oficir v petem korpusu,
                     so trdili, da nimajo nobenega drugega motiva kot »spraviti zadevo v red«. To je
                     bila zasebna raziskava, na stroške avtorjev in brez kake uradne podpore ali
                     pomoči razen tega, kar je bilo dostopno vsakemu zgodovinarju, tudi Tolstoju. S
                     temi trditvami se mnogi niso strinjali, prav tako tudi ne z zaključki. V
                     predgovoru je bilo ugotovljeno: »Zelo hude obtožbe so bile izrečene proti
                     britanskemu ministrskemu predsedniku (Macmillanu) in vsa zadeva je delovala
                     negativno na ugled britanske armade.« Ni bilo presenetljivo, da je poročilo
                     ugotovilo, da ni bilo nobene ''celovške zarote'' (s čimer se strinjam tudi jaz)
                     in da je bilo ravnanje petega korpusa, čeprav obžalovanja vredno, pooblaščeno
                     in v skladu s ''operativnimi okoliščinami'' in da Macmmillana nikakor ni mogoče
                     grajati. </p>
                  <p>Ko je bilo to Cowgillovo vmesno poročilo objavljeno, sem napisal dolgo kritično
                     pismo Christopherju Bookerju in on me je povabil, da se sestanem z njim,
                     Cowgillom in Brimelowom na kosilu v Carltonovem klubu. Tryon-Wilson se je
                     opravičil; skrbel je za ovce v Cumbriji. To je bilo eno od najneprijetnejših
                     kosil, ki sem jih kadarkoli zaužil v kakem londonskem klubu, vendar so bili
                     naši razgovori prijateljski. Brimelow je bil od vseh treh edini, ki je izražal
                     osebno sovraštvo do Tolstoja; nikoli ne bi sedel z njim v istem prostoru, češ
                     da ima raje debate na ''gentlemanski'' ravni. Cowgill je priznal, da je Tolstoj
                     naredil državi uslugo, ko je odkril dokumente, na katerih je v veliki meri
                     temeljilo njegovo lastno poročilo, in da se vsi strinjamo v tem, da je bila
                     storjena velika krivica. Vendar se mi je zdelo, da, čim bolj razbremenjujejo
                     Macmillana in vrhovno poveljstvo, tem bolj obremenjujejo peti korpus, katerega
                     komandant je bil general Charles Keightley in načelnik štaba Toby Low, kasnejši
                     lord Aldington. </p>
                  <p>Aldington je bil edini še živeči višji oficir, ki je bil zapleten v zadevo, in
                     Tolstoj je hotel dokazati njegov del odgovornosti. Vedno je trdil, da ni hotel
                     izzvati Aldingtona, da bi ga ta sodno preganjal, ampak dejansko je zaradi
                     čudnega spleta okoliščin napravil prav to. </p>
                  <p>Slikar in trgovec z nepremičninami v Turnbridge Wellsu Nigel Watts je gojil
                     dolgoletno zamero proti Aldingtonu, predsedniku zavarovalne družbe Sun
                     Alliance, ker ta ni dovolil, da bi zadeva njegove sestre prišla pred
                     zavarovalniškega ombudsmana, zato ker ni vložila priziva v šestmesečnem
                     dovoljenem roku. Watts je slišal za Tolstojev spor z lordom in mu je predlagal,
                     da bo objavil sramotilno poročilo o Aldingtonovem vedenju v avstrijski aferi.
                     Tolstoj se je nespametno strinjal, in ko je dobil Wattsov osnutek, je bil ta
                     tako poln napak, da ga je sam ponovno napisal. To je bil dokument z naslovom
                     Vojni zločini in skrbništvo winchestrskega koledža (War Crimes and the
                     Wardenship of Winchester College). Razmnožen je bil tipkan letak na štirih
                     straneh, slabo oblikovan in neroden za uporabo, ki je postal znan kot
                     »winchestrski pamflet«. Deset tisoč izvodov je bilo razdeljenih kuratorjem
                     winchestrskega koledža, katerega častni skrbnik oz. predsednik je bil
                     Aldington, staršem gojencev, vsem članom obeh domov parlamenta, tisku in
                     Aldingtonovim sosedom v Kentu. Namen je bil opozoriti, da človek, ki je kriv za
                     tako strašne zločine, ni vreden biti skrbnik tako odlične šole.</p>
                  <p>Ko sem leta 1987 prvič videl pamflet, so me osupili nekateri odstavki. Začel se
                     je z dovolj preprostim povzetkom zgodbe o repatriacijah, nato se je nadaljeval
                     tako: »Človek, ki je izdal vsa povelja in organiziral vse podrobnosti laži in
                     brutalnosti, ki so privedle do teh pokolov, je bil brigadni general Toby Low,«
                     in nakazoval, da tudi če je zgolj ubogal ukaze, »bi bil še vedno kriv hudega
                     kršenja vojnih zakonov in zakonov človečnosti ... Zakrivil je velik vojni zločin,
                     popolnoma se zavedajoč, da višje poveljstvo kar se da barbarskih in nečastnih
                     vidikov njegove operacije ni nikoli odobravalo in ga ni pooblaščalo zanjo, in
                     vedoč, kakšna kruta usoda čaka repatriirance.«</p>
                  <p>To je bila huda obdolžitev. Še hujše je sledilo: »Lord Aldington je bil že
                     večkrat obtožen v knjigah in člankih, v tisku in v javnosti, da je hud vojni
                     zločinec, katerega dejanja se lahko primerjajo z največjimi mesarji nacistične
                     Nemčije ali Sovjetske Rusije.« Na dokumentu ni bilo podpisa niti ni bila
                     omenjena Wattsova zamera. Toda Watts je priznal odgovornost zanj in Tolstoj
                     svoje avtorstvo. Aldington je Wattsa tožil za odškodnino in po svoji lastni
                     želji se mu je Tolstoj pridružil kot soobtoženec. </p>
                  <p>Tolstojevi odvetniki so kmalu stopili v stik z menoj, da bi pričal na sodišču
                     in dal svoje dokumente na razpolago obema stranema. Pojasnil sem, da čeprav sem
                     pripravljen podpreti vse, kar je Tolstoj napisal o obsežnosti naše akcije, ne
                     morem sprejeti njegovih trditev,
                     <pb n="088"/> 
                      da jo je Aldington organiziral v vseh
                     podrobnostih in da je njegova krivda tolikšna kot krivda največjih vojnih
                     zločincev v Nürnbergu. Največ, kar sem bil pripravljen izjaviti na sodišču, je
                     bilo, da Tolstoj ni pričakoval, da bodo njegove trditve v pamfletu razumljene
                     dobesedno, in da jih je napisal pod hudim čustvenim pritiskom. Osebno sem si
                     mislil, da je močno pretiraval. Kako naj bi Aldington organiziral vsako
                     podrobnost, če so bile podrobnosti prepuščene podrejenim in če je zapustil
                     Avstrijo en teden, preden so se pričele repatriacije kozakov? Imenovati ga
                     odgovornega je pomenilo, da je bil odgovoren on sam, kar je bilo v tesno
                     prepleteni poveljevalni strukturi nemogoče. Če je bil ''vojni zločinec'', smo
                     bili to vsi, ki smo sodelovali pri uresničitvi načrta. Osrednje vprašanje je
                     bilo, čigava je bila zadnja odgovornost. Toda sodišče se ni moglo ukvarjati s
                     tem. Vprašanje za poroto je bilo lahko le, ali so Tolstojeve obtožbe Aldingtona
                     upravičene. </p>
                  <p>Da bi si pred pričetkom sojenja osvežil spomin, sem avgusta 1988 s Tolstojem
                     potoval v Avstrijo. V najetem avtomobilu sva prevozila koroško podeželje, kjer
                     so me polja, zelena in mehka kot trate, razgibani gozdovi, pravljične hišice,
                     šilasti zvoniki in jezera z vijugastimi bregovi spomnili idiličnega ozadja teh
                     strašnih dogodkov. Spet sem obiskal kolodvora v Podrožci in Podgorju, peljal
                     sem se do ljubeljskega prelaza na meji med Avstrijo in Jugoslavijo in obiskal
                     vetrinjsko taborišče ter most pri Borovljah. Dve noči sva ostala v Pliberku kot
                     gosta grofa Aripranda Thurna v njegovem mračnem srednjeveškem gradu, kjer se je
                     dogajala konferenca med britanskim brigadnim generalom in partizanskim
                     kapetanom, ki je povzročila pokol tisočev Hrvatov 16. maja. Teh dogodkov, nam
                     je povedal grof, se starejši ljudje še spominjajo; mlajšim pa so tako
                     odmaknjeni kot srednjeveška kuga. Naslednjega dne sva se peljala v Judenburg,
                     kjer so bili kozaki izročeni Rdeči armadi na mostu; z njega so se mnogi vrgli v
                     lažjo smrt. Po povratku v Celovec se mi je pridružila hči Rebeka in vzel sem jo
                     s seboj na prizorišča svojih zločinov. Zadela sva 250 šilingov v kazinu v Vrbi
                     in se nato odpeljala v hribe v Kitzbühel, kjer sva prebila štiri srečne dni.
                     Vse to je bilo pred viharjem. </p>
                  <figure>
                     <graphic url="slike_z_32/z_32_44.png"/>
                     <head>V senci smrti <name type="author"/></head>
                  </figure>
               </div>
               <div type="div3">
                  <head>Sojenje </head>
                     <pb n="089"/> 
                  <p>Tobyja Aldingtona nikoli nisem dobro poznal, vendar sva se seznanila že pred
                     mnogo leti, najprej v armadi, kolikor sta dovoljevala najina različna čina,
                     nato v spodnji zbornici, kjer je bil minister za trgovino in podpredsednik
                     konservativne stranke, nazadnje sva bila soseda v Kentu, kjer sva se
                     priložnostno srečevala pri krajevnih dogodkih. Nikoli pa ni bil povabljen v
                     mojo hišo ali jaz v njegovo do poletja 1987, ko je predlagal, da bi se srečala
                     in se posvetovala o njegovi nameravani tožbi proti Tolstoju. Do tega srečanja
                     nikoli ni prišlo, ker ni mogel pristati na mojo zahtevo, naj bo navzoča tretja
                     oseba (predlagal sem lorda Deedesa, prijatelja naju obeh) in da lahko vsak od
                     naju pove svojim odvetnikom, kaj je drugi rekel. Povedal sem mu tudi, da sem
                     jaz v nekem smislu priča nasprotne stranke, ker sem nameraval nastopiti za
                     Tolstoja in ker sem menil, da je bila repatriacija jugov ''sramotna''. </p>
                  <p>Nisem ga videl, dokler se nisva srečala na sodišču. ''Srečala'' je pretirano,
                     kajti čeprav sva sedela v isti prednji klopi ves čas sojenja, ločena samo po
                     mladem odvetniku Lindsayu Georgeu, nisva govorila, dokler nisem podal svoje
                     izjave. Nato sem šel prek hodnika v moško toaleto in tam našel še nekoga, lorda
                     Aldingtona. Položaj je bil neroden, ker sem o njem povedal nekaj neprijetnih
                     stvari. Zajecljal sem: »No, Toby, bojim se, da je vse to za vas precejšnja
                     obremenitev.« Odgovoril je: »Deset ur sem potreboval, da sem si opomogel od
                     tega, da so me imenovali morilec.« Začel sem ugovarjati, da nisem rekel niti
                     mislil nič takega, a medtem se je zapel, v resnici in v prenesenem pomenu. Od
                     takrat ga nisem videl. Mora me imeti za sovražnika, toda v mirnem času nisem
                     navajen imeti sovražnikov. 1994. leta sem neko sosedo povabil na kosilo, pa je
                     odklonila z opravičilom: »Vidite, jaz sem dobra prijateljica Tobyja
                     Aldingtona.« To me je zabolelo. Čeprav sem ji njeno lojalnost do Tobyja štel v
                     dobro, sem menil, da zavrnitve nisem zaslužil. Morala si je predstavljati, da
                     sem na vse načine spodbujal Tolstoja, naj ga preganja, čeprav sem jaz storil
                     vse, da bi ga zadržal.</p>
                  <p>Toby Aldington je napravil sijajno kariero. V vojni je dobil odlikovanje za
                     odlično ravnanje v boju (DSO) in je postal drugi najmlajši brigadni general v
                     britanski armadi. Ko je bil minister, so ga imeli za enega najožjih svetovalcev
                     Edwarda Heatha. Harold Macmillan ga je nagradil s plemstvom. V poslovnem svetu
                     je bil predsednik ali direktor mnogih družb poleg Sun Alliance, kar mu je
                     pomagalo pri sodnih stroških, in bil je predsednik uprave londonskega
                     pristanišča. Nikoli pa ni postal splošno znan, vse do tega sojenja. Publiciteta
                     mu ni bila neprijetna, a zdi se, da ga ni privlačila. Imeli so ga za člana
                     visoke družbe, bil je član klubov Beefsteak in Carlton, visok teorijevec, nič
                     bolj ksenofobičen kot drugi člani njegovega razreda, veselega, bolj
                     mornariškega kot vojaškega vedenja, čustven (med sojenjem je jokal), družinski
                     človek in skrajno zakrknjen, kar se tiče njegove vloge v Avstriji. </p>
                  <figure>
                     <graphic url="slike_z_32/z_32_45.png"/>
                     <head>Georgina in Nikolaj Tolstoj <name type="author"/></head>
                  </figure>
                  <p>Prepričan sem, da je tako omikan človek simpatiziral z žrtvami ukazov, vendar
                     tega med sojenjem ni pokazal. Razumljivo, da je bil njegov glavni namen
                     razbremeniti se. Trdil je, da je ravnal natančno po poveljih, ki jih je prejel,
                     vendar, če je bila v teh poveljih kakršnakoli dvoumnost, nikoli ni omogočil
                     jugom in kozakom, da bi se z njo okoristili. Lahko bi bil rekel generalu
                     Keightleyu: »Mislim, sir, da so nam naročili nekaj, kar ni samo nečloveško in v
                     nasprotju s tradicijo armade, ampak tudi nepotrebno. Dovolite mi, da predlagam
                     osmi armadi alternativno možnost, npr. da pošljemo juge na Tirolsko ali v
                     Italijo in da preberemo kozake.« Toda ni naredil tega. Niti ni, kolikor vem,
                     nikoli obiskal vetrinjskega taborišča ali železniških postaj. V intervjuju za
                     BBC leta 1985 je dopustil, da bi bil svetoval generalu drugače, ko bi bil
                     vedel, da bodo Jugoslovane umorili, a tega ni vedel. Nihče mu ni povedal. </p>
                  <p>Tako je na sojenju pomemben del dokazovanja zadeval njegovo domnevno nevednost,
                     kakšna bo usoda repatriirancev. Tolstojev ugovor je bil, da če je res verjel
                     Titovemu odposlancu, da bodo z njimi lepo ravnali, je bil v korpusu edini, ki
                     je mislil tako. Moral je vedeti za pokol pri Pliberku in za Titovo
                     neupoštevanje ženevske konvencije. Tudi če nikoli ni bral mojih poročil o
                     položaju, je imel
                     <pb n="090"/> 
                      na voljo mnogo drugih virov za informacije in čudil sem se,
                     da moja svarila nikoli niso prišla dlje od glavnega štaba šeste oklepne
                     divizije, kamor sem jih vsak dan pošiljal. Toga vojaška pravila so mi
                     onemogočala, da bi se Tobyju Lowu ali njegovemu generalu osebno približal.
                     Danes mislim, da bi bilo bolje, ko bi bil to storil. </p>
                  <p>Tu ni treba, da bi navajal celotno dokazovanje na procesu, ki se je začel na
                     visokem sodišču 3. oktobra 1989 in je trajal sedem tednov. Vsak dan sem
                     prihajal iz Sissinghursta v London in sedel na sodišču ter poslušal zagovore in
                     dokazovanja, ki jih bom moral kasneje ali podpreti ali ovreči. Najeta sta bila
                     dva vrhunska odvetnika, Richard Rampton za Tolstoja in Charles Gray za
                     Aldingtona. To je bila moja prva izkušnja z velikim sojenjem in očarala me je
                     veščina, s katero sta advokata obvladovala snov, ki jima je bila dotlej
                     neznana, ter spretnost in zgovornost njunih govorov. Velik vtis je tudi
                     napravila name pozornost, s katero je porota spremljala dokazovanje; dvanajst
                     moških in žensk je z nami sedelo vsak dan, toda njihova anonimnost ni bila
                     prekršena do konca. Manj mi je bil všeč sodnik Michael Davies, preprosta stara
                     duša, ki na dokazovanje ni reagiral z ostrino obeh odvetnikov, in zdelo se je,
                     da ga precej spravlja iz ravnotežja dejstvo, da je bila večina prič starejša od
                     njega. Precej jasno nam je dal čutiti, da bi bil on, ko bi bil član porote, na
                     Aldingtonovi strani. Povedali so mi, da je to čisto legitimno. Sodniku ni treba
                     nastopati popolnoma nevtralno. Dejansko je njegova dolžnost, da nakaže, katera
                     stran tehtnice ima po njegovem mnenju večjo težo. To napravi na znani način,
                     tako da posredno nakazuje lastno mnenje (»Porotniki, vi lahko mislite – vendar
                     je seveda popolnoma vaša stvar, da odločite – da ... «) in pri svojem povzemanju
                     lahko izbere izmed nasprotujočih si argumentov tiste, ki en vidik bolj
                     poudarjajo kot drugega. </p>
                  <p>Lord Aldington je bil prvi poklican da priča. Nadel si je veseljaški način,
                     vedenje ''šaljivega fanta'', toda njegova drža ni bila odbijajoča, bil je
                     dostojen, vljuden, pameten in izkušen vojni junak, politik in poslovnež.
                     Povedal je znano zgodbo: izvajal je samo ukaze; vedno je poročal nadrejenim,
                     kaj dela; pridobil je njihovo soglasje; njegov motiv je bil očistiti teren za
                     primer vojne s Titom; nikoli ni dobil nobenega mojega poročila o položaju;
                     zapustil je Avstrijo, potem ko je izdal zelo malo ukazov glede kozakov. Ničesar
                     takega ni bilo, česar bi se lahko sramoval. </p>
                  <p>Potem je bil na vrsti Tolstoj. Njegova žena Georgina je sedela poleg mene; s
                     seboj je pripeljala dve starejši hčerki, Aleksandro in Anastazijo, da bi
                     podprli svojega očeta in da bi to koristilo njuni vzgoji. Nikolaj Tolstoj je
                     pričel pričevanje brez prednosti, da bi imel za seboj javno mnenje. V
                     londonskih večernih družbah, kjer je bila zadeva trenutno edini predmet
                     pogovora, so menili, da ni ''fair'' preganjati petinsedemdesetletnega človeka
                     zaradi nečesa, kar lahko je ali pa tudi ni storil v svoji mladosti; slabo je
                     bilo tudi, da je bil povezan z Nigelom Wattsom, katerega maščevalnost je
                     prekrila Tolstojeve najbolj častne motive. Nikolaj je mislil, da se bo zanj vse
                     dobro končalo. Jaz nisem mislil tako. Zelo težko bo lahko opravičil skrajno
                     ostri jezik winchestrskega pamfleta. Vse je bilo odvisno od vtisa, ki ga bo
                     napravil na poroto. </p>
                  <p>Na prostor za priče je stopil 25. oktobra. Tega dne sem si zapisal v dnevnik: </p>
                  <p>Oblečen je v moder suknjič z zlatimi gumbi in simpsonove hlače, videti je mlad,
                     britanski, kot mornariški oficir pred vojnim sodiščem, ki pričakuje, da bo
                     oproščen. Nastopa razločno, mirno, z dobrim poznavanjem stvari, čisto drugače
                     od norega kozaka, ki ga je po pripovedovanju pričakovala porota. Rampton
                     poskuša poudariti njegovo 'duševno stanje', ko je pisal pamflet, in njegovo
                     nezmernost opravičuje z njegovo 'naravno vnemo za razkrivanje resnice'. To je
                     pametna in v resnici edino možna obramba. </p>
                  <p>Ko je Charles Gray začel z navskrižnim izpraševanjem, je Nikolaj postajal vedno
                     odločnejši. Rekel je, da bi bil nemški oficir, ki bi bil odgovoren za usodo
                     sedemdesetih tisočev, gotovo obtožen vojnega zločina. Gray je poskušal najti
                     izhod. Kaj je vojni zločinec? Ali je to oseba, ki sodeluje pri politiki, ki
                     nepričakovano privede do pokola? V tem primeru so tudi Churchill, Alexander,
                     Macmillan, McCreary (komandant osme armade) in kapetan Nicolson (vedno me je
                     imenoval tako, prvič po štiridesetih letih) vojni zločinci. Nikolaj je
                     odgovoril, da je bil Toby Low eden od maloštevilnih, ki bi bili stvar lahko
                     zaustavili. Nato je raztrgal lažnivo poročilo generala Murraya. Ta dan je
                     končal z bleščečim napadom na Cowgilla, ki je sedel v zadnji vrsti z Alistairom
                     Hornom. Nisem vedel, da je zmožen tolike vneme in zgovornosti, in sem mislil,
                     da sem mu svetoval narobe, naj ostane miren, hladen. Vseeno sem mu na koncu
                     pričanja prisodil samo 45 do 55 odstotkov možnosti za zmago. </p>
                  <p>Priče obrambe so bili razen mene večinoma jugoslovanski begunci, ki smo jih z
                     ogromnimi
                     <pb n="091"/> 
                      stroški spravili v London iz Kanade, s Tasmanije, iz Južne Amerike in
                     Združenih držav, da bi pričali, kako so z njimi slabo ravnali Britanci, Rusi,
                     Nemci in partizani. Toda obe strani sta se strinjali, da so se izročitve in
                     pokoli v resnici dogodili, tako da je bilo njihovo pričanje nepomembno. V
                     njihovo veliko razočaranje jim niso pustili povedati zgodb, ki bi lahko
                     omehčale srca porotnikov. Britanskih prič je bilo malo, ker je bila večina že
                     mrtva. John Buchanan, brigadni major prve gardne brigade, se o stvari ni mogel
                     spomniti nič in ni imel nobenih pisem ali dnevnikov, ki bi mu pomagali. William
                     Bell, ki mi je pokazal svoja pisma, v katerih je izražal obup nas vseh,
                     razumljivo ni hotel pričati proti Aldingtonu, če bi se lahko zdelo, da podpira
                     Wattsa. Lahko bi ga uradno pozvali, a jaz sem bil proti temu, ker je prisiljena
                     priča slaba priča in ker sem mislil, da bom lahko sam dovolj dokazal, kaj se je
                     zgodilo in kako smo pri tem čutili. </p>
                  <p>13. novembra, dan zatem, ko je padel berlinski zid, sem stopil na prostor za
                     priče. Moje pričanje je trajalo dva dni, vsega pet ur. Najprej me je Richard
                     Rampton vodil skozi dogodke do ustanovitve vetrinjskega taborišča in ukaza za
                     repatriacijo jugov. </p>
                  <p>»Ko ste prejeli ustno povelje, je bila reakcija v vaši brigadi taka, da niste
                     verjeli. Je to res?« </p>
                  <p>»Pravilno.«</p>
                  <p>»Ko je prišlo pisno povelje naslednjega dne, kakšna je bila reakcija takrat?« </p>
                  <p>»Menili smo, da bo to ena najsramotnejših operacij, ki jih je bilo britanskim
                     četam kadarkoli ukazano opraviti.« </p>
                  <p>Ko sem to rekel, je lord Aldington, ki je sedel prav pod menoj, skril obraz v
                     dlani, ne zaradi očitkov vesti, ampak od presenečenja, da sem lahko izrekel
                     tako hudo obtožbo. </p>
                  <p>»To se zdi zelo huda reakcija. Ali lahko poveste razlog zanjo?« </p>
                  <p>»Ukazano nam je bilo izročiti, po našem mnenju v skoraj gotovo smrt, tisoče
                     ljudi, ki so se nam predali in ki so nam zaupali, in sedaj smo morali zlorabiti
                     njihovo zaupanje in jih poslati k njihovim smrtnim sovražnikom.« </p>
                  <p>Drugega dne me je navskrižno spraševal Charles Gray. Vsaka priča ima pred še
                     tako spretnim odvetnikom prednost, da o stvari ve več kot spraševalec, in če
                     nima kaj skrivati, se nima česa bati. Spraševal me je, kakšni so bili na visoki
                     ravni poveljevanja načrti za izgon Tita s Koroškega s silo, in lahko sem mu
                     povedal, da na naši ravni o tem nismo imeli pojma, dokler kritični položaj ni
                     minil. Repatriacija se je pričela točno tistega dne, ko se je Tito začel
                     umikati. </p>
                  <p>Nato me je spraševal o poročilu o položaju, v katerem sem na povelje generala
                     Murraya napisal laž, da smo pričakovali, da se bo z jugi zelo lepo ravnalo. </p>
                  <p>Mr. Gray: »Če bi povedali resnico, ne bi bili zelo popularni.« </p>
                  <p>»Res je.«</p>
                  <p>Sodnik: »Ali bi bilo to res pomembno? Niste bili poklicni oficir in vojna je
                     bila končana.« </p>
                  <p>»Gospod, sedaj čutim, da bi generala Murraya ne bil smel ubogati. Morda bi bil
                     prišel pred vojno sodišče in bi bil šel v zapor za eno leto. Toda ohranil bi
                     bil dobro ime.« </p>
                  <p>Končal sem pričanje, ne da bi mi bilo treba odgovoriti na pričakovano Grayevo
                     vprašanje: »Ali se strinjate z grofom Tolstojem, da je lord Aldington
                     organiziral vse podrobnosti, ki so vodile do pokolov, in da je njegovo ravnanje
                     možno primerjati z najhujšimi nasilji nacistov?« Pripravil sem si odgovor in
                     posvaril Nikolaja, da bo tak: »Ne, ne strinjam se. Grof Tolstoj je dopustil
                     pretiravanje, ki ga dejstva ne opravičujejo. Mislim, da je to, kar se je
                     zgodilo, vojni zločin, vendar ne mislim, da je lord Aldington vojni zločinec.
                     Vendar pa je izvajal povelja prizadevno in, očitno, ne da bi bil razmišljal o
                     namenu, posledicah in alternativah.« Vendar pa mi tega vprašanja niso
                     zastavili. </p>
                  <p>Zaključna govora obeh odvetnikov sta bila sijajnejša kot podobni govori v
                     parlamentu, toda sodnikov povzetek je bil bolj vsakdanji. Brezhibno je razložil
                     zakonska določila o obrekovanju, ko pa je prišel do pregledovanja dokazov, ni
                     naredil dosti, da bi pomagal Tolstoju. Kot je Rampton zvito pripomnil, od
                     sodnika ni mogoče pričakovati, da bo govoril za obrambo. Pogosto je rekel
                     poroti: »Če mislite, da je Nicholson precejšnja neroda, je to povsem vaša
                     stvar.« </p>
                  <p>In ko je govoril o nekem Tolstojevem pismu, je vprašal: »Ali je to pismo
                     uravnovešenega zgodovinarja ali pismo fanatika?« Kasneje je Nigel Watts
                     zakričal: »Vaše povzemanje je sramota za sodniški poklic,« odvihral iz dvorane
                     in se ni nikoli več pojavil. V dobro pa lahko štejemo sodniku Daviesu, da ga ni
                     dal aretirati zaradi žalitve. </p>
                  <p>Sodba je bila izrečena 30. novembra 1989.
                     <pb n="092"/> 
                   Porota je na vsa vprašanja odgovorila
                     v korist Aldigtonu in mu dosodila povrnitev sodnih stroškov in 1,5 milijona
                     funtov odškodnine; to je bila trikratna najvišja odškodnina za razžaljenje
                     časti do tedaj. Sodnik je nato še prepovedal Wattsu in Tolstoju še kdaj
                     ponoviti obrekovanje. Nekateri časopisi so poročali, da je bila razsodba
                     sprejeta z vzdihi osuplosti, jaz pa se spominjam, da je nekaj sekund vladala
                     grobna tišina, ki jo je pretrgal vzdih Anastazije Tolstoj, stare štirinajst
                     let. Oče ji je tolažilno položil roko na ramena in jo je odpeljal. Pred
                     sodiščem je lord Aldington izjavil v televizijske kamere: »Vzradoščen sem, da
                     je rešeno moje dobro ime.« </p>
                  <figure>
                     <graphic url="slike_z_32/z_32_46.png"/>
                     <head>Adam, Rebecca in Juliet s svojim očetom leta 1980 <name type="author"
                        /></head>
                  </figure>
               </div>
               <div type="div3">
                  <head>Epilog</head>
                  <p>Reakcije tiska niso bile tako določne. Simon Jenkins je v Sunday Timesu povzel
                     to, kar so mislili mnogi: »Lord Aldington se je izkazal za neokusno figuro.
                     Njegova glavna razlaga – 'ubogal sem povelja' – je v bistvu enaka, kot so jo
                     uporabljali nekateri od nürnberških obtožencev. Še zmeraj neprijetno zveni v
                     ušesih. Povelja so lahko pravična ali nepravična in poslušnost poveljem prav
                     tako. 'Izbrali smo nemške oficirje in smo jih postrelili.'« Toda nadaljeval je:
                     »Tolstoj je strastno zasledoval Aldingtona, meril je nanj kot na vidni člen v
                     verigi odgovornosti. To ni bilo prav.« Res je, da je Aldington pritegoval več
                     kot svoj lastni delež krivde, ker je bil edini preživeli. Menil sem, da bi
                     morala biti preiskava razširjena tako, da bi odkrila, kdo je bil v resnici
                     odgovoren. Cowgill ni napravil tako. Proces se je zanimal za odgovornost enega
                     samega človeka. Uradna vojna zgodovina se je izognila bistvenemu vprašanju.
                     Poveljevalna veriga je segala od Churchilla in Edena v Jalti do valižanskega
                     stražarja, ki je v Podrožci zaklenil zadnji živinski vagon. Ali ne bi bilo
                     moralo priti do nepristranske raziskave, ki bi jo vlada podpirala, a ne vodila?
                     To sem predlagal svojemu poslancu siru Patricku Mayhewu, ki je bil takrat
                     vrhovni javni tožilec. Ta je o tem poročal Tomu Kingu, obrambnemu ministru, in
                     Douglasu Hurdu, ministru za zunanje zadeve. Oba sta odgovorila, da je to sedaj
                     stvar zgodovine. Zdelo se je, da je s tem zadeva zaključena. </p>
                  <p>Ne čisto. Tolstoj je bil odločen, da se bojuje naprej. Ker je zaradi sodnih
                     dolgov bankrotiral, Aldingtonu ni mogel plačati niti stroškov niti vsaj dela
                     odškodnine, za katero je Aldington ponudil znižanje od 1.500.000 funtov na
                     300.000 funtov. Prijatelji v Angliji in v tujini so prispevali v družinski
                     fond, ki smo ga upravljali Ludovic Kennedy, poslanec Bernard Braine in jaz,
                     tako da so Tolstojevi še lahko prebivali v svoji hiši v Albingdonu in šolali
                     otroke; medtem je Nikolaj zbiral dokaze za priziv. </p>
                  <p>Čustveno je bil zavzet s stvarjo mnogo bolj kot katerikoli od njegovih
                     britanskih pomočnikov. Sam je bil napol Rus, čeprav je bil rojen v Angliji in
                     vzgojen na Wellington Collegeu in Trinity Collegeu v Dublinu, in je globoko
                     občutil krivico, storjeno kozakom, posebno emigrantom med njimi: odločen je
                     bil, da jih maščuje. Skoraj prav tako je bil prizadet zaradi Jugoslovanov. Meni
                     se je zdelo, da je že s svojima dvema knjigama o tej zadevi in z objavo dokazov
                     v Cowgillovem poročilu ter na sojenju zadosti napravil za stvar; z
                     nadaljevanjem bi samo nadlegoval sodišče in dolgočasil publiko ter ne bi nič
                     prispeval k uspehu. Ludovic Kennedy je čutil enako in skupaj sva ga hotela
                     prepričati, naj opusti nadaljnje pravdanje. </p>
                  <p>Februarja 1991 sem mu pisal: </p>
                  <p>Vztrajate pri tem, da boste nadaljevali zadevo na evropskem sodišču in na
                     angleških sodiščih; s tem si nalagate hudo obremenitev in velike stroške.
                     Pišete biltene, ki so tako pristranski v vašo korist in tako polni strupa do
                     nasprotnikov, tako žaljivi za britanski sodni sistem, da se morajo celo tisti,
                     ki vas podpirajo, vpraševati, ali vas ni obsedenost s to stvarjo čisto obnorila
                     ... Dobili ste moralno zmago; sedaj ste v nevarnosti, da s pretiravanjem to
                     prednost zavržete. </p>
                  <p>Nič ni pomagalo. Nihče, ki se je boril za svojo stvar tako dolgo in tako
                     pogumno, se ne da zaustaviti s svarili prijateljev. Georgina je svojega moža
                     ves čas podpirala in s skromnimi finančnimi sredstvi je znala imenitno ravnati.
                     S čudovito odločnostjo je Tolstoj nadaljeval svojo križarsko vojno in se osebno
                     udeleževal zaporednih sodnih zaslišanj, čeprav mu je pogosto brezplačno pomagal
                     Richard Rampton. Ni mu manjkalo občudovalcev.
                     <pb n="093"/> 
                      Tako kot jaz so mu verjeli, da
                     ima, kljub svojim nerazumljivim obtožbam, moralno resnico na svoji strani.
                     Ugledni ljudje, kot Aleksander Solženicin, Graham Greene in Hugh Thomas, so mu
                     odkrito izrazili svojo naklonjenost. Fotografije njegove privlačne družine so
                     se redno pojavljale v ilustriranih magazinih in o zadevi je predaval v mnogih
                     tujih državah. Njegov soobtoženec Nigel Watts je bil pri upoštevanju prepovedi
                     manj previden in je bil obsojen na osemnajst mesecev zapora, ker je imenoval
                     Aldingtona »najbolj perfidnega in izdajalskega vojnega zločinca v Evropi«,
                     sodišča pa koruptna. </p>
                  <p>Tolstoj se je pritožil proti sodbi iz leta 1989 in proti višini odškodnine.
                     Pritožba pa ni bila sprejeta, ker ni mogel položiti dovolj denarja kot jamstvo
                     za stroške za primer, da bi spet izgubil. Proti Aldingtonu je vložil obtožbo
                     zaradi krivega pričevanja, češ da novi dokazi, najdeni v Državnem arhivu
                     (Public Record Office), dokazujejo, da je lagal o datumu svojega odhoda iz
                     Avstrije. Obtožba je bila zavrnjena brez javne obravnave. Evropsko sodišče za
                     človekove pravice v Strassbourgu je v precej zmedeni razsodbi dopustilo, da je
                     odškodnina pretirana, ni pa se izreklo o bistvu stvari ali o novih dokazih. </p>
                  <p>Zmeraj se mi je zdelo, da grozi Tolstojevemu domu potop, vendar se mu je nekako
                     posrečilo, da je leto za letom odlagal dan, ko naj bi mu upravitelj konkurzne
                     mase zaplenil hišo, knjižnico in drugo premoženje. </p>
                  <p>Zaupal sem, da bo, tudi če bo prišlo do katastrofe, splaval na površje z visoko
                     dvignjeno glavo. Vsak obisk pri njegovi družini v Albingdonu je bil
                     poživljajoča izkušnja, prav tako njihovi obiski v Sissinghurstu. Še nadalje sem
                     ga rotil, naj opusti svoje iskanje krivca in naj se povrne k svojemu donosnemu
                     poklicu zgodovinarja in pisca romanov iz dobe ''temnih stoleti'', vendar nisva
                     mogla priti do soglasja. </p>
                  <p>Prišlo je že do trenutka, ko sem mislil, da bi se zadeva lahko dokončno, če že
                     ne prijateljsko rešila. Leta 1991 je BBC oddajal televizijsko dokumentarno
                     oddajo o naših dogodkih pod naslovom »Britanska izdaja« (A British Betrayal).
                     Temeljila je na čudovito popolnih raziskavah, vsebovala je mnogo arhivskih
                     filmov in zadevo je prikazovala z veliko poštenostjo do obeh strani, čeprav je
                     Aldington odklonil vabilo BBC-ja k sodelovanju in je bil Tolstoj naveden kot
                     ''raziskovalni asistent''. Aldington je napisal pritožbo proti BBC-ju in
                     ugovarjal predvsem naslovu, češ da ni bilo nikake ''britanske izdaje''. Vendar
                     doslej še ni spravil BBC-ja pred sodišče. Škoda. Glede na poštenost oddaje bi
                     se lahko razsojalo, ne da bi oba protagonista prišla v neposreden spor, in oba
                     bi bila nazadnje lahko rešena vzajemnih obdolževanj, ki so jima tako dolgo
                     grenila življenje. </p>
                  <figure>
                     <graphic url="slike_z_32/z_32_47.png"/>
                     <head>Življenje se ne ustavi <name type="author"/></head>
                  </figure>
               </div>
            </div>
         </div>
         <div type="div1">
            <head>Pravkar poslano</head>
            <div type="div2">
               <head>Resnica o domobranskih častnikih v Vetrinju </head>
               <docAuthor>Janez Grum</docAuthor>
               <div type="div3">
                     <pb n="094"/> 
                  <p>Dne 1. okt. 1998 je levo usmerjeni tednik Slovenska panorama na str. 21 in 22
                     priobčil članek Milice Strgar pod naslovom <emph>Domobranski častniki so ostali
                        v Vetrinju</emph>. Vsekakor pozornost zbujajoč naslov, vsaj za nekatere
                     bralce. </p>
                  <p>Svoj članek, ki ga je za poldrugo stran, M. Strgar začne z Novo Slovensko
                     zavezo. Pravi: »Poskus oprati slovenske domobrance zgodovinske krivde, je med
                     nalogami Nove Slovenske zaveze na najbolj izpostavljenem mestu. Za to je
                     potrebna nepregledna vrsta opravil.« Pravi nadalje, da so znana prizadevanja
                     Zaveze očistiti medvojne krivde škofa Rožmana, gen. Rupnika in dr. Hacina. Da
                     to poskušajo z Vukom Rupnikom, ki ga Angleži v Pliberku niso predali. Za tem M.
                     Strgar piše, »da med 8.263 Slovenci, ki so jih Angleži predali (v oklepaju se
                     izraža: »storjeni so bili aranžmani za izročitev«) jugoslovanski armadi, ni
                     bilo nobenega visokega ali višjega domobranskega častnika«. Dodaja, da »ni bilo
                     ne poveljnika Slovenskega domobranstva ... oziroma po novem Ljubljanske divizije
                     SNV, ne članov štabnih in prištabnih teles (razen načelnika štaba z enim
                     podoficirjem teh v Vetrinju ni bilo, J. G.), ne poveljnikov (razen enega)
                     polkov, še komandirjev čet ne vseh. Tudi Vuka Rupnika - Vuleta ne«.</p>
                  <p>In dalje: ... »da se niso dali, niso se pustili vrniti, izmaknili so se,
                     izmuznili so se, ušli so po vrnitvi ... Iznajdljivosti in domiselnosti jim ni
                     manjkalo, morale pa precej.« </p>
                  <p>Navedene besede predstavljajo jedro njenega članka. In da bi se bralec res
                     ustavil ob njem, niso omenjene le v tekstu, ampak tudi v debelem in večjem
                     tisku kot vložek čez tri stolpce članka. </p>
                  <p>Naj najprej navedem tista dejstva iz dogajanja v Vetrinju, ki govore proti
                     njeni trditvi, da ni bilo nobenega visokega ali višjega domobranskega častnika
                     med domobranci, ki so bili predani jugoslovanski vojski. </p>
                  <p>Dne 27. maja sta bila odpeljana iz Vetrinja tehnični bataljon in policijska
                     skupina, čez 600 ljudi. Poveljnik prvega je bil major inž. Rudolf Škof,
                     poveljnik druge skupine je bil podpolk. Franc Šturm. </p>
                  <p>Naslednji dan (28. maja) so angleški kamioni odpeljali iz Vetrinja 4.
                     domobranski polk. Prvi del dopoldne na Podrožco, drugega pa popoldne v Pliberk.
                     Poveljnik polka je bil major Anton Mehle. S tem polkom je bila dopoldne
                     odpeljana na Podrožco tudi dopolnilna četa, ki jo je vodil stotnik Franc
                     Pavlovčič. Z drugim delom tega polka je bil v Pliberk odpeljan tudi njegov
                     zdravnik dr. Janez Janež, mnogim Slovencem v Sloveniji in po svetu znan kot
                     misijonski zdravnik na Kitajskem in na Formozi. Naj na kratko omenim že tu, da
                     je Janežu v Pliberku uspelo uiti iz domobranske kolone in se s tem izmakniti
                     izročitvi jugoslovanski vojski. </p>
                  <p>Dan za tem (29. maja) je bil odpeljan iz Vetrinja v Pliberk ves 3. polk. Njegov
                     poveljnik je bil major Maks Kunstelj. Na Podrožco pa je bil ta dan odpeljan
                     artilerijski divizion, ki mu je bil poveljnik podpolk. Gabrijel Hočevar. (Ta
                     divizion je 7. in 8. maja z ljubljanskega gradu in Barja uspešno zadrževal
                     partizanski pohod proti Ljubljani.)</p>
                  <p>Ni mi znano, kateri skupini, a najbrž Hočevarjevi, se je pridružil tudi
                     podpolkovnik Miroljub Stamenković. Od jeseni 1944 do 8. maja 1945 je bil
                     poveljnik novomeške domobranske skupine. Pri Radečah je zbranim domobrancem dal
                     na prosto, ali da odidejo v domače kraje, se tam skrivajo, ali pa se mu
                     pridružijo na poti proti Avstriji, na Koroško. Pridružila se mu je le manjša
                     skupina in se končno prebila v Vetrinj dva ali tri dni pred 27. majem. Po
                     izročitvi se mu je nekje v Sloveniji posrečilo zbežati in se vrniti na Koroško. </p>
                  <p>Iz Vetrinja je v tistih dneh z malo skupino odšel peš nadporočnik Franc Mrak iz
                     Novomeškega udarnega bataljona, z namenom, da bi gverilsko nastopal po
                     Dolenjskem. Že na Peci je bila skupina uničena.</p>
                  <p>Dne 30. maja je bil iz Vetrinja odpeljan v Pliberk 2. polk, ki mu je bil
                     poveljnik podpolkovnik Vuk Rupnik. Šele na železniški postaji je Vuk Rupnik
                     presenečeno opozoril, da Angleži predajajo domobrance Titovi jugoslovanski
                     vojski. Kot mi je Vuk pripovedoval v jeseni l. 1947 na poti v Italijo, ga je
                     žena rešila pred izročitvijo in da se ima samo njej zahvaliti za življenje. Da
                     je žena pokazala angleškemu oficirju priporočilo nekega visokega angleškega
                     oficirja, ki sta ga z Vukom dobila prve dni v Vetrinju. (Najbrž od angleškega
                     oficirja v Spittalu.) </p>
                  <p>Iz Vetrinja so bili torej odpeljani skupaj z domobranci štirje podpolkovniki
                     (Šturm, Hočevar, Stamenković, V. Rupnik) ter trije majorji (Škof, Mehle,
                     Kunstelj). Nižjih oficirjev,
                     <pb n="095"/> 
                      vključno s tistimi v Rupnikovem polku, je bilo do
                     tedaj izročenih že tri četrtine. To so dejstva, ki so avtorici M. Strgar dobro
                     znana iz domobranske literature, v tem primeru iz Vetrinjske tragedije. Zakaj
                     jih ni zaupala bralcem Panorame? Zato ni upravičena do naslova svojega članka,
                     ki naj bi naredil vtis, da so vsi domobranski častniki ostali v Vetrinju. M.
                     Strgar očita domobranskim častnikom pomanjkanje morale; zaradi zamolčanja teh
                     dejstev smo ji upravičeni vrniti ta očitek. </p>
                  <p>Vsi domobranski častniki, ki so ostali v Vetrinju po odvozu Rupnikovega polka
                     (30. maja), so bili do večera tega dne pripravljeni, da bodo naslednji dan
                     sledili prejšnjim polkom. In zakaj niso odšli? Z vsem možnim poudarkom je treba
                     povedati, da zato ne, ker je zgodaj popoldne politično vodstvo zvedelo, in
                     kmalu za njim tudi vojaško, da Angleži res izročajo domobrance Titovim silam.
                     Zvedeli sta to od dr. Janeža in od Krenerjevega izvidnika por. Mršola. Kot že
                     omenjeno, je dr. Janežu 28. maja popoldne v Pliberku uspelo izmakniti se iz
                     domobranske kolone in se po dveh dneh tavanja vrniti v Celovec. Por. Mršol in
                     njegov voznik Franc Šega pa sta bila ta dan (30. maja) priči izročanju
                     domobrancev na pliberški postaji.</p>
                  <p>Ta strahotna resnica je kot bomba vplivala na vse v vetrinjskem taborišču, ko
                     so proti večeru zvedeli zanjo. Tudi na civilne begunce, ki so nato šli iskat
                     tolažbo v vetrinjsko cerkev. Ta je bila v naslednjih dneh polna od zgodnjega
                     jutra do polnoči. In med njimi je bil marsikateri domobranec. </p>
                  <p>Zlasti oficirjem je postalo jasno: če bodo slovenski komunisti prizanesli komu
                     od že izročenih, bodo le preprostim vojakom, nikakor pa ne oficirjem in ne
                     večini podoficirjev in ne izobražencem med vojaki. Med njimi je bil tudi moj
                     brat Polde, prej računski uradnik v Vzajemni, in njegov prijatelj dr. Franc
                     Sojer, ki sta bila le pisarja v domobranski četi svojega prijatelja por. V.
                     Piriha v Kunstljevem polku. Med že izročenimi sta bila dva sinova predsednika
                     NO dr. Basaja in sin polk. Bitenca bogoslovec Jože Bitenc. </p>
                  <p>In sedaj še beseda o gen. Krenerju. Tudi nanj je resnica o izročanju
                     domobrancev, za katero je zvedel od svojega adjutanta Mršola, močno vplivala.
                     Samo tako je razumljivo, da se je nekaj za tem za nekaj trenutkov Krener
                     pokazal pred svojo pisarno v civilnih hlačah, še v vojaški bluzi. Precej smešna
                     slika! A bila je dokaz silne miselne napetosti zaradi te novice in zavesti
                     odgovornosti. Če so oficirji in domobranci, ki naj bi se zbrali pred
                     Krenerjevim štabom, videli v civilnih hlačah nekaj pomenljivega, pa gotovo v
                     njih niso mogli »spoznati, kam jih je pripeljal njihov general«. Citat je bil
                     zapisan več let kasneje ali v Taboru ali Vestniku. Toda zakaj ni ravno tu M.
                     Strgar omenila, kar ji je znano, da je Krener že 27. maja po odvozu obeh
                     specialnih skupin odredil tri patrole z namenom, da bi odkrile smer prvega
                     transporta. In naslednji dan poslal na pot še Lavričevo patrolo. </p>
                  <p>Kritika, ki je je bil gen. Krener deležen od preživelih domobrancev po svetu,
                     je bila upravičena zato, ker je prekmalu zapustil taborišče, namesto da bi
                     ostal v taborišču do zadnjega dne. Ali v civilni obleki ali v uniformi, je bilo
                     tisti dan nepomembno. Kot general v uniformi se je Krener zavedal, da mora biti
                     pokoren poveljniku 6. angleške oklepne divizije, Krener v civilni obleki pa je
                     bil rešen te pokorščine. </p>
                  <p>Ker je Krener prekmalu zapustil taborišče, je dolžnost poveljnika prevzel
                     njegov namestnik polk. Vizjak. Ta je bil še v Ljubljani in prav tako v Vetrinju
                     bolj malo pri četah. Na nemajhno presenečenje se je kljub potrjeni vesti o
                     izročanju domobrancev odločil, da bo odšel iz taborišča z zadnjim transportom.
                     To namero je omenil majorju Bohu, ko ga je ta prišel vprašat, kako se bo
                     odločil. A ko je bil z avtom že v koloni, pripravljeni za odvoz, mu je nekdo
                     prišel sporočit, da ga kliče NO. Temu izmišljenemu pozivu se je odzval in
                     zapustil kolono. Po neki vesti je celo spregovoril nekaj besed domobrancem na
                     tovornjakih. – Izven dvoma je, da je polk. Vizjak vplival na Bohovo odločitev
                     in na neko število domobrancev, ki so bili odpeljani in izročeni ta dan. Polk.
                     Vizjak se je spomladi 1946 vrnil prostovoljno v Slovenijo iz slov. taborišča v
                     Kellerbergu. In jeseni istega leta je bil vključen v sodni proces skupaj z gen.
                     Rupnikom, gen. Roesenerjem, dr. Hacinom, škofom Rožmanom in dr. Krekom. </p>
                  <p>In beseda o majorju Ivanu Bohu. V domobranstvu je bil znan kot udaren oficir,
                     človek hitrih odločitev, včasih morda premalo premišljenih, a je pri njih
                     vztrajal. To smemo reči tudi za njegovo odločitev v Vetrinju, da bo sledil
                     polkom že izročenih domobrancev. Ni pa dvoma, da je ta Bohova odločitev najbrž
                     veliko vplivala na tiste domobrance, ki so se odločili za vrnitev v Slovenijo z
                     zadnjim transportom. Poleg zvestobe svojim vojakom je k odločitvi verjetno
                     pripomogla tudi misel na družino, ki jo je v majskih dneh 1945 pustil v
                     Ljubljani. Boh ni pomislil, da bo komunistična Titova vojska neusmiljeno
                     postopala z njim, da ga čaka gotova smrt. Tega pa se je zavedala njegova
                     sestra, ki ga je skupaj s
                     <pb n="096"/> 
                      prijateljico pregovorila, da je stopil s tovornjaka.
                     Zapletli sta ga v pogovor, medtem pa je kolona z domobranci odpeljala. </p>
                  <p>Glede podpolk. Emila Cofa, poveljnika 1. polka, navaja M. Strgar, da je do
                     zadnjega verjel angleškim trditvam in da je tako tudi on spravil marsikaterega
                     omahljivca na transport. Angleških trditev Cof ni slišal. Moral bi reči, da ni
                     verjel Srbom in por. Šprahu, ki so se vrnili s prejšnjih transportov. Verjel ni
                     do vrnitve dr. Janeža in por. Mršola, kot tudi vsi drugi oficirji niso, od gen.
                     Krenerja navzdol. Zato je neopravičeno trditi, da je že s tem spravil
                     marsikaterega omahljivca na transport. – Po povelju, ki ga je Cof prejel od
                     štaba, je zvečer sklical oficirje polka in jim sporočil resnico o izročanju ter
                     ukaz, naj se domobranci preoblečejo v civilno obleko, naj jih čim več odide iz
                     taborišča ali pa se zatečejo med civilne begunce. Cof je opozoril oficirje
                     zlasti na to, da bodo komunisti najtrše postopali z njimi. Le navadni vojaki bi
                     smeli pričakovati, da se jim ne bo zgodilo kaj hujšega. Če so in kolikor so
                     oficirji ta zadnji del sporočila omenili vojakom, je možno, da se je ta ali oni
                     zaradi tega odločil za vrnitev. Le v tem bi bilo nekaj Cofove krivde. A
                     preživeli domobranci niso izrekli kaj več kritike na račun podpolk. Cofa. </p>
                  <p>Naj sledi še nekaj stavkov k nekaterim nemoralnim lastnostim domobrancev v
                     Vetrinju – po mnenju M. Strgar. Kot nekaj nezaslišanega naj bi bilo dejstvo, da
                     so domobranci tam živeli vojaško življenje. Res so ga. So pač Angleži ukazali
                     Nemcem, Madžarom in kozakom, da morajo držati svoje čete skupaj. In to je bilo
                     obvezno tudi za domobrance v Vetrinju. Res pa je, da je več načinov, kako se to
                     doseže. – Glede skritega orožja v Vetrinju pa bodi povedano, da ga je bilo
                     komaj dovolj za oborožitev malo večje patrole. Ni bilo nevarnosti, da bi
                     domobranci tam gori na Koroškem napadli partizane. </p>
                  <p>M. Strgar omenja dva ubežnika, ki sta se rešila s srbskega transporta in se
                     zatekla nazaj v Vetrinj. Glede prvega pravi, da ga gen. Krener ni nič kaj nežno
                     zasliševal. Zahteval je, da gre pričat pred Angleže, a se temu ta ni vdal in
                     končno ušel. Glede drugega pa navaja, da je Krener z njim »kruto in butasto
                     ravnal«. Ta ubežnik je bil srbski študent Vlada Ljotiæ, sin znanega politika
                     Dimitrija Ljotića, ki se je konec aprila 1945 smrtno ponesrečil blizu Postojne.
                     D. Ljotić je tedaj skušal posegati tudi v slovensko politiko. To je bil najbrž
                     glavni vzrok, da njegovemu sinu v Vetrinju niso verjeli. Največ se je z njim
                     razgovarjal Vuk Rupnik. – Ljotić ml. je pred nekaj leti v pismu dr. Urbancu
                     zapisal, da je bil v Vetrinju priprt, sicer pa da so z njim fair ravnali. To
                     pismo ni bilo objavljeno, le nekaj kopij je bilo razposlanih. </p>
                  <p>Prav posebej pa se je M. Strgar spravila na Vuka Rupnika. Omenja ga kar
                     17-krat. Poudarja, da Vuka Rupnika med izročenimi ni bilo. Neka frustracija
                     diha iz teh besed. Kaj verjetno, da so si takrat v maju in juniju 1945
                     partizani in komunisti zelo, zelo želeli, da bi dobili v roke najbolj
                     sposobnega domobranskega oficirja Vuka Rupnika. Želeli pa so tudi Krenerja in
                     še koga, da bi jih triumfalno razkazovali po Ljubljani. A ne v rimskem stilu,
                     ampak v stilu živalskega vrta, kakor so v kletki vozili gen. Rupnika. </p>
                  <p>Še več trditev je v članku Strgarjeve, ki bi bile potrebne komentarja ali pa
                     zavrnitve. Na primer omemba, da so bili »storjeni aranžmani za izročitev
                     domobrancev«. Ali pa k »brutalnemu napadu na enote 14. part. divizije v
                     Borovljah«. </p>
               </div>
            </div>
         </div>
      </body>
      <back>
         <div type="div1">
            <head>Na platnicah</head>
            <div type="div2">
               <pb n="097"/> 
               <head>Pred vami je najvažnejši dokument novejše slovenske zgodovine</head>
               <div type="div3">
                  <figure>
                     <graphic url="slike_z_32/z_32_48.png"/>
                     <head>Farne spominske plošče <name type="author"/></head>
                  </figure>
                  <p>Poskrbite, da bo ta pretresljiva knjiga našla pot v vsako slovensko hišo.</p>
                  <p>Kupite jo lahko v skladišču nadškofijskega odrinariata v Ljubljani na Mačkovi 6
                     ali pa naročite pri Novi Slovenski zavezi na Resljevi 14 v Ljubljani in na
                     upravi Družine Krekov trg 1 v Ljubljani</p>
               </div>
               <div type="div2">
                  <head>Voščila </head>
                  <div type="div3">
                     <figure>
                        <graphic url="slike_z_32/z_32_49.png"/>
                        <head>Velikonočni dnevi <name type="author"/></head>
                     </figure>
                     <pb n="098"/> 
                     <p rend="center">Vsem članom in članicam Nove Slovenske zaveze</p>
                     <p rend="center">Vsem bralcem in prijateljem revije zaveza </p>
                     <p rend="center">Vsem, ki jo širijo in vano pišejo</p>
                     <p rend="center">pa tudi</p>
                     <p rend="center">vsem Slovencem dobre volje,</p>
                     <p rend="center">ki spoštujejo svoj jezik,</p>
                     <p rend="center">ki ljubijo svojo domovino,</p>
                     <p rend="center">ki so sklenili, da postanejo odgovorni državljani
                        Slovenije</p>
                     <p rend="center">Blagoslovljeno veselo veliko noč</p>
                     <p rend="center">Bog vas živi</p>
                     <p>Uredništvo</p>
                  </div>
               </div>
            </div>
         </div>
      </back>
   </text>
</TEI>
