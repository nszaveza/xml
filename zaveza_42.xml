<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>476 KB XML</extent>
         <publicationStmt>
            <publisher>
               <address>
                  <addrLine>Nova slovenska zaveza</addrLine>
                  <addrLine>Resljeva 14/V</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/231-21-76</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">42</idno>
            <idno type="ISSN">?</idno>
            <date>2009-?-?</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">42</biblScope>
                     <biblScope type="vol">XI</biblScope>
                     <biblScope>številka 3, september 2001</biblScope>
                     <date when="2001-12">2001</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2008-09-09">
            <name>Alexander Jerman</name> - pretvoril besedilo v zapis TEI, dodal strukturne oznake
         </change>
      </revisionDesc>
   </teiHeader>

   <text>
      <front>
         <titlePage>
            <docTitle>
               <titlePart>Zaveza št. 42</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2009</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove slovenske zaveze</head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3" subtype="intro">
                  <p>
                     <emph>Ali ne slišiš krikov nevidnih galebov?</emph>
                     <emph>In če kričijo v našo smer, k čemu nas kličejo?</emph>
                  </p>
                  <byline>Albert Camus, Padec</byline>
               </div>
               <div type="div3" subtype="intro">
                  <p>Za deseto obletnico je bila slovenska osamosvojitev deležna nekoliko večje
                     pozornosti kot sicer. Nekoliko večje zanimanje je, preko svojih vodilnih
                     ustanov, za svoj nastanek pokazala država; nekoliko so se prebudili tudi ljudje
                     – državljani, bi morda lahko rekli; nekoliko večjo vnemo so čutile, da morajo
                     pokazati tudi ustanove, ki so tu zato, da mislijo preteklost. In prav po
                     zaslugi teh – za slovesnosti vemo, da pridejo in grejo – je prišlo do nekih
                     spoznanj, ki imajo vse možnosti, da se uvrstijo med stalne sestavine našega
                     védenja o sebi. Ko pravimo spoznanja, bi kdo utegnil pomisliti, da je za njimi
                     stalo trdo in strogo usmerjano delo, ki se je končalo tako, da se je neko
                     stanje pokazalo v doslej neznani umljivosti. Toda za stvari, ki so se sedaj
                     pokazale pred nami, smo prvič na neki način vedeli že prej, a smo zanje vedeli
                     zasebno in vsak zase, sedaj pa so bile izrečene javno, tako da jih je sto ali
                     dvesto kompetentnih ljudi slišalo naenkrat; to, kar je bilo prej negotova last
                     posameznika, se je izkazalo za takšno, da lahko postane last skupnosti. Drugič
                     pa nihče ni ničesar posebej in izrecno trdil, sploh pa ni nihče ničesar
                     forsiral, kot pravimo. To, kar se je sedaj pojavilo pred nami, je prišlo na
                     zelo miren in nevsiljiv način, kakor da tega ne bi nihče posebej hotel. V tem
                     je še posebna vrednost spoznanj, ki smo jih od te obletnice odnesli. </p>
                  <p>Prvič se je izkazalo, da komunisti osamosvojitve niso hoteli in da bi se ji
                     uprli, ko bi obstajale za to realne možnosti. To se bo odslej vedelo kot nekaj,
                     kar nosi avtoriteto zgodovinskega dejstva. Tudi tisti, ki so se ali ki se bodo
                     prismukali v kabinet boginje Klio s ponarejenimi papirji, si ne bodo upali tega
                     dejstva spreminjati ali jemati z repertoarja. Za nas pa je to dejstvo, ko je
                     sedaj tako ugotovljeno in sprejeto, pomembno zato, ker razloži vrsto zagonetnih
                     stvari, ki se nam dogajajo vsak dan. Očitno je, da komunisti državi, ki je bila
                     postavljena proti njihovi volji, ne posvečajo tiste skrbi, ki so jo deležne
                     stvari, ki jih imamo radi. Kakor nekoč niso ljubili domovine in se jim ni tako
                     smilila, da je ne bi zlorabili, tako ji tudi sedaj, ko je postala država in je
                     tako naneslo, da so zanjo institucionalno odgovorni, posvečajo samo toliko
                     skrbi, kolikor je premore in dovoljuje instrumentalna ljubezen. To pa ne more
                     ostati brez vidnih posledic. </p>
                  <p>Druga reč, ki je prišla na površje ob jubilejnem razpravljanju in bi si jo
                     kazalo zapomniti, pa zadeva dejstvo, da je samostojno Slovenijo omogočila
                     konservativna Evropa. Ne morda svobodomiselska in na nič vezana Evropa
                     socialistične usmeritve, ampak Evropa, ki jo vodi v tradiciji izostrena ideja
                     pravičnosti, v katero so vključene tudi zahteve naravnega prava. Hvaležnost
                     morda res ni politična kategorija, prav gotovo pa je politična kategorija
                     spomin. Kljub vsemu bi bilo torej lahkomiselno pozabiti, kako sta se v našem
                     boju za samostojnost obnašala Vatikan in Kohlova krščanskodemokratska Nemčija
                     in kako so se obnašale nekatere druge države. Hočemo reči, da je osamosvojitev
                     bila tudi odlična politična lekcija. </p>
                  <p>Tretja in najvažnejša stvar, ki je ob desetletnem jubileju dobila status
                     priznanega dejstva, pa ni nekaj, kar bi bilo mogoče preprosto imenovati, ampak
                     se pokaže šele kot rezultat analize. Na znanem simpoziju v Brežicah, na
                     katerega so bili povabljeni poleg zgodovinarjev tudi nekateri protagonisti
                     osamosvojitvene drame, je bil izrečen stavek, ki je bil, ko sedaj pomislimo
                     nazaj, najbolj naraven, a se je, ker je bil kljub vsemu nepričakovan, zasvetil
                     pred nami in ga ni bilo mogoče ne imeti za izrednega: »Brez Demosa ne bi bilo
                     osamosvojitve.« Stavek je izrekel dr. Božo Repe, od predsednika države, vsaj za
                     to dobo, designirani zgodovinar. </p>
                  <p>Trenutek ni bil brez svoje dramatike. Stavek je bil izgovorjen s poudarjeno
                     naravnostjo, kakor da bi bil naštudiran, a se je paradoksno, vseeno zazdelo, da
                     je bil na silo porinjen skozi zobe. Ali pa se je vse to res samo zdelo in smo
                     si vse to zares samo umišljali zaradi specifičnega ideološkega ambienta, za
                     katerega nas spomin opozarja, da iz njega izrekovalec tega stavka prihaja. </p>
                  <p>Naj je bilo že kakorkoli, v času, ko se je za vsako temeljno ali nosilno
                     resnico treba boriti, je to priznanje – nehote ga čutimo kot priznanje – velika
                     pridobitev. Toda stvar gre naprej. Kaj je Demos? Na prvih povojnih volitvah 8.
                     aprila 1990 je koalicija izvorno demokratičnih političnih sil Demosa z
                     razmeroma majhno prednostjo premagala politični blok kontinuitete. V
                     družbenopolitičnem zboru, ki je imel 80 mest, jih je Demos dobil 47,
                     kontinuiteta pa 33. Če pomislimo, da je šlo za sekularno spremembo, je bila
                     razlika zares majhna. Tu je takoj tudi misel, da te razlike lahko sploh ne bi
                     bilo, da Demos volitev ne bi dobil. Če pa Demos volitev ne bi dobil, ne bi imel
                     oblasti in – kar smo izvedeli zgoraj – osamosvojitve ne bi bilo. Vprašanje,
                     zakaj je do tiste razlike le prišlo in zakaj je Demos volitve le dobil, postane
                     nenadoma zelo pomembno, pa tudi zanimivo. Prav skromna razlika, prav tisti
                     jeziček na tehtnici, ne dovoljuje, da vprašanje ostane neraziskano. </p>
                  <p>Leta 1990 so Demosu prinesli zmago katoličani. Zakaj so bili katoličani v
                     stanju to narediti, bi bila stvar dolgotrajne in natančne analize. Bistveno pa
                     je to, da so katoličani vseskozi predstavljali družbeni prostor, ki si ga
                     logika totalitarne ideologije ni mogla podrediti. V tistem prostoru so veljale
                     druge duhovne ambicije in druge kulturne norme: tam so se brala besedila, ki se
                     sicer niso nikjer brala; tam so padali ukazi, ki človeku niso dovoljevali, da
                     bi se pozabil v svoji v civilizaciji pridobljeni normalnosti. Ljudje, ki so
                     zahajali v tisti prostor, niso bili nobeni junaki – ko ne bi bili pokorni
                     svetu, ki je postavljal pravila obstajanja, bi jih ta svet uničil – a so imeli
                     v sebi vseeno neko veliko stvar: bili so drugačni. Vedeli so, da so drugačni in
                     čeprav so služili, je bilo v njih še toliko samozavesti, da so vedeli, da
                     morajo svojo drugačnost plačevati. Bili so drugorazredni ali tretjerazredni
                     ljudje – odvisno od tega, kako je kdo od njih cenil človeško dostojanstvo. Bili
                     so, kakor da bi bili obsojeni: brez političnih pravic, nedoletni ljudje, nad
                     katerimi je partija izvajala politično skrbništvo. In čeprav jih je spomin na
                     strašen poraz v državljanski vojni tiščal k tlom, je toliko ponosa še bilo v
                     njih, da so čutili, da so v krivičnem svetu. Ko so jih tepli, je bilo v njih še
                     toliko človeške snovi, da so vedeli, da jih tepejo. Ni čudno, da je iz tega
                     nastalo nekakšno uporništvo in da je iz tega nekakšnega uporništva zrasla
                     nekakšna političnost. Bilo jo je ravno toliko, da je leta 1990 prinesla Demosu
                     zmago. </p>
                  <p>Ob jubilejnih slovesnostih in prireditvah junija letos se o vlogi katoličanov
                     pri obnovi slovenske demokracije ni govorilo. Nobeden od zgodovinarjev se tega
                     ni spomnil, pa tudi nobeden od tistih, ki so jih povabili, da pred mikrofoni
                     rekonstruirajo osamosvojitveni čas. Neverjetno, da nihče ni prišel na to misel!
                     Da se neka stvar zgodi, je čisto mogoče, da je za to potrebnih več pogojev.
                     Čisto mogoče tudi, da niso vsi enaki in da so samo nekateri nujni. Toda, če
                     velja stavek, da brez Demosa ne bi bilo osamosvojitve, potem velja tudi stavek,
                     da brez slovenskih katoličanov ne bi bilo osamosvojitve. Zgolj zaradi tega še
                     ne bomo rekli, da so bili katoličani iz posebne politične snovi. Kar je
                     katoličanom dajalo nujno političnost, je v razmerah kakršne so bile, bila
                     njihova osnovna situacija. Bili so edini, ki se niso imeli kam umakniti. Vsi
                     drugi so se lahko skrili za to ali ono brezobveznost, s katero so protestirali
                     svojo nenevarnost in neškodljivost za sistem. S tem nikakor nočemo reči, da so
                     vsi tako delali, hočemo le reči, da so imeli to možnost. Za katoličane pa ni
                     bilo nobenega alibija. Bili so, bi lahko rekli, na odprtem in bili so
                     identificirani – ne samo duhovno, ampak tudi politično. Ko smo zgoraj rekli, da
                     so bili drugačni, nismo namreč povedali vsega. Niso bili samo drugačni, ampak
                     so bili tudi nekakšna alternativa. Naj so še tako vneto demonstrirali svojo
                     lojalnost, so vsi vedeli, da so alternativa. Najbolje pa je to seveda vedela
                     partija. </p>
                  <p>Naj ob tem, v stilu uvodne glose, omenim, da je na nekaj podobnega opozoril
                     tudi zgodovinar in politolog Jacques Rupnik v predavanju, ki ga je imel 23.
                     novembra 1993 v okviru dunajskega Inštituta za znanosti o človeku in je nosilo
                     naslov »Leto 1989 – deset let pozneje.« Ko se je razgledoval po komunistični in
                     postkomunistični srednji in vzhodni Evropi, je po analogiji s tezo Maxa Webra,
                     da je imela odločilno vlogo za razvoj kapitalizma protestantska etika, postavil
                     vprašanje, ali ni bilo tudi tako, da je bilo katolištvo ugodnejše za nastanek
                     civilne družbe kot pravoslavne nacionalne cerkve? Govornik je priznal, da je to
                     delikatno vprašanje, a je hkrati ugotovil, »da bi bilo napačno, če bi ga zaradi
                     politične korektnosti ne postavili«. Tudi mi mislimo, da bi bilo napačno, če ne
                     bi opozorili na to dejstvo – ki je medtem postalo že splošno znano – in ga
                     obenem ne bi povezali z nekim drugim, ne toliko znanim, da so katoliške nemške
                     dežele dajale večji odpor nacizmu kot protestantske. Toda naj je že bilo
                     kakorkoli: katolištvo je tu zato, da se napada, mar ne? A pustimo zdaj to. </p>
                  <figure>
                     <graphic url="slike_z_42/z_42_01.png"/>
                     <head>Škrlatica <name type="author">France Urbanija</name></head>
                  </figure>
                  <p>Vse obletnice imajo dve referenčni mesti; čas, ki se ga spominjamo in čas, v
                     katerem se česa spominjamo: nekoč in danes – leto 1991 in leto 2001. Če še
                     enkrat pogledamo oba mejnika tega desetletja, se nam pokaže nenavadna slika –
                     neko veliko nasprotje. Na njegovem začetku je bilo, kakor da bi ga vzel v
                     upravljanje uspeh sam: dva dosežka, dve osvojitvi velikih zgodovinskih ciljev;
                     leta 1990 smo se ponovno vrnili v politično kulturo demokracije in leto zatem,
                     1991, postavijo nove demokratske sile prvo slovensko državo v zgodovini. Večino
                     vodilnih političnih institucij vodijo Demosovi ljudje: predsednik skupščine je
                     Demosov človek, predsednik vlade je Demosov človek, generalni javni tožilec je
                     Demosov človek, predsednik predsedstva države je sicer človek kontinuitete, a
                     so v predsedstvu tudi Demosovi ljudje, Ustavno sodišče in Vrhovno sodišče
                     izkazujeta Demosovo substanco. Podoba je, da demokracija in država stojita pod
                     visokimi zvezdami. </p>
                  <p>Čisto drugačna podoba se nam pokaže, če pogledamo na naš, sedanji konec tega
                     desetletja, na leto 2001. Skoraj vsa analogna ocenjevalna mesta kažejo
                     diametralno nasprotno podobo. Vse vodilne institucije v državi so v rokah sil
                     komunistične kontinuitete: predsednik državnega zbora, predsednik vlade,
                     predsednik države, generalno tožilstvo, varuh človekovih pravic; skoraj vsa
                     ključna mesta v upravi in gospodarstvu je zmagovita postkomunistična levica po
                     zadnjih volitvah zasedla s svojimi ljudmi. Volitve 15. oktobra lani so se izšle
                     v spektakularen poraz strank pomladi, ki so veljale za nekakšno nasledstvo
                     Demosa. Medtem ko je Demos na volitvah leta 1990 v družbenopolitičnem zboru
                     dobil 59 % glasov, je na zadnjih volitvah koalicija Slovenija, kot zanesljivo
                     jedro pomladnega bloka, zbrala samo dobrih 24 %, če pa ji prištejemo še SLS
                     SKD, ki pa je šla v koalicijo s postkomunisti, pa 34 %. Tako pomlad razpolaga v
                     državnem zboru z 22 poslanci, postkomunistična vladna koalicija pa z 64. V
                     opoziciji so še štirje poslanci SNS, ki pa v vseh vprašanjih, ki so vitalnega
                     pomena za politične cilje pomladne strani, glasujejo za vlado. Razlika med
                     začetkom in koncem demokratskega stoletja kaže na razvoj, ki ne gre v smeri
                     razreševanja od zgodovine postavljenih nalog. To je najmanj, kar lahko rečemo. </p>
                  <p>Nekatere naloge so namreč takšne, da moramo zanje reči prav to: da so od
                     zgodovine postavljene. Zgodovina seveda ni nekaj zunaj nas, neka zunanja
                     instanca, ki bi imela tudi ta pooblastila al to védenje, da bi ljudem
                     dodeljevala naloge. Zgodovina je izkustveno ugotovljeno gibanje narodov in
                     civilizacij skozi čas ali v času. Zgodovina pa temu gibanju pravimo zato, ker
                     ni takšno kot so druga gibanja, ker ne poteka enostavno z dodajanjem ali
                     dolaganjem dni in let in stoletij, z večanjem časa kot količine, ampak ima
                     določeno strukturo ali zgradbo: o tem gibanju je mogoče povedati zgodbo.
                     Zgodovina torej ni takšno gibanje kot je gibanje kroglice na biljardni mizi,
                     odvisno zgolj od sunkov in odbojev, ampak je to gibanje ljudi, ki to, kar se
                     jim dogaja, tudi mislijo: ki kaj čutijo, kaj predvidevajo, ki imajo upe in
                     strahove, ki se tega, kar se jim dogaja zavedajo, ki imajo v sebi to zmožnost,
                     da vsemu pravijo, da je dobro ali slabo – ne samo koristno ali nekoristno,
                     ampak dobro ali slabo. Od tod prihajajo v gibanje, ki mu pravimo zgodovina,
                     prvine duha, ki dosežejo, da je v njem mogoče videti zgodbo – ali da mu je
                     mogoče reči zgodovina. </p>
                  <p>In za to zgodovino je mogoče reči, da postavlja naloge: ne kot da bi ona po
                     sebi nekaj bila, nekaj poleg našega uvida v to, kar se je zgodilo, kar se
                     dogaja ali se bo, po vsej verjetnosti, zgodilo. Ob vsem tem je mogoče nekaj
                     reči. Samo toliko je mogoče reči in ravno toliko tudi moramo reči, da v času ne
                     moremo prebivati poljubno. Ravno toliko je razuma v tem gibanju, da se človek
                     zave zmožnosti ali začuti dolžnost, da kaj razume, da je za kaj odgovoren, da
                     vidi dejanja, ki jih mora imeti za naloge, dane od zgodovine. </p>
                  <p>Če hočemo opravičiti trditev, da slovensko demokratsko desetletje ni naredilo
                     naloge, dane od zgodovine, moramo povedati, kaj je ta naloga bila. </p>
                  <p>V kratkem je bila ta naloga – potem ko je bila postavljena država – izhod iz
                     totalitarizma, z vsem kar to pomeni, in vstop v politično kulturo demokracije,
                     z vsem, kar to pomeni. To, kar je stalo na plakatih, ki jih je tedaj lepila
                     zgodovina, je bilo preprosto in na dlani. Kaj drugega pa, če ne to, kar je tu
                     stalo! Stvar je bila sama po sebi umevna. Toda ta preprosti aksiom je imel še
                     kolorar ali podpravilo, ki se je glasilo: prehod iz totalitarizma v demokracijo
                     bodo morale koncipirati in izpeljati nove demokratske sile same. Demosova
                     politična elita, potem pa elita pomladnega bloka, ki je Demosu sledil, pa tega
                     – z odličnimi izjemami seveda – tega uvida ni imela, ali pa ga ni imela v tako
                     izostreni obliki, da bi jo obvezoval absolutno in brezpogojno. Kako to, da tega
                     uvida ni bilo? Kako to, da se v teh ljudeh to preprosto védenje ni zgostilo? </p>
                  <p>Ključna beseda v odgovoru, ki ga bomo ponudili, bo pripadla besedi misliti. Na
                     strani reformne politike, zlasti katoliške, je zavladala čudna in nerazumljiva
                     lahkotnost. Kakor da v politiki ne bi bilo tako, da je treba k njej stopiti z
                     respektom, vedoč, da jo je treba razumeti in ukrotiti ali pa bo podivjala!
                     Kakor da v politiki ne bi bilo tako, kakor povsod drugod: da so stvari, ki jih
                     je dovoljeno dopustiti ali se jim celo odpovedati – pri katerih je uravnavajoča
                     beseda pragmatika – in stvari, pri katerih gre za biti in ne biti in je treba
                     na njih vztrajati, četudi se zdi, da je postavljeno vse na kocko! Dvojega torej
                     politika, zlasti katoliška, ni doumela: da je tranzicija skrajno zahtevno
                     podjetje, ki presega vsako zgodovinsko izkušnjo, ker podobnega dejanja
                     civilizacija še ni zahtevala, da se izvede; in da jo bodo morale uresničiti
                     nove politične sile same, brez vpletanja tistih sil, ki so povzročile stanje,
                     zaradi katerega je tranzicija sploh potrebna. Glede tega pa so zgodovinske
                     izkušnje bile. Bile so obilne, le da jim protagonisti katoliške politike niso
                     dovolili, da bi jih dovolj vznemirile. </p>
                  <p>Bilo bi smešno, ko ne bi bilo tako žalostno – in tako neumno! Natanko pol
                     stoletja pred tem je bil v Evropi izveden eksperiment v večih verzijah, ki je
                     dokazal dvoje: da komunisti vedno potrebujejo sopotnike in zaveznike in da
                     takoj, ko ti opravijo delo, za katero so bili pripuščeni, postanejo neosebe. Od
                     teh variant je slovenska bila tako idealnotipska, da bo mogoče prišla v
                     učbenike. Videokaseta s to zgodbo nosi nalepko: Profesor Edvard Kocbek. Ne
                     vemo, ali je že kdo izmeril zasluge, ki jih je izkazal partiji. Toda že sredi
                     vojne ga iz meglenega ozadja skoraj ni bilo videti, po vojni pa ga sploh ni
                     bilo več, razen kadar so ga pripeljali na forum, da so iz njega iztepavali
                     možne sovražnike. In vendar je letos poleti tržaški pisatelj prof. Boris Pahor
                     še mogel izjaviti, da je bil Kocbek žrtev partijske kratkovidnosti: »Kocbek je
                     bil žrtev partijske kratkovidnosti in lahko rečemo, da so začeli izgubljati, ko
                     so ga pol prisilili, pol prepričali, da je podpisal Dolomitsko izjavo.« Tu se
                     nenadoma znajdemo v položaju, ki ga je za neko drugo okolje dr. Robert Spaemann
                     označil takole: »Heideggeru se moramo zahvaliti, da nekaterih stvari na nov in
                     globlji način ne razumemo.« Kocbek je bil žrtev, a ne partijske kratkovidnosti,
                     ampak daljnovidnosti; in s tistim podpisom partija ni začela izgubljati, ampak
                     dobivati. Izgubljati bi začela, ko bi bila pluralna demokratična stranka. To pa
                     morda le ni bila, ali pač? </p>
                  <p>In vendar se je pol stoletja po Kocbeku vse to še enkrat zgodilo, tako
                     natančno, da znova občudujemo zgodovino in njen smisel za precizijo – in
                     ironijo. Kakor da bi jim iz debelih foliantov govorila: Saj sem vam pravila.
                     Najprej se je 18. januarja 1992 nič hudega sluteč javil Lojze Peterle. Zanj bi
                     morda imeli še kako opravičilo: kljub vsemu je bil prvi, bil pa je tudi
                     nekoliko demoraliziran; malo prej so ga namreč zapustili, da ne rečemo kaj
                     hujšega, nekateri politični prijatelji. Dobil je štiri ministrska mesta, a
                     tepsti so ga kljub temu začeli prav kmalu. Drugi se je ponudil Marjan Podobnik.
                     V ponedeljek 17. februarja 1997 – resnično je to bil črn ponedeljek, zakaj tega
                     dne so bile izničene in zapravljene možnosti, ki jih pomladni blok še dolgo ne
                     bo dobil več – je sklenil pakt s postkomunistično levico. Dobil je osem
                     ministrskih mest. Toda tepsti so ga začeli še prej kot Peterleta, predvsem pa
                     bolj nesramno in ponižujoče; tepli so ga celo potem, ko ga praktično ni bilo
                     več. (Komunisti imajo z ravnanjem z zavezniki obilo izkušenj; vendar vse ne
                     prihaja iz doktrine. Posla ne bi do take perfekcije obvladali, ko tega ne bi
                     imeli v političnih genih. Vseeno so tu rahlo pretiravali. Od časa do časa smo
                     začutili, da bi Podobnika morali pravzaprav občudovati: očitno se jim je moral
                     zelo zameriti, da so ukazali z njim tako ravnati.) Ko pa je junija lani
                     nastopil Zagožen in 25. julija omogočil postkomunistom projekt spremembe
                     Ustave, s katerim so povozili od Ustavnega sodišča legitimiran referendumski
                     izid, ga niso več tepli. Čisto lahko, da se jim je zasmilil. </p>
                  <p>Enega od razlogov, da tranzicija ni tekla po naravni poti, je torej vsekakor
                     treba iskati v neadekvatnosti ali neustreznosti političnega vodstva na
                     demokratični desnici – zlasti katoliški. </p>
                  <p>Zadnja opazka, takoj ko jo izrečemo, brutalno posveti v absurdnost tega
                     dogajanja. Ali tragičnost ali žaljivost ali ubijalskost! Kdo je težje čakal, da
                     se vrne demokracija in z njo svoboda in normalnost? Kdo je bil bolj poklican,
                     da narod popelje nazaj v civilizacijo? Kdo bolj kot katoličani! Kdo je umiral
                     na Turjaku, v Jelendolu, na Rogu? Kateri Slovenci pa so šli čez Ljubelj v
                     izgnanstvo – za zmerom? Koga pa so sramotili in poniževali pol stoletja? Za
                     Boga, se sprašujemo, ali se ti politični fantki sploh zavedajo, kaj so
                     naredili. Kako lahkomiselno so po političnih beznicah zapravljali groše, ki smo
                     jih z mnogim odpovedovanjem zbirali pol stoletja. </p>
                  <figure>
                     <graphic url="slike_z_42/z_42_02.png"/>
                     <head>Razor <name type="author">Stanko Klinar </name></head>
                  </figure>
                  <p>Ko so Slovenci leta 1990 preklicali totalitarno zakupno pogodbo, ki so jo pol
                     stoletja prej v nekem deliriju sklenili s komunisti, je nastopil čas velikih
                     pričakovanj. Mislili smo, v podobi povedano, da je noč minila in da se je začel
                     dan. Za to podobo se nam ni treba zagovarjati, čeprav je res, da so jo tako
                     izostreno videli le posamezniki. Večina pa ni čutila takó, ker so se vdali v
                     nelagodnost, v kateri so se nazadnje znašli. Prej so jih seveda vse še pošteno
                     preplašili! Komunisti na tej točki nikoli niso kazali nobenega dvoma, v duhu
                     Stalinove devize: Prepričanje je mogoče zamenjati, strah pa ostane. Slovencem
                     so komunisti nagnali strah v kosti z dvema ukrepoma: komunistom so priredili
                     dachauske procese, njim je bila namenjena tudi institucija Goli otok; za
                     nekomuniste, posebno katoliški del, pa so mislili, da bi to, kar so
                     komunistični teroristi uprizorili med vojno, predvsem pa po vojni umor
                     domobranske vojske, zadostovalo. Potem pa je strah, v pomenu injekcije, začel
                     popuščati. Ostalo pa je to, kar je povzročil: vsesplošna vdaja. Kaj to pomeni,
                     je, izzvan od vpraševalca Lada Ambrožiča, nekoliko razložil v nedavnem
                     televizijskem intervjuju dr. Janez Jerovšek: kdor je hotel delati kariero, je
                     pač moral formalno postati komunist. Potem sta še družno ugotovila, da so
                     nekatere ustanove to védenje dosledno uresničevale: tako fakulteta za
                     sociologijo in pravna fakulteta. Nobeden od njiju pa ni takrat – morda kdaj
                     prej ali pozneje zasebno – pomislil, da so nazadnje časi, ko se kariera dela in
                     časi, ko se kariera ne dela – če smemo uporabiti sintagmo, na kateri tako visi
                     predsednik države. Bili pa so seveda tudi ljudje kot dr. Aleksander Bajt, ki je
                     pomislil, da mora zavzeti stališče in »potegniti javno mejo, vidno vsakomur, pa
                     naj stane kar hoče«. To mejo je zagledal v partiji: »Partija je objektivna,
                     vsem razvidna meja, čez katero ne morem.« Zanimivo bi bilo vedeti, koliko je
                     bilo takšnih ljudi. Gotovo jih ni bilo malo! Sedaj bi morali pravzaprav
                     spoštljivo vstati in pomisliti na vse tiste, ki so morali svoje stališče zelo
                     drago plačati. Neka usedlina – usoda vseh, ki so šli skozi totalitarizem – pa
                     se je nabrala v vsakem od nas. </p>
                  <p>Noč je torej minila, a pravega dneva tudi noče biti. Imamo državo – nekoliko
                     smo nakazali, kako smo jo dobili – imamo tudi demokracijo in vse kar spada
                     zraven: ustavo, volitve, parlament itd. In vendar imamo po četrtih demokratskih
                     volitvah sliko, kakršno smo vam posredovali v uvodu. In vendar boste srečali na
                     ulici ljudi, ki vam bodo rekli: Vse imajo v rokah. Spet imajo vse v rokah. In
                     vendar boste na slavnostnem političnem balu zagledali stare obraze ljudi, ki
                     bodo veselo plesali, med tem ko bo orkester igral: Apre`s déluge, nous. – Po
                     potopu spet mi. </p>
                  <p>Videti je, da ima komunistični poseg v evropsko civilizacijo dve razvidno
                     različni fazi. Prva faza traja od leta 1848, ko je Marx, z Engelsovim
                     sodelovanjem, napisal Komunistični manifest, v katerem je postavil teoretske
                     temelje komunistične družbene filozofije, pa do leta 1989, ko so se zrušili
                     realni politični sistemi, ki so bili zgrajeni na tej filozofiji – vsaj
                     evropski. Ta faza komunizma je bila ideološka. Komunizem je temeljil na neki
                     ideji, na nekem védenju, na nekem odkritju: Človek je razdeljen na dve družbi,
                     na politično in civilno družbo. V tem je njegov problem, da ne more živeti
                     enotnega življenja – enotnega, v sebi skladnega življenja. Ko pa bo s svojo
                     družbeno akcijo odpravil protislovje med politično in civilno družbo, se bo
                     povrnil k sebi in zadobil enotnost. Nesluteno se bo povečala njegova
                     ustvarjalnost, povečala pa se bo tudi njegova sreča, kajti bistvo človeških
                     konfliktov je družbenega izvora. Toda, kot pravi Leszek Kolakowski, Človek brez
                     alternative 1974, je bilo že od vsega začetka jasno, da bo poenotenje politične
                     in civilne družbe nujno pripeljalo v totalitarizem. In res, ljudje, ki so se
                     javili, da realizirajo Marxovo vizijo, so morali nemudoma postaviti partijo,
                     potem pa takoj še tajno policijo, in poskrbeti za kontrolo proizvodnje in za
                     kontrolo medijev in druge podobne reči. Novi sistem človeka ni odrešil, ampak
                     ga je pahnil v nepopisno bedo in nasilje. Izkazalo se je, da družbe ni mogoče
                     organizirati brez politične oblasti. Politična oblast, ki jo je postavila
                     moderna, pa je predstavniška demokracija. Kolakowski pravi v zgoraj navedeni
                     knjigi tole: »Zelo splošno je mogoče reči, da ima predstavniška demokracija
                     velike napake in eno samo vrlino. Vse njene zločine in nevarnosti lahko
                     preberete v marksistični literaturi. Njena edina vrlina pa je, da doslej še
                     nihče ni odkril česa boljšega.« </p>
                  <p>Druga faza komunizma pa ni stvar preteklosti, ampak stvar sedanjosti. Mnogo
                     ljudi se bo čudilo, da še vedno govorimo o komunizmu, mnogi bodo celo šokirani.
                     Toda nobena druga oznaka s tekočega politološkega repertoarja ne more tako
                     določno pokazati na kulturne in politične parametre ljudi, ki so se odločili,
                     da se ponovno polastijo družbe in ki se jim je to, vsaj v Sloveniji, tako
                     spektakularno posrečilo. Vsaka od konkurenčnih oznak ima na sebi neko dvoumnost
                     in vsaka terja dodatni komentar glede njene specifične diference. Če pa
                     pravimo, da so to komunisti, pa takoj vemo iz katere zgodovinske pragme in s
                     kakšno obveščenostjo prihajajo; takoj tudi vemo, kaj so lahko in kaj morejo
                     biti – pa naj kdo od njih govori že karkoli. Dokler seveda kdo od njih ne da
                     prepričljive dokaze, da je stopil iz moralnega, kulturnega in političnega
                     ambienta, ki ga sugerira beseda komunizem, v moralni, kulturni in politični
                     ambient, ki ga sugerira beseda demokracija. Tega pa seveda ni mogoče narediti s
                     slučajnostno ali priložnostno opazko ali kretnjo. Totalitarizem in demokracija
                     sta vsak zase tako zavezujoči in tako med seboj izključujoči, da si komaj
                     predstavljamo količino energije, ki je potrebna za prestop iz ene strani v
                     drugo. Ta prestop, to integralnega človeka zavezujoče dejanje, njegova
                     intenziteta in dramatičnost, mora, s tem se pač lahko vsak strinja, če hoče
                     biti prepričljiva, poiskati zunanjega izraza ustreznih razmerij. Tudi temu, kar
                     smo tu povedali, bo morda kdo ugovarjal. Toda, če življenje ni igra, če je
                     življenje zares, če si lastimo status moralne in politične doletnosti: potem so
                     naše odločitve zavezujoče. Potem smo odgovorni: potem se obvežemo, da bomo, če
                     bomo vprašani, tudi odgovarjali. Vse to seveda, če je življenje kaj vredno, če
                     smo mi kaj vredni, če je dejstvo da smo, kaj vredno. Sicer je pa tako: pobiješ
                     na tisoče ljudi, preženeš z domov na tisoče ljudi, razlastiš na tisoče ljudi,
                     in praviš: Ah, ljudje, to je bila samo šala. Ali pa: Ali niste videli naše
                     mesijanskosti? Ali pa: Ah, vi ne veste, kaj to pomeni, revolucija nam je
                     ukazala. </p>
                  <p>A sedaj je važno nekaj drugega. Če je dosedanja analiza koga prepričala, potem
                     se je tudi pred njim, vsaj v obrisih, pokazala naslednja slika. Živimo v
                     državi, v kateri se politično življenje udejanja preko ustanov, ki izkazujejo
                     formalno demokratično konstitucijo; obstaja ustavno zagotovljeno načelo delitve
                     oblasti in načelo prostega trga, zagotovljene so človekove pravice. Toda če se
                     v kaki državi zgodi, da se politične sile ene opcije večinsko polastijo
                     poglavitnih centrov odločanja in poglavitnih centrov političnega prestiža,
                     potem obstaja velika možnost, da ti centri – ki so tudi centri medsebojne
                     kontrole – ne bodo delovali. V takem položaju bo izginila ali pa bo bistveno
                     zmanjšana transparentnost javnega življenja, ki je nujni pogoj, da se more
                     aktivirati kritika civilne družbe, pa tudi kritika državljana, s katerim
                     demokracija stoji in pade. Opisano v nekem smislu velja za vsako državo. Če pa
                     gre za državo v tranziciji iz totalitarizma v demokracijo, v kateri
                     demokratične ustanove, po definiciji, še niso stabilne, je takšna polastitev
                     alarmantna. Zlasti če so sile, ki so se večinsko polastile države, neposredne
                     naslednice ali pa kako drugače povezane s silami, ki so totalitarizem postavile
                     in ga na totalitarizmu lasten način vzdrževale. Logično je, da bodo takšne
                     sile, ko enkrat dobijo v roko tranzicijsko krmilo, pilotirale tranzicijo tako,
                     da se enkrat za vselej razbremenijo moralne, politične in kazenske odgovornosti
                     za preteklost, obenem pa utrdijo svojo moč v državnih institucijah in
                     institucijah civilne družbe. Tako počasi nastaja, za kulisami demokracije, nov
                     politični razred. Ali kar <emph>novi razred! </emph>
                  </p>
                  <p>V takšnih razmerah dobita poseben pomen dve besedi: resnica in resničnost. Leta
                     1998 je izšla knjiga prav s takšnim naslovom: Resnica in resničnost, nastala iz
                     predavanj, ki jih je dve leti prej imel oxfordski profesor Bernard Williams v
                     okviru dunajskega Instituta za znanosti o človeku. Poudarek na resnici in
                     resničnosti nas je pritegnil iz razumljivih in upravičenih razlogov, zakaj
                     kakor avtor tudi mi čutimo potrebo, »da bi pogledali za kulise in da bi tam
                     zagledali prave strukture in motive«, kar velja zlasti za »politiko,
                     zgodovinopisje in sociologijo«. Torej, kako je z resnico in resničnostjo,
                     odnosno kaj lahko storimo zanju? </p>
                  <p>V vsaki družbi, v naši pa, kot smo videli in bomo še videli, posebej, morajo
                     obstajati določene sile – ali določeno duhovno razpoloženje – ki vzbuja
                     kritični sum, da to, kar ponuja oblast ali od oblasti obvladane strukture, ni
                     še vse resnica ali sploh ni resnica. Komur je do tega, da resnico odkrije, mora
                     imeti posebno zmožnost, ki bi ji lahko rekli razločevanje: videti, kaj je kaj
                     in kdo je kdo. Politika je področje javnega prostora in kdor hoče razločiti
                     stvari, ki vstopajo v javni prostor, mora imeti informacije. Informacije pa so
                     vezane na svobodo. Medij, v katerem informacije avtentično obstajajo, je
                     svoboda. </p>
                  <p>Svoboda je prva beseda, a ni edina. Zgolj svoboda na področju informacije je
                     kaotična; ne omogoča, sama po sebi, informiranega človeka v celotnem pomenu
                     besede. Iz samopostrežne prodajalne komercialno izgotovljenih informacij ne
                     prihajajo osebnosti, ampak ljudje »z narcistično samokonstrukcijo«. Poleg
                     svobode – denimo svobode govora – mora v javnem prostoru obstajati tudi čut za
                     resnico in resničnost. Pisec pravi: »Upor proti nasilju in zlorabi, obramba
                     temeljnih pravic civilne družbe in demokratičnih svoboščin ne temelji na
                     svobodi vsakega, da reče, kar se mu poljubi, ampak na oblikovanju in varstvu
                     metod za posredovanje in širjenje <emph>resnice</emph>.« </p>
                  <p>Pomen resnice v razmerju do liberalne svobode ilustrira avtor na primeru, ki
                     verjetno ni neznan našim bralcem. V Orwellovem romanu 1984 zapiše Winston v
                     svoj dnevnik tudi tole: »Svoboda je svoboda, da smeš reči, da je dve in dve
                     štiri. Če je to dovoljeno, vse drugo pride samo po sebi.« Partijski šef O’Brien
                     potem z mučenjem doseže, da Winston nekaj časa verjame, da je dve in dve pet.
                     Ko ameriški novoliberalni mislec Richard Rorty analizira to sceno, poudari, da
                     za etični in politični pomen te zgodbe ni bistveno, da je Winston bil z
                     mučenjem prisiljen verjeti nekaj neresničnega. Tudi ko bi bil mučen zato, da bi
                     priznal nekaj resničnega, bi to bilo ravno tako narobe. Važna je svoboda.
                     Resničnost ali neresničnost nimata tu nobenega pomena. Naš avtor pa nasprotuje
                     Rortyju in trdi, da je treba njegovo liberalno stališče dopolniti z nekim
                     drugim premislekom. Pri tem pokaže na problem vzgoje, ki je »avtoritativna
                     oblika prepričevanja«, a gotovo temelji v razločevanju med resnico in
                     neresnico. O tem ni nobenega dvoma. Vzgoja je primer, kjer svoboda do neresnice
                     ne obstaja. </p>
                  <figure>
                     <graphic url="slike_z_42/z_42_03.png"/>
                     <head>Grintavci s Kranjske rebri <name type="author">Stanko Klinar
                        </name></head>
                  </figure>
                  <p>Primera, ki smo ju navedli, kažeta na splošni pomen resnice in resničnosti v
                     današnji pretežno liberalni klimi. Da bi pa avtor podprl veljavo resnice in
                     resničnosti posebej v politiki, pa uvede neki pojem, ki je važen tudi za
                     sedanjo Slovenijo – čeprav je jasno, da je bilo vse kar je hotel, dognati
                     splošno veljavne sociološke in filozofske modele in ni pri tem niti od daleč
                     pomislil na tranzicijsko Slovenijo. </p>
                  <p>Vendar je stvar, kot boste videli, osupljiva. Njegov središčni pojem je
                        <emph>kritično načelo.</emph> Bernard Williams takole opiše položaj, ki
                     postavlja nujno zahtevo po <emph>kritičnem načelu: </emph>
                  </p>
                  <p>
                     <emph>»Denimo, da je ena od dveh, v neki družbi obstoječih strani, v primeri z
                        drugo privilegirana, zlasti kar zadeva oblast. Poleg tega pa je v obtoku
                        zgodovina, ki naj bi to razdelitev upravičila. Pri čemer je ta zgodovina, ki
                        jo zastopa privilegirana stran, na splošno sprejeta tudi od zapostavljenih.
                        Denimo nadalje, da je glavni razlog, da tudi zapostavljeni to zgodovino in
                        ta sklep sprejemajo, v moči ali oblasti privilegirane strani. Če je tako,
                        potem sprejemanje sistema s strani zapostavljenih ne more biti legitimacija
                        sistema in je opisana razdelitev nepravična.« </emph>Važno je torej to, da
                     si je »možno zamisliti razmere, v katerih je neki hierarhični sistem sprejet –
                     tudi in morda predvsem od zapostavljenih – pa je vendar krivičen.« To je za
                     sedanjo Slovenijo bistvenega pomena. Da smo tu sredi resnice in resničnosti nam
                     bo potrdil naslednji izrek Johna Rawlsa: »Pravičnost je prva vrlina vsake
                     družbene institucije, takó kakor je resnica prva vrlina vsakega miselnega
                     sistema.« </p>
                  <p>Kar kritikom – promotorjem kritičnega načela – zagotavlja potrebno gotovost, je
                     odkritje pojma <emph>sile</emph>. Da ljudje pritrjujejo sistemu, je doseženo s
                     silo. Da imajo celo ljudje na najbolj zapostavljenem koncu sistem za upravičen,
                     je to zaradi <emph>sile</emph>. Z odkritjem sile, dobijo kritiki dokaz, da ne
                     živijo samo iz kritiške logike same. Da sila ne more služiti za nobeno
                     upravičenje, ima vrednost univerzalnega načela. Važno je tudi to, da v območje
                     sile spadajo tudi neke metode prepričevanja, ki so v resnici nasilje, čeprav
                     tega ni mogoče odkriti na prvi pogled. To zagotavlja možnost, da obstaja
                     nasilje, ki ga nihče več ne občuti kot nasilje. Po tem razmišljanju nekoliko
                     bolje razumemo Havelovo sintagmo: Živeti v resnici. </p>
                  <p>V tem, kar je bilo tu povedano, je prepričljivo opozorilo, da lahko nastanejo
                     razmere, v katerih tudi tisti, ki jih sistem zapostavlja, sprejemajo sistem kot
                     nekaj legitimnega in normalnega. To je zato, ker je zaradi določenih razlogov
                     izginila kritična misel. Ali pa je sila, ki je stožer vsake nelegitimnosti,
                     izgubila začetno brutalnost in se civilizirala, tako da je nereflektirana
                     množica ni več v stanju registrirati. </p>
                  <p>
                     <emph>Novi razred</emph>, za katerega smo rekli, da obvladuje civilno družbo –
                     iz nje se pravzaprav nikoli niti umaknil ni – sedaj pa se je večinsko polastil
                     tudi demokratičnih političnih institucij, za ta novi razred lahko rečemo, da je
                     tisto, s čimer dosega sprejetje in zaradi česar se mu priznava legitimnost,
                     povezano s <emph>silo</emph> in je odvisno od <emph>sile</emph>. </p>
                  <p>
                     <emph>Novi razred</emph> je dedič komunističnega polstoletja. Kar so komunisti
                     v tem času akumulirali, je prišlo v tej ali oni obliki v njegove roke. Kaj od
                     tega je najbolj pomembno za njegovo sedanjo moč, je težko reči. Gotovo je važen
                     del zapuščine strah, s katerim je zavestni komunistični teror še med vojno in
                     potem po vojni tako prepojil človeško snov, da je, bogve v kateri od zavratnih
                     metastaz, preko katerih se je neobvladano razvijal, še danes tam, ne da bi kdo
                     še vedel za njegovo pravo ime. Ljudje ne vedo, od kdaj je in kako je vanje
                     prišel; ne vedo pa tudi, da je strah tisto, kar jim jemlje veselje in voljo, da
                     bi postali akterji kritičnega načela. Težko je oceniti, kako velike koristi ima
                        <emph>novi razred</emph> od tega. </p>
                  <p>Druga dobrodošla dediščina, s katero si je <emph>novi razred</emph> zelo
                     opomogel, je biološka ekstirpacija nekdanjih komunističnih nasprotnikov, sedaj
                     pa njegovih možnih političnih konkurentov. Odsotnost v tradiciji izučenih
                     ljudi, daje novemu razredu nezasluženo, a dejansko superiornost. Praznina, ki
                     je tako nastala, namreč ne daje glasov, ki bi lahko prispevali k splošni
                     orientaciji v prostoru. Povojni eksodus je imel podobne učinke. Kdo bi mogel
                     trditi, da odsotnost kompetentnih nasprotnikov tudi ni oblika sile? </p>
                  <p>Nadalje. Mlade generacije, ki so prihajale iz šol v življenje, so namesto
                     zgodovinske razsežnosti prinašale medle mitske predstave, ki jim niso omogočale
                     realne orientacije v prostoru in času. Mladine se je začelo polaščati ali
                     nezavedno nasprotovanje vsakim vrednotam ali pa praktični indiferentizem.
                     Ljudi, ki bi vzeli aktiviranje kritičnega načela za svojo stvar, iz teh
                     kvartirjev ni bilo pričakovati. </p>
                  <p>Komunisti, ki so se v osemdesetih in devetdesetih letih začeli pospešeno
                     oblikovati v <emph>novi razred</emph>, so se na prehod – katerega nujnosti so
                     se mnogo prej zavedli kot si večina ljudi misli – skrbno pripravili. Pozicije v
                     civilni družbi, v gospodarstvu, v finančnih ustanovah, so imeli, kot rečeno,
                     zagotovljene. Te bi bile ogrožene samo v primeru, če bi iz deprivilegiranih
                     nenadoma vstala silovita politična volja. Da ne bi do nje prišlo, je bilo treba
                     to voljo ali usmerjati ali pa v kali zatreti. Dr. Peter Jambrek je v intervjuju
                     14. julija letos povedal, da je partija »zelo forsirala ustanovitev Nove
                     revije«. Po drugi strani pa je začela silovito kampanjo zoper tako imenovani
                     »revanšizem«, ki v ideološki semantiki ni pomenil nobenega revanšizma, ampak
                     zgolj govorjenje o tem, kaj je partija v resnici bila. Iz kako zelo enakih
                     vodnjakov te reči prihajajo, dokazuje pendant, ki ga je k našemu revanšizmu
                     ustvarila nemška Stranka demokratičnega socializma. Tukaj so spodobne ljudi
                     dotolkli z očitki, da se grejo Siegerjustiz – justica zmagovalcev. Obe kretnji,
                     naša in njihova, sta imeli velik vpliv. </p>
                  <p>Kakor učijo ideološki učbeniki, so se komunisti borili nekoč proti nasilju.
                     Toda kako je mogoče, da so pozneje sami postali nosilci nasilja? Naši komunisti
                     so hoteli v svoji moralni nedoraslosti in politični pretkanosti ta del svoje
                     kariere zamolčati. Kdor bi o njej govoril, za tega so ime že pripravili:
                     revanšist. V letos pomladi izišli knjigi, Zgodovina kot izkustvo, je vodilni
                     nemški politolog Karl Dietrich Bracher povedal naslednji dogodek, ki bi lahko
                     bil tudi komentar k velikodušnosti, ki jo naši komunisti zahtevajo od nas.
                     Bracher pripoveduje, kako so z Willyjem Brandtom in vdovo Juliusa Lebera
                     preiskovali primer vsake posamične rezistence v nemških totalitarnih razmerah:
                     »Lotili smo se tudi življenjskih poti komunistov v komunistični rezistenci, s
                     čemer smo takrat trčili ob določene tabuje. Vendar smo bili – tudi Willy Brandt
                     – vedno naslednjega mnenja: upoštevali bomo samo tiste, ki so rezistenco
                     plačali z življenjem ali pa pozneje niso stopili na stran zatiralcev. Povsem
                     jasna ločnica! Tisti, ki so potem zastopali neki drugi totalitarizem in
                     kakorkoli pomagali vzpostaviti drugo nemško diktaturo, niso imeli kaj iskati v
                     rezistenci.« </p>
                  <p>Na velikem simpoziju, imenovanem Spomin stoletja, ki je bil letos od 9. do 11.
                     marca na Dunaju, je nekdanji zvezni komisar za arhive Stasija Joachim Gauk
                     rekel tudi tole: »Ne gre za spravo, ampak za to, da zatiralci ne bi mogli več
                     zagotavljati svojih pozicij v družbi in za to, da bi državljanske in človeške
                     pravice zatiranih zmagale nad interesi nekdanjih vladajočih elit.« </p>
                  <p>In Alex Boraine, podpredsednik južnoafriške Komisije za resnico in spravo, je
                     prav tam rekel, da je pozabljenje sicer potrebno, a se ne doseže z
                     ignoriranjem. »Tudi mi bomo obrnili stran, a jo bomo prej prebrali.« Simpozij
                     se je iztekel v zaščito ljudi, ki so jim, kot se je izrazil eden od
                     udeležencev, »totalitarni režimi konfiscirali spomin«. </p>
                  <p>Kar hočemo s tem navajanjem povedati, je to, da uživa <emph>novi razred</emph>
                     sprejetje in legitimacijo v senci nečesa, ki ima vse znake sile. Ta sila nima
                     več znakov brutalnosti; ta sila je sedaj mnogo bolj rafinirana in mnogo težje
                     jo je tudi videti, zlasti v času postmoderne indiferentnosti. Vendar je
                     tolikšna in takšna, da prostor, v katerem se dogajajo duhovne, kulturne in
                     politične odločitve ni »herrschaftsfrei«, kot bi rekel Habermas – brez
                     nedovoljenih uravnalnih norm. </p>
                  <p>Taka sila so brez dvoma obstoječi mediji. Predvsem pa seveda neobstoječi –
                     tisti, ki jih ni. Kar res presega meje razumljivosti je ali strah ali vdanost
                     ali onemoglost ali shiranost ali topost, ki povzroči, da 30 % ali 40 % ali
                     <lb/>50 % ljudi kupuje dnevni časopis, ki piše proti njihovemu prepričanju in
                     ki prinaša informacije, ki favorizirajo njihove nasprotnike in se iz teh, ki
                     časopis berejo, neprikrito norčujejo. </p>
                  <figure>
                     <graphic url="slike_z_42/z_42_04.png"/>
                     <head>Planike na Kadinu <name type="author">Stanko Klinar </name></head>
                  </figure>
                  <p>Kako so naši novinarji lahko ideološko kondicionirani, lahko nekoliko vidite na
                     primer iz Delovega članka Čas opravičil, od maja letos. Govor je o tem, da je
                     opravičevanje v modi: papež se opravičuje, Nemci se opravičujejo, Djukanoviæ se
                     je opravičil. Potem pa novinarka doda, da pa »nekateri ne zmorejo
                     samorefleksije«. Nato navede Avstrijce in Italijane. Ali ne bi bilo naravno, da
                     bi se ob tem spomnila domačih komunistov in jih vprašala, zakaj »ne zmorejo
                     samorefleksije«. Saj bi se imeli za kaj opravičiti, mar ne? Saj bi se vendar
                     morali predvsem oni opravičiti! Res je bil članek napisan za zunanjepolitične
                     potrebe, toda ali asociacije nimajo svoje zakonitosti? Kako to, da se v poplavi
                     opravičevanj nihče v nobenem od slovenskih dnevnikov ni spomnil, da postavi
                     javno vprašanje starim in novim komunistom, kdaj se bodo končno podredili
                     »samorefleksiji«. </p>
                  <p>Toda to je tako: Povsod so morišča in grobišča, v Bosni, v Srbiji, na Kosovu; v
                     Kambodži, v Argentini, v Čilu; povsod so diktatorji, ki jih je treba poiskati
                     in kaznovati; povsod se ustanavljajo komisije in odbori za raziskovanje
                     preteklosti. Naši novinarji o vsem tem obilno pišejo – a samo o tem. Tako so že
                     strenirani! Koga pa ščitijo? Jasno je, da ščitijo <emph>novi razred</emph>. Pri
                     njem so stopili v službo. In tam, kjer je v službi, stoji Slovenec neomajno:
                     nekoč na Dunaju, potem v Beogradu, sedaj pa v postkomunistični Ljubljani. </p>
                  <p>Zadnji dan letošnjega julija je Delo prineslo odlomek besedila Matjaža Pikala
                     iz časopisa Večer. Tu se pisatelj upravičeno huduje nad ravnodušnostjo ljudi
                     spričo malomarnosti policije, ki ne razreši primera novinarja Mira Petka. Potem
                     pa pravi: »Ta pozicija nojevega tiščanja glave v pesek neprijetno spominja na
                     polpreteklo zgodovino in na strahote, ki so jih Nemci med drugo vojno v
                     koncentracijskih taboriščih prizadejali Židom.« Potem pa še pravi, da so se
                     Nemci dolgo delali, češ da tega niso vedeli. Tako je sedaj tudi pri nas:
                     »Očitno nekaterim takšna pozicija, torej pozicija molka, zakon omerta, ustreza,
                     medtem ko je druge ljudi preprosto strah, tretji pa samo zamahnejo z roko.«
                     Predstavljamo si, da je Matjaž Pikalo moral imeti veliko poguma, da je o teh
                     stvareh spregovoril. Poznamo in cenimo ga tudi kot odličnega stilista in
                     duhovitega avtorja. Toda kako to, da ni pomislil na Slovence, ki so tukaj,
                     ampak je njegova domišljija zajadrala k Nemcem? Ne verjamemo, da je to človek
                     »molka«, ki bi ga bilo »strah«, ki bi »zamahnil z roko«. A je v nekem smislu
                     naredil natanko to. Sedaj vidimo, da moramo reči, da ne obstajajo samo
                     uslužbenci novega razreda, ampak tudi njegove žrtve. </p>
                  <p>Novinarji <emph>novi razred</emph> branijo. Tudi – morda zlasti – pred
                     zgodovino. V začetku junija je eden od njih tole povedal o zgodovini: »da smo
                     se Slovenci še pred kratkim prepirali o zločinih, pobojih, krivdi in tako
                     naprej«, da je pravkar minila »srdita domobransko-partizanska debata in je tam
                     zdaj nekje v kotu kot zmečkana žoga, ki ji je počila duša«, da bo Nova zaveza
                     /sic!/ kmalu praznovala desetletnico in se bo spet naokoli »valjalo nekaj več
                     zgodovine«. To je seveda blebetanje, in vendar bi ga radi postavili ob
                     razmišljanje dr. Gesine Schwan z naslovom Politični pomen zamolčane krivde.
                     Prof. Gesine Schwan, predsednica Evropske univerze Viadrina v Frankfurtu na
                     Odri, pravi takole: »Psihični in socialni učinki, ki jih naša družba zaradi
                     zamolčane krivde mora pričakovati, so: zmanjšana samozavest, porušeno zaupanje,
                     razpršeni občutki krivde, odsotnost resničnega in živega demokratičnega
                     konsenza državljanov. Zamolčevanje krivde škoduje demokraciji.« </p>
                  <p>Slovencem je bila naložena neka zgodovinska naloga, a je nismo hoteli
                     registrirati in vzeti nase. Naše življenje, namesto da bi obstajalo v
                     resničnosti, je zato potekalo na ravni videza. Ker smo torej na obodu in nas
                     nič resničnega ne nosi, bomo lahek plen časa. Če bomo živeli<emph>, kakor da bi
                        živeli</emph> – in nezares – se ne bomo mogli oprijeti ničesar resničnega in
                     se lahko zgodi, da nas bo, prej kot si lahko predstavljamo, odneslo v brezimne
                     prostore niča. Naloga, ki nam je bila odkazana, je kompleksna. V tem komentarju
                     smo se omejili na njen politični del. Naj v tem ključu tudi končamo in obenem
                     spomnimo, da je tranzicija najprej in v prvi vrsti stvar politične volje in
                     zavesti. Dve stvari bi radi iz tega komentarja povzeli.</p>
                  <p>Prvič mora katoliška politična elita priti k sebi. Od nje ne zahtevamo zmag, ki
                     niso mogoče, zahtevamo pa avtentično obstajanje. Veliko jim bo pomagalo, če si
                     bodo ponavljali, da človeku, tudi v politiki, ni dovoljeno biti neumnemu. V
                     tradiciji, na katero se obilno sklicujejo, duhovni, kulturni in politični, bodo
                     našli besede, s katerimi bodo mogli doseči veliko ljudi. Seveda pa bodo te
                     besede morali razumeti.</p>
                  <p>Druga stvar pa je ta, da je kontinuiteta – s silami, ki gravitirajo v njeno
                     območje – dosegla status novega razreda zaradi odsotnosti <emph>kritičnega
                        načela.</emph> Da se je kontinuiteta mogla znova vzpostaviti kot razred, ni
                     v interesu večine Slovencev, a ji je vendar to omogočila demokratična volja
                     večine Slovencev. To je zato, ker jim inertne sile ideološke preteklosti niso
                     dovoljevale delovanje avtonomnega političnega uma. Ob tem tukaj lahko rečemo
                     samo to, da ima misel tudi to odličnost na sebi, da, kakor ptič Feniks, lahko
                     vstane iz pepela, iz nič takorekoč. Vsak resničen stavek, ki ga bo kdo –
                     kjerkoli in kadarkoli – izrekel v prihodnosti, bomo pozdravili kot majhen
                     prispevek k njenemu vstajenju.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Slovenska zaveza</head>
               <docAuthor>Janko Maček</docAuthor>
               <div type="div3">
                  <head>Uvod</head>
                  <p>Letos v aprilu smo se spomnili desetletnice ustanovitve Nove slovenske zaveze
                     in izhajanja njenega glasila Zaveza. Skoraj neopazno je šla ta obletnica mimo,
                     vendar je marsikdo pomislil, zakaj ime Nova slovenska zaveza. Kaj je pravzaprav
                     bila Slovenska zaveza in kdaj je delovala? Ta in oni je celo na glas povedal to
                     vprašanje in pripomnil, da bi morala Zaveza o tem kaj več pisati. Res je bilo v
                     prvih številkah naše revije to vprašanje že pojasnjeno, saj je bil o tem
                     objavljen celo intervju z zgodovinarjem dr. Mlakarjem, toda od tedaj je
                     preteklo že deset let. Ali ni prav, da sedaj o tem ponovno kaj povemo?</p>
                  <p>V rubriki Kako se je začelo navadno razmišljamo o dogodkih, ki so pripeljali do
                     oboroženega protikomunističnega odpora. Zdi se, da je naša raziskava usmerjena
                     le na komunistične poboje, ki so se posebno razširili spomladi 1942 in katerih
                     posledica so bile vaške straže in kasneje domobranstvo. Toda med aprilom 1941
                     in pomladjo 1942 je vendar dvanajst mesecev – celo leto. Ali je bila
                     nekomunistična stran ves ta čas zadovoljna z okupacijo in je samo sanjarila,
                     kako jo bodo nekoč osvobodili zahodni zavezniki? Kaj vse se je zgodilo po
                     cvetni nedelji 1941, ko so Nemci bombardirali Beograd in tako brez vojne
                     napovedi začeli napad na Jugoslavijo, katere del je bila Slovenija? Kako je na
                     to reagirala takratna slovenska oblast, izvoljena na bolj ali manj
                     demokratičnih volitvah pred začetkom vojne?</p>
                  <p>Zakaj ime Slovenska zaveza? Zame je beseda zaveza že od otroških let povezana s
                     predstavo mavrice, ki se razpne čez nebo, ko po nevihti izza oblakov spet
                     posije sonce. Nisem še dobro znal brati, ko sem dobil v roke knjigo zgodb
                     svetega pisma, kjer je bila skoraj na začetku slika velike povodnji in Noetove
                     barke. Tam sem prebral ali so mi morda prebrali, kako je Bog z Noetom sklenil
                     zavezo, da ne bo nikoli več tako strašnega potopa, in v potrditev te zaveze se
                     je na nebu pokazala mavrica. S sklenitvijo zaveze se torej zavežemo, da bomo
                     nekaj naredili na določen način, sklenemo nekakšno slovesno pogodbo. Z
                     ustanovitvijo Slovenske zaveze marca 1942 so se predstavniki treh miselnih
                     krogov na Slovenskem zavezali, da bodo »v času največje stiske in najtežjih
                     preizkušenj neglede na stranko, strujo in nazor složno delali za osvoboditev
                     slovenskega naroda, da se v celoti združi v svobodni Sloveniji«. (Iz proglasa v
                     1. št. lista Slovenska zaveza, 7. maja 1942)</p>
                  <p>Pogosto slišimo bolj ali manj upravičene pripombe, da se legitimni predstavniki
                     predvojne oblasti na Slovenskem v začetku okupacije niso znašli, da niso znali
                     potegniti potez, s katerimi bi vse narodne sile usmerili k enotnemu cilju in
                     preprečili začetek revolucije. Zakaj niso preprečili vpliva komunistične
                     partije in njenega vzpona na oblast? Ali je bilo v danih razmerah ta vzpon
                     sploh mogoče preprečiti? Kakšno vlogo je pri tem imela Slovenska ljudska
                     stranka kot najmočnejša predvojna stranka na Slovenskem? Zakaj so bili stalni
                     problemi z vojaškim vodstvom protirevolucijske strani? Kar preveč vprašanj za
                     takle sestavek! Vsaj na nekatera bomo skušali odgovoriti in tako tudi pojasniti
                     nastanek in vlogo Slovenske zaveze.</p>
               </div>
               <div type="div3">
                  <head>Cvetna nedelja 1941</head>
                  <p>V zgodnjem jutru 6. aprila 1941 so Nemci strahovito bombardirali Beograd. Tako
                     nenadnega in silovitega napada brez vojne napovedi nihče ni pričakoval, čeprav
                     se je vedelo, da je začetek vojne blizu. Dr. Franc Kulovec, ki je na
                     ministrskem položaju v Beogradu in v vodstvu Slovenske ljudske stranke nasledil
                     decembra 1940 umrlega dr. Korošca, je bil ubit med prvim naletom letal na
                     dvorišču svojega stanovanja na Dedinju. Drugi slovenski minister dr. Miha Krek
                     se je priključil ostalim članom vlade, ki so se po določenem načrtu takoj po
                     prvem bombardiranju umaknili iz Beograda in še pred večerom prispeli v Užice. Z
                     njim je potoval dr. Ciril Žebot, ki bi sicer po programu moral spremljati dr.
                     Kulovca. Naslednji dan so se v Užicah pojavili še bivši minister in tedanji
                     načelnik jugoslovanske gasilske zveze Franc Snoj, vodilni član Jugoslovanske
                     nacionalne stranke dr. Albert Kramer in znani primorski Slovenec dr. Engelbert
                     Besednjak. Franc Snoj je bil imenovan za ministra namesto pokojnega Kulovca, še
                     preden je bežeča vlada 8. aprila nadaljevala pot proti Sarajevu.</p>
                  <p>Med ponovnim postankom na Palah pri Sarajevu se je slovenski ekipi najprej
                     pridružil dr. Lambert Ehrlich, nato pa še skupina ljubljanskih novinarjev, med
                     katerimi sta bila tudi glavni urednik Slovenskega doma Mirko Javornik in
                     kulturni urednik Slovenca dr. Tine Debeljak. Dr. Ehrlicha je v pričakovanju
                     vojne in odhoda v tujino poklical k sebi še dr. Kulovec. Iz Ljubljane je odšel
                     šele v nedeljo, ko se je že vedelo za začetek vojne, zato se je usmeril proti
                     Sarajevu v upanju, da bo tam naletel na vlado ali vsaj zvedel, kje se
                     nahaja.</p>
                  <p>30. marca 1941 je vodstvo Slovenske ljudske stranke v Ljubljani razpravljalo o
                     trenutnih razmerah in o nevarnosti vojne ter okupacije. Na tem sestanku je bilo
                     med drugim sklenjeno, naj dr. Alojzij Kuhar in msgr. Franc Gabrovšek, dotedanji
                     ravnatelj Zadružne zveze, kot delegata stranke takoj odpotujeta v Beograd k
                     slovenskima ministroma, kasneje pa po potrebi tudi v tujino. Ker se je zvedelo,
                     da bo vse prometne zveze v državi v kratkem prevzela vojska, sta se Gabrovšek
                     in Kuhar že v petek, 4. aprila, zvečer z vlakom odpravila proti Grčiji. Z njima
                     je potovala tudi žena ministra Kreka s sinčkom Alešem. Njihov vlak je bil
                     zadnji civilni vlak, ki je iz Beograda še peljal proti jugu. Zaradi velikih
                     zamud je šele v nedeljo zjutraj priropotal v Skoplje, ko so tudi tam že padale
                     nemške bombe. Kljub temu so naši begunci nadaljevali potovanje in 9. aprila
                     prispeli v Atene.</p>
                  <p>Na velikonočni ponedeljek, 14. aprila, je begunska vlada zapustila Pale in se z
                     avtomobili odpeljala proti Črni gori. Poleg obeh slovenskih ministrov so
                     potovali s to kolono tudi dr. Ehrlich, dr. Žebot, dr. Besednjak, dr. Kramer,
                     dr. Debeljak in Mirko Javornik. Na nekem travniku blizu Nikšiča so nanje čakali
                     vojaški avioni, s katerimi so poleteli v Atene in nato naprej v Egipt. Toda od
                     Slovencev sta tako odšla iz države le ministra Krek in Snoj, ostalim pa so
                     naročili, naj hitijo v Kotorski zaliv in se vkrcajo na angleško podmornico, ki
                     naj bi tja prišla po osebje angleškega poslaništva. Ker podmornice ni bilo, so
                     se slovenski begunci po raznih potih vrnili v Slovenijo.</p>
                  <p>Mislimo, da bi bilo treba v zvezi z umikom jugoslovanske vlade še marsikaj
                     povedati. Na primer, kako jo je dr. Vladko Maček takoj po prihodu v Užice
                     zapustil in se odpeljal v Zagreb, kjer je potem bila 10. aprila proglašena NDH
                     (Nezavisna država Hrvatska), kako se ji je na Palah pridružil general Simoviæ
                     in tam izročil vrhovno poveljstvo nad razpadlo jugoslovansko armado svojemu
                     kolegu generalu Kalafatoviæu, sam pa z vlado odletel v tujino, kako se je na
                     travniku pri Nikšiæu na letala vkrcalo več soprog in raznih spremljevalcev
                     srbskih ministrov, Slovenci pa so na njih dobili prostora komaj za dve
                     osebi.</p>
                  <p>Toda nas vendar zanima Slovenija! Kaj se je tu dogajalo na cvetno nedeljo 1941
                     in v dneh po njej? Obenem z bombardiranjem Beograda je nemška vojska vdrla v
                     Jugoslavijo na vseh mejah od Rateč na Gorenjskem do Caribroda na jugovzhodu,
                     kjer so se ji pridružili tudi Bolgari. Zveza med Ljubljano in Beogradom je bila
                     že ob prvem bombardiranju pretrgana, noben stik z vlado v Beogradu ni bil več
                     mogoč. Le nekaj ur po nemškem napadu so se pri banu dr. Natlačenu zbrali
                     zastopniki slovenskih političnih strank. Dr. Metod Mikuž v svojem Pregledu
                     zgodovine NOB piše, da so se seje na cvetno nedeljo udeležili predstavniki
                     »Slovenske ljudske stranke (SLS – klerikalci), Jugoslovanske nacionalne stranke
                     (JNS – liberalci Živkovič-Kramerjeve smeri), Narodne radikalne stranke
                     (slovenski radikali Ravniharjeve smeri), Jugoslovanske demokratske stranke
                     (liberalci, ki so se vključili v ponovno oživljeno Samostojno demokratsko
                     stranko), Slovenske kmečke stranke (Pucljeva in Marušičeva smer) in
                     Socialistične stranke Jugoslavije«. (M. Mikuž, Pregled zgodovine NOB 1, str.
                     49) Dogovorili so se za ustanovitev Narodnega sveta in za njegovega predsednika
                     izvolili dr. Natlačena. Predlog komunistične partije, da bi tudi ona sodelovala
                     v Narodnem svetu, so zavrnili z utemeljitvijo, da »lahko sodelujejo samo
                     predstavniki organiziranih in priznanih političnih strank«.</p>
                  <p>Ko se je izvedelo, da so v Zagrebu razglasili samostojno Hrvaško, je Narodni
                     svet izdal obvestilo, da začasno prevzema vrhovno oblast v Sloveniji. Ker
                     poveljstvo jugoslovanske vojske v Sloveniji ni sprejelo predloga za podreditev
                     Narodnemu svetu, že 9. aprila je vojska začela zapuščati Slovenijo in
                     razpadati, je ta opozoril na neizbežnost okupacije in pozval k ohranitvi reda
                     in miru. Preprečil je, da bi umikajoča se vojska porušila več prometnih in
                     industrijskih naprav. 12. aprila, ko so Italijani že bili v Ljubljani, je
                     delegacija Narodnega sveta z banom na čelu hitela v Celje in skušala
                     posredovati pri Nemcih, da bi cela Slovenija prišla pod enega okupatorja.
                     Njihova pot je bila seveda zaman, saj je Hitler že odločil, da bo Slovenija
                     razkosana med tri okupatorje.</p>
                  <figure>
                     <graphic url="slike_z_42/z_42_05.png"/>
                     <head>Špik s Srednjega vrha <name type="author">Stanko Klinar </name></head>
                  </figure>
                  <p>Italijani so kmalu po zasedbi prepovedali delovanje Narodnega sveta. Civilno
                     upravo v Ljubljanski pokrajini je prevzel visoki komisar Emilio Grazioli, skrb
                     za red pa je bila poverjena italijanski policiji in karabinjerjem. Kot
                     posvetovalni organ naj bi visokemu komisarju pomagal sosvet – konzulta, v
                     katerega so bili imenovani »predstavniki iz produktivnih skupin slovenskega
                     prebivalstva«. V začetku sta bila člana sosveta tudi bivši ban dr. Natlačen in
                     bivši minister Pucelj; svoj pristanek na sodelovanje v konzulti sta
                     opravičevala s skrbjo za ohranitev slovenskih pravic v Ljubljanski pokrajini,
                     ki je bila tedaj tudi zatočišče za begunce z Gorenjskega in Štajerskega.</p>
                  <p>Dr. Žebot v knjigi Neminljiva Slovenija opisuje, kako sta se z dr. Ehrlichom po
                     povratku iz Kotorskega zaliva oglasila pri dr. Natlačenu. Ehrlich je banu
                     poročal o neuspeli poti k vladi in pojasnil svoje stališče, da je nujno takoj
                     vzpostaviti podtalno narodno oblast, nekaj podobnega kot je bil Narodni svet,
                     ki bo za slovenski vojni cilj razglasila Združeno Slovenijo v svobodni Evropi,
                     glede bodočih odnosov z ostalimi jugoslovanskimi narodi pa zahtevala načelo
                     demokratične samoodločbe na temelju enakosti in soglasja. Ehrlichov predlog ni
                     bil sprejet, ker so ga smatrali za neizvedljivega in ker so se po eni strani
                     bali izzivati okupatorja po drugi pa oporekati kontinuiteto predvojne
                     Jugoslavije. Odločili so se počakati, da se vzpostavi zveza s slovenskima
                     ministroma pri begunski vladi. Ehrlich je še naprej dokazoval, da bi bistveni
                     namen podtalne narodne oblasti bil v tem, da poveže vse Slovence v okupirani
                     domovini in jih usmeri k enotnemu osvobodilnemu cilju. Za to ni treba čakati,
                     da se bo od nekod oglasila begunska vlada, ki bo gotovo imela veliko opravka z
                     lastnimi težavami in morda ne bo dovolj dobro razumela razmer na zasedenem
                     ozemlju, bo pa tudi v veliki meri odvisna od vojnih interesov zaveznikov.
                     Nevarno je, da bo zaradi čakanja na soglasje in navodila begunske vlade doma
                     zamujen pravi trenutek, ki ga pozneje ne bo več mogoče nadoknaditi. – Seveda je
                     tudi to dokazovanje padlo na neplodna tla.</p>
               </div>
               <div type="div3">
                  <head>Slovenska legija in Osvobodilna fronta</head>
                  <p>Slovenska ljudska stranka je bila pred letom 1941 najmočnejša politična stranka
                     na Slovenskem. Pri svobodnih volitvah od 1920 do 1927 je zanjo glasovalo okrog
                     60 procentov volivcev, na parlamentarnih volitvah decembra 1938, ki niso bile
                     popolnoma demokratične, pa je dobila kar 78 procentov glasov. Verjetno je tudi
                     to pripomoglo, da vodstvo stranke ni bilo dovolj pozorno na probleme, ki so se
                     začeli pojavljati znotraj in zunaj nje. Komuniste so sicer imeli za
                     nasprotnike, vendar jim niti na kraj pameti ni prišlo, kako resna nevarnost jim
                     preti od njih. Decembra 1940 je umrl dolgoletni voditelj stranke dr. Anton
                     Korošec, ob prvem nemškem napadu, 6. aprila 1941, pa še njegov naslednik dr.
                     Franc Kulovec.</p>
                  <p>Ob letošnji 60-letnici OF smo med drugim slišali mnenje nekaterih vidnih
                     Slovencev, da so za prevlado komunistične partije med vojno in za uveljavitev
                     totalitarizma po vojni krive nekdanje demokratične stranke, ki v odločilnem
                     trenutku niso znale zaustaviti komunističnega prodiranja. Tudi sicer niso tako
                     redke sodbe, da protikomunistična stran v prvem letu okupacije ni naredila
                     ničesar oziroma je le načrtovala in čakala na direktive od zunaj, medtem pa se
                     je njen čas iztekel. Ali te sodbe veljajo tudi za Slovensko ljudsko stranko in
                     koliko so upravičene?</p>
                  <p>Slovenska ljudska stranka – SLS, ki od prvega dne okupacije ni mogla javno
                     delovati, je kar kmalu začela priprave za ustanovitev Slovenske legije.
                     Ustanovnega sestanka v Ljubljani se je 29. maja 1941 udeležilo 12 delegatov
                     SLS, mladinske JRZ, Zveze združenih delavcev, Zveze fantovskih odsekov in
                     Kmečke zveze. Glavne programske točke so bile: zbiranje orožja, sistematične
                     priprave na odpor proti okupatorju v ugodnem trenutku, zbiranje vojaških
                     informacij za zaveznike in širjenje protiokupatorske propagande. Vodja
                     Slovenske legije je postal Rudolf Smersu, na čelu obveščevalnega oddelka je bil
                     Albin Šmajd, vojaške zadeve je vodil Edvard Peterlin. (Enciklopedija Slovenije
                     11, str. 410)</p>
                  <p>Rudolf Smersu je leta 1959 takole opisal ustanovitev Slovenske legije: Na
                     velikonočni ponedeljek v letu 1941 in nekaj dni nato še enkrat so se na
                     zasebnem stanovanju zbrali nekateri zastopniki katoliških mladinskih
                     organizacij in po temeljitem pregledu položaja prišli do prepričanja, da je
                     potrebno takoj ustanoviti tajno vojaško organizacijo. O tem so bile obveščene
                     razne vodilne osebnosti slovenskega javnega življenja in vsi so soglašali. 29.
                     aprila so se zastopniki mladinskih organizacij zbrali v prostorih Delavske
                     zbornice v Ljubljani in ustanovili Slovensko legijo (SL). Vodstvo organizacije
                     so poverili desetčlanskemu odboru, kateremu je do oktobra 1943 načeloval Rudolf
                     Smersu, pozneje pa major profesor Mirko Bitenc. V odboru so bili zastopniki
                     vseh glavnih slovenskih katoliških mladinskih organizacij. Slovensko legijo smo
                     ustanovili zaradi odpora proti okupatorju. Vedeli smo, da je bilo Čehom in
                     Francozom izrecno naročeno, naj se vzdržijo vseh akcij, ki bi škodovale njihovi
                     narodni skupnosti, in naj čakajo, da bodo na zavezniško povelje posegli v boj
                     za osvoboditev domovine. Tudi mi smo se nameravali ravnati po tem pravilu.
                     Hoteli smo organizirati tajne oddelke, ki bi bili pripravljeni za odpor proti
                     okupatorju, ko bi nastopil primeren čas. Ta organizacija naj bi potekala v
                     strogi tajnosti, da z njo ne bi izzivali okupatorjevih represalij. Toda
                     komunisti so imeli druge načrte in namene. Smatrali so, da so zaradi tuje
                     okupacije in ker je bil narod brez lastne oblasti, nastopile zanje tako ugodne
                     razmere, da lahko začnejo komunistično revolucijo. Začeli so pobijati Slovence
                     – nekomuniste in z malimi praskami izzivati okupatorje, da so se znašali ne nad
                     njimi, ampak nad nekomunističnimi Slovenci. Ko je postalo očitno, da je
                     komunizem izrabil okupacijo za izvedbo svoje revolucije, in ko je že padlo več
                     sto slovenskih žrtev, je Slovenska legija smatrala za dolžnost, da poseže v
                     samoobrambo slovenskega naroda. Tako se je njeni prvotni nalogi – pripravi
                     odpora proti okupatorju pridružila nova naloga, ki so ji jo vsilili komunisti.
                     (Vestnik–Glasilo slovenskih protikom. borcev 1959, št. 4, str. 51)</p>
                  <p>S pomočjo katoliških organizacij se je Slovenska legija dokaj hitro razširila
                     in naj bi konec leta 1941 imela že 5000 članov, kasneje pa jih je bilo 8000.
                     Novembra 1941 je kot glasilo Slovenske legije začel izhajati ilegalni list
                     Svobodna Slovenija, ki ga je izdajal in urejal Miloš Stare. Tudi iz tega lista
                     je razvidno, kako je nova, vsiljena naloga v delovanju Slovenske legije
                     zavzemala vse večji obseg in jo vsaj posredno odmikala od naloge, za katero je
                     bila ustanovljena.</p>
                  <p>Nekaj mesecev kasneje kot Slovenska legija sta bili ustanovljeni še dve
                     ilegalni vojaški organizaciji: Sokolska legija in Narodna legija. Že ime pove,
                     da so Sokolsko legijo sestavljali predvsem člani predvojne sokolske
                     organizacije, ki niso pristopili k OF. Štela naj bi od 600 do 800 članov. Še
                     manjša po številu članov je bila Narodna legija, ki je nastala iz skupine
                     Pobratim, priključilo pa se ji je tudi nekaj izobražencev in oficirjev. Seveda
                     bi bilo treba v zvezi z nastankom teh dveh legij še kaj povedati. Zakaj se
                     njuni člani niso priključili že prej ustanovljeni Slovenski legiji? Zakaj
                     razmeroma majhno število članov in pozen nastanek? Ali ne kaže tudi to na
                     odsotnost osrednjega narodnega vodstva?</p>
                  <p>Dr. Metodu Mikužu se je v 1. zvezku knjige Pregled zgodovine NOB na začetku
                     poglavja o ustanovitvi OF zapisalo tudi tole: » Z okupacijo slovenske zemlje je
                     prešla formalna legitimacija narodnega vodstva od buržoazije na KPS, s tem pa
                     seveda še ni bilo rečeno, da je bilo to vodstvo že dokončno. Vsa
                     narodnoosvobodilna vojna je obenem z borbo proti okupatorjem tudi
                     revolucionarna borba za ljudsko oblast, torej borba ljudskih množic pod
                     vodstvom Partije proti lastni buržoaziji. Partija se je v polni meri zavedala,
                     da je treba delati hitro.« Ko Mikuž opisuje potek ustanovnega sestanka OF, ki
                     »se je od ustanovitve do 22. junija 1941 imenovala Protiimperialistična
                     fronta«, pove, da »je Kidrič ob analizi trenutnega položaja in perspektivah
                     nadaljnjega razvoja podal nekaj na kratko skiciranih točk, ob katerih so se
                     zedinili vsi navzoči«.</p>
                  <p>Slovenski poročevalec je že v majski številki 1941 zapisal: »Preteklost se je
                     prelomila, naša kapitalistična gospoda, ki se je nekoč penila v
                     nacionalističnih frazah, se je pod gospostvom tujčeve imperialistične pete do
                     kraja razgalila kot ogabni izdajalec brez mrvice narodnega in človeškega
                     ponosa, brez trohice sramu. Poklonitev slovenskih veljakov italijanskemu
                     okupatorju je zgolj logičen, čeprav gorostasno sramoten zaključek
                     triindvajsetletne gosposke politike.« 15. junija je Slovenski poročevalec v
                     sestavku Kapitalistična gospoda takole pisal: »Kapitalistična gospoda, ki je
                     ostala doma, liže pete imperialističnim osvajalcem. Natlačen, Pucelj in druga
                     judeževska tovarišija potuje v Rim … Kapitalistična gospoda, ki se je zatekla
                     pod angleško imperialistično okrilje, obljublja ohranitev kapitalizma, to se
                     pravi, temeljnega vira socialnega in nacionalnega izkoriščanja, obljublja, da
                     bo vzpostavila vse po starem, to se pravi preprečila socialno in nacionalno
                     osvoboditev. Za zasužnjeni in razkosani slovenski narod, za vse zasužnjene
                     narode Jugoslavije in Balkana veljajo danes bolj kot kdajkoli prej velike
                     Stalinove besede: Postalo je očitno, da si osvoboditve delovnih množic
                     zatiranih narodov in odprave narodnega zatiranja ni mogoče zamisliti brez
                     preloma z imperializmom, brez strmoglavljenja lastne nacionalne buržuazije in
                     brez zavzema oblasti po samih delovnih množicah.«</p>
                  <figure>
                     <graphic url="slike_z_42/z_42_06.png"/>
                     <head>Oporniki mogočnega Triglava <name type="author">Mirko Kambič
                        </name></head>
                  </figure>
                  <p>Ko je 22. junija 1941 tudi ljubljanski radio sporočil novico o napadu Nemčije
                     na Sovjetsko zvezo, so se kmalu zatem v Ljubljani sestali člani centralnega
                     partijskega komiteja. Na tem sestanku so ustanovili Glavno poveljstvo
                     slovenskih partizanskih čet in sestavili poseben proglas, kjer so poudarili, da
                     »Hitlerjev napad na glavno trdnjavo miru, na glavnega zaščitnika zatiranih
                     narodov in vseh izkoriščanih in tlačenih pomeni napad na delavski razred vsega
                     sveta, na kmečko ljudstvo vseh narodov v Evropi in v kolonijah, na kulturo
                     vsega človeštva, zato naj se tudi Slovenci pod vodstvom partije pridružijo boju
                     delavsko kmečke armade SSSR«. (Dokumenti ljudske revolucije v Sloveniji, Knjiga
                     1, str. 44–47) Slovenski poročevalec je 11. julija 1941 objavil Kidričev članek
                     K dejanjem, kjer je menda prvič uradno imenovana Osvobodilna fronta:
                     »Reakcionarna suha veja na živem narodovem telesu – peščica gosposkih
                     izdajalcev – se je povsem prodala okupatorjem, narod pa gre z elementarno silo
                     svojo borbeno pot. Njegov osvobodilni boj so vzele v svoje roke njegove ljudske
                     moči. Osvobodilna fronta slovenskega naroda, ki ji je dala pobudo Komunistična
                     partija Slovenije in ki se ji je na temelju popolne enakopravnosti pridružilo
                     vse, kar misli in čuti odkritosrčno slovensko, je zavzela tak razmah, da jo
                     smemo po vsej pravici imenovati edinega slovenskega predstavitelja.«
                     (Dokumenti, Knjiga 1, str. 49)</p>
                  <p>V avgustu 1941 je partija ustanovila Varnostno obveščevalno službo – VOS, ki je
                     precej časa delovala samo v Ljubljani. Vodila jo je Kidričeva žena Zdenka.
                     Dokaj točen opis te partijske organizacije je podal Kardelj v pismu, ki ga je
                     29. 3. 1942 iz Ljubljane pisal Titu. Takole piše: »Dejansko je ves aparat
                     (organizacije VOS) sestavljen iz članov partije. Zgrajen je iz dveh delov:
                     obveščevalna služba in eksekutivni aparat. Vodstvo je enotno in je sestavljeno
                     iz sekretarjev obeh delov in voditelja celotne službe, ki je direktno vezan na
                     CK. Obveščevalno delo je od spodaj množično in prihaja dnevno na rajonske točke
                     obveščevalne službe mnogo vsakovrstnih prijav. Imajo celo urejeno kartoteko o
                     ljudeh, ki jih nadzorujejo, zasledujejo itd. Imajo tudi svoje provokatorje v
                     belogardističnih organizacijah itd. Eksekucijski aparat sestoji iz okrog 50
                     mož, oboroženih z revolverji in bombami, ki so se dobro izvežbali. Ti fantje
                     delajo vse mogoče stvari. Nekaj primerov: skoraj dnevno padajo denuncianti,
                     okupatorski hlapci itd. Nobena policijska zaščita ne reši tistih, ki jih
                     vosovci (tako jim pravijo tukaj) vzamejo na muho … Varnostne službe se vsi
                     bojijo kot hudiča, prav to pa daje – poleg Narodne zaščite in partizanov – OF
                     značaj resnične oblasti … Slovenci so menda edini narod v Evropi, ki ima svojo
                     belo emigracijo že v času, ko je sama na oblasti. Varnostna služba je prišla
                     namreč na tako dober glas, da se tisti, ki ga je vzela na muho, ne more rešiti.
                     Zato bežijo, zato se jih je polastila prava panika.« (Dokumenti, 1. Knjiga,
                     str. 324) Zanimiva je misel, da daje OF značaj resnične oblasti prav strah pred
                     njeno VOS. Seveda je treba za spoštovanje oblasti skrbeti na razne načine. Ko
                     se je Vrhovni plenum OF 16. septembra 1941 preimenoval v Slovenski
                     narodnoosvobodilni odbor, je bilo njegovo prvo delo Odlok o zaščiti slovenskega
                     naroda in njegovega gibanja za osvoboditev in združitev, ki je postal »zakonska
                     podlaga« za delo VOS in za ves revolucijski teror.</p>
                  <p>Naj povemo, da je prva medvojna številka Slovenskega poročevalca izšla že maja
                     1941 in potem do konca leta še enaintrideset številk. Poročevalec je nato
                     izhajal ves čas okupacije. Kot smo videli v gornjih odstavkih, je list že v
                     prvi številki brezobzirno udaril po »izdajalski kapitalistični gospodi«. Proti
                     koncu leta 1941 so se kot konkretna oblika tega boja že pojavile prve
                     likvidacije.</p>
                  <p>In še bežen pogled na napadeno stran, ki se še ni zavedela, kako hudo je
                     napadena. Prva številka Svobodne Slovenije, ki je izšla šele konec novembra
                     1941, sicer ni mogla mimo OF, toda omenila jo je obzirno kot »delo
                     posameznikov, ki ima svoje osnove v neslovenskih partizanih komunistične
                     internacionale in je doslej prineslo samo škodo in uničevanje«. 8. številka
                     Svobodne Slovenije – izšla je 28. marca 1942 – je na prvi strani prinesla
                     sestavek z naslovom Bratomor: »Razumemo, če nas preganja osvajalec. Vemo, da od
                     njega nimamo nič pričakovati. A kako razumeti, da Slovence z največjo vnemo,
                     premišljeno in z zverinsko hladnokrvnostjo koljejo ljudje, ki trdijo, da so
                     edini in najboljši Slovenci? Skupina, ki nam oznanja osvoboditev, nas osvobaja
                     s pištolo in nožem po programu, kakor ga slovenska zgodovina ne pozna. Prva
                     točka njenega programa je BRATOMOR. Fronta ni dosedaj pobila nobene nemške ali
                     laške vodilne osebnosti, njene slovenske žrtve pa gredo v stotine. Ali naj bo
                     to slovensko narodno gibanje?«</p>
               </div>
               <div type="div3">
                  <head>Slovenska zaveza</head>
                  <p>Ko je profesor Ehrlich konec aprila 1941 predlagal dr. Natlačenu ustanovitev
                     podtalnega narodnega predstavništva, mu je ta po posvetu s sodelavci odgovoril,
                     da je treba počakati na dogovor s slovenskima ministroma pri begunski vladi. Na
                     ta dogovor je bilo treba čakati do jeseni 1941. Vlada se je iz Egipta najprej
                     selila v Jeruzalem in nato v London. Za nekatere je bila pot v London dolga več
                     mesecev, saj so se vmes ustavili v Južni Afriki. Msgr. Franc Gabrovšek je, na
                     primer, prispel v London šele oktobra. Vendar selitve niso bile največja ovira
                     za delo vlade, bolj važna so bila nasprotstva med njenimi člani. Srbi so
                     napadali Hrvate zaradi Paveličeve države, Hrvati so se branili in Srbom očitali
                     Nediča, enim in drugim pa se je videlo, da s srcem niso za Jugoslavijo. Ko se
                     je zvedelo, da je bivši ban Natlačen sprejel sodelovanje v italijanski
                     konzulti, se je tudi na slovenske predstavnike zgrnil plaz očitkov. Vse preveč
                     je imela vlada opraviti sama s seboj, da bi se mogla zares posvetiti delu za
                     rešitev podjarmljene domovine.</p>
                  <p>Precej podobna klima je vladala med predvojnimi demokratičnimi strankami v
                     okupirani Sloveniji oziroma na italijanskem zasedbenem področju, kajti Nemci so
                     na svojem področju takoj po zasedbi onemogočili vsako politično delovanje.
                     Italijani so ukinili Narodni svet in uvedli konzulto, vendar so dopuščali
                     Slovencem nekaj več svobode. Stranke se v novih razmerah niso znašle.
                     Jugoslovanska nacionalna stranka je bila nekaj mesecev brez pravega vodstva,
                     kajti dr. Kramer in dr. Pirkmajer sta se šele poleti vrnila iz Dalmacije, kjer
                     sta ostala po neuspelem poizkusu odhoda v tujino, ing. Mačkovšek pa je bil v
                     italijanskem zaporu. Šele septembra 1941 so se stranke, ki so bile aprila
                     zastopane v Narodnem svetu, sporazumele za skupen politični program in ga
                     sporočile dr. Kreku v London. Na temelju tega programa so Slovenci v Londonu
                     postavili Slovenski narodni odbor, ki naj bi zastopal slovenske interese pri
                     begunski vladi, in dr. Kuhar ga je 23. novembra 1941 po londonski BBC sporočil
                     Slovencem v domovini. Ta program je postal znan kot »londonske točke«. Njegov
                     cilj je bil obnovitev Jugoslavije kot monarhije, ki pa bo enotno gospodarsko
                     področje s federativno ureditvijo, katere del bo samostojna združena Slovenija
                     z vsem ozemljem, kjer žive Slovenci. Kralj in jugoslovanska vlada sta edina
                     zakonita oblast, edina vojaška sila pa Jugoslovanska vojska, ki naj se ji
                     priključijo vse slovenske osvobodilne organizacije. S tem sporazumom med
                     slovenskimi demokratičnimi strankami je bil položen temelj za nastanek
                     Slovenske zaveze.</p>
                  <p>Precej dokumentov o nastajanju in delovanju Slovenske zaveze je zbranih v
                     knjigi »Dosje« Mačkovšek, ki jo je leta 1994 pripravila zgodovinarka dr. Jera
                     Vodušek-Starič. Tu tudi zvemo, da je bil ing. Janko Mačkovšek eden od treh
                     članov izvršnega odbora Slovenske zaveze. Poglejmo torej na hitro glavne
                     podatke o njegovem življenju in delu, ki nam bodo hkrati predstavili nekaj
                     potez organizacije, za katero je veliko žrtvoval. Rodil se je leta 1888 v
                     Idriji. Po osnovni šoli v domačem kraju in realni gimnaziji v Ljubljani je
                     odšel na Visoko tehnično šolo v Prago, kjer je leta 1913 dobil naslov inženirja
                     in se nato zaposlil na mestnem gradbenem uradu v Ljubljani. Kot gradbenik se je
                     ukvarjal z ljubljanskim urbanizmom, hkrati pa je bil predsednik Društva
                     inženirjev in arhitektov. Že zelo zgodaj se je začel zanimati za problematiko
                     slovenskih meja. Leta 1919 je bil med eksperti za meje na mirovni konferenci v
                     Parizu. Precej svoje energije je v času med obema vojnama posvetil
                     narodnoobrambnim organizacijam. Bil je član Jugoslovanske nacionalne stranke –
                     JNS, vendar do leta 1941 ni bil med njenimi vodilnimi politiki. Zaradi hudih
                     nasprotij v stranki se je dr. Kramer po vrnitvi iz Dalmacije leta 1941 umaknil
                     iz ožjega vodstva in v novi direktorij je tedaj prišel ing. Mačkovšek, ki je že
                     pred tem pomagal stranki pri iskanju zveze z begunsko vlado. JNS je namreč ves
                     čas vojne priznavala legitimnost jugoslovanske vlade v Londonu in zagovarjala
                     Jugoslavijo kot optimalno državno povezavo za Slovence. Tako je ing. Mačkovšek
                     postal sodelavec Kramerjevega kroga, ki si je jeseni 1941 prizadeval ustanoviti
                     ilegalno zvezo strank, ki bi nadomestila razpuščeni Narodni svet iz aprila
                     istega leta. S tem namenom sta se dr. Kramer in Vinko Vrhunc septembra 1941
                     sestala z Natlačenom. Ker je Vrhunc kmalu potem odšel v Švico zaradi zveze z
                     Londonom, je njegovo vlogo v razgovorih prevzel Mačkovšek. Rezultat teh
                     razgovorov so bile londonske točke.</p>
                  <p>Ni dvoma, da je Mačkovšek sodeloval tudi pri usklajevanju Projekta deklaracije
                     Slovenske zaveze, ki je nastal februarja ali marca 1942. V tem sestavku seveda
                     ne moremo navesti cele deklaracije, zato bomo na kratko povzeli le njene
                     bistvene poudarke. Najprej je važna ugotovitev, da kljub okupaciji Jugoslavijo
                     še priznavajo vse svobodne države, predvsem pa Rusija, Anglija in ZDA. Narodi
                     Jugoslavije se z nobenim pravnim aktom niso odrekli svoji državi. Tudi
                     Nezavisna država Hrvatska je ena izmed oblik okupacije, saj so okupatorji to
                     »nezavisnost« Hrvatom vsilili. Kot simboli suverenosti veljajo še naprej:
                     kralj, vlada in Jugoslovanska vojska. Slovenski narod pričakuje, da bo
                     Jugoslavija obnovljena, vendar ne želi povratka na stari režim, ampak
                     Jugoslavijo z novo politično, socialno in ekonomsko ureditvijo.</p>
                  <p>V nadaljevanju deklaracija govori o komunistih in OF ter pove, da je v največji
                     narodni stiski komunistična stranka prva pričela z energičnim političnim delom,
                     kajti bila je že prej v ilegali in je enostavno nadaljevala svoje delo.
                     Ustanovila je OF in razglasila, da je njen edini cilj boj proti okupatorju, vsa
                     druga vprašanja pa bodo na demokratičen način rešili po vojni. Ljudje so zato
                     večinoma s simpatijo gledali na partizane in jim pomagali. Toda kmalu se je
                     pokazalo, da se partija predvsem bori za oblast. Razni nesmotrni napadi na
                     manjše okupatorske enote so bili skoraj brez haska, a represalije je trpelo
                     mirno prebivalstvo. Ker takšna borba proti okupatorju ni mogla prinesti
                     zaželenih sadov, kar je spričo razmerja sil tudi samoumevno, je partija
                     spremenila svojo taktiko. Začela je z napadi na Slovence. Vse, ki niso
                     njihovega mišljenja, je proglasila za belo gardo, za peto kolono in celo za
                     narodne izdajalce. Jugoslovansko vojsko je proglasila za sovražno formacijo in
                     vsi, ki so delovali pri njeni organizaciji, so bili obsojeni na smrt. Iz tega
                     sledi, da se komunisti bore za separatistično sovjetsko Slovenijo – proti vsem
                     ostalim jugoslovansko usmerjenim političnim skupinam. Zato je nujno, da se vse
                     politične skupine jugoslovanske orientacije neglede na razlike v njihovih
                     pogledih najprej združijo in potem skušajo doseči sporazum z OF oziroma s KPS
                     za enotno delo ali vsaj za medsebojno toleranco. Na koncu deklaracije najdemo
                     še sledeča dva poudarka:</p>
                  <p>1) Vrnitev v Jugoslavijo ne pomeni vrnitve na predvojni režim, ampak
                     Jugoslavijo z novo ureditvijo, o kateri se bo odločalo po vojni na svobodnih
                     volitvah.</p>
                  <p>2) Skupine jugoslovanske usmeritve načelno odklanjajo boj proti komunizmu; s KP
                     bodo skušale doseči sporazum o enotnem nastopanju proti okupatorju ali vsaj o
                     medsebojni toleranci.</p>
                  <p>Deklaracijo so podpisale triglavne demokratične stranke in deset manjših strank
                     ter skupin. (Jera Vodušek-Starič, »Dosje« Mačkovšek, str. 140 – 143)</p>
                  <p>16. marca je Mačkovšek preko zveze v Švici poslal v London daljše politično
                     poročilo, ki ga je sestavil dr. Kramer in ki je dober prikaz takratne politične
                     situacije v Sloveniji. Ko poročevalec opiše, kako kruto vladajo Nemci na
                     Gorenjskem in Štajerskem, takoj doda, da je pod Italijani znatno boljše, saj so
                     celo dovolili množično prehajanje beguncev z nemškega okupacijskega teritorija.
                     Široka javnost sodelovanja v konzulti sicer ni odobravala, vendar so mnogi
                     smatrali, da »je zaradi zaščite narodnih interesov razumljivo, posebno, ker o
                     narodnem čustvovanju sodelujočih ne more biti dvoma in niso bili nikaki
                     Quislingi«. – Komunisti so se po 22. 6. 1941 odločili za taktiko neposredne
                     akcije, za nepomembno borbo brez ozira na konkretne koristi in žrtve.
                     Izkoristili so idealizem dijaške mladine tja doli do najnižjih razredov in
                     povzročili pravo načelno zmešnjavo med mnogimi nacionalnimi krogi. Seveda so
                     uporabili tudi razumljivo nerazpoloženje naprednih krogov proti režimu JRZ,
                     katerega bivše voditelje so pričeli obtoževati z belo gardo in da mislijo samo
                     na obnovo klerikalnega režima, kakršen je bil prej. V tem pogledu so jim šli
                     londonski govori g. Kuharja zelo na roko, saj so se gibali povsem v okviru
                     prejšnje JRZ miselnosti in naznanjali, da je Krek prevzel narodno vodstvo. OF,
                     ki je razpolagala z dobro organizirano propagando (Slovenski poročevalec
                     tedensko in radioemisija trikrat tedensko), se je kmalu proglasila za edino
                     slovensko oblast, vse, ki niso z njo pa za petokolonce, izdajalce itn. Pričelo
                     se je obračunavanje z revolverjem … (J. Vodušek-Stariæ, »Dosje« Mačkovšek, str.
                     143–144)</p>
                  <p>6. aprila 1942 je bila sprejeta ustanovna listina Slovenske zaveze. Navedli
                     bomo samo zadnji člen, ki se glasi: »Priprave za narodno osvoboditev je treba
                     prvenstveno voditi po koristih in razmerah slovenskega naroda samega. Zato je
                     pri maloštevilnosti naroda treba ljudem zavarovati življenje in premoženje, kar
                     se le da, ne da bi prodajali svojo narodnost in sodelovali ali pomagali
                     sovražniku. Kdor posredno ali neposredno ovaja domače ljudi ali zadeve
                     okupatorjem, je izdajalec. Kdor danes iz strankarskih ali ideoloških razlogov
                     koga ubije, mu grozi s smrtjo ali z nepomembnim junačenjem povzroča žrtve, ta
                     je sovražnik naroda in pomaga okupatorju pri njegovem rabeljskem delu. Kdor
                     uravnava svoje osvobodilno delo po navodilih kake nenarodne ali tuje
                     organizacije ali sile, vprega naš narod v tuje službe in je izdajalec naroda.«
                     (J. Vodušek-Stariæ, »Dosje« Mačkovšek, str. 147)</p>
                  <p>Verjetno je bil hkrati z ustanovno listino napisan tudi Projekt predloga za
                     sporazum z OF v dveh različicah: 1. popolna enotnost, 2. medsebojna toleranca.
                     Naj citiramo nekaj stavkov iz predloga za medsebojno toleranco: »Nobena grupa
                     ali oseba, za katero ni dokončno dokazano, da zavestno deluje v korist skupnega
                     sovražnika, ne sme biti ožigosana z žigom izdajalca. Ker bi bila medsebojna
                     borba narodu škodljiva in koristna samo za okupatorja, oba pokreta (Slovenska
                     zaveza in OF) obsojata, odbijata in prepovedujeta vsako medsebojno borbo in
                     konkurenco. Skupni sovražnik je samo okupator in narodni izdajalec, a borbo
                     proti tem vodita obe grupi po svojih lastnih metodah. – Narodu se pušča na
                     svobodno izbiro, kateremu pokretu se pridružuje.« (J. Vodušek-Stariæ, »Dosje«
                     Mačkovšek, str. 152). Torej so spomladi 1942, ko se je komunistična revolucija
                     že močno razplamtela, v Slovenski zavezi še verjeli v možnost sporazuma z OF! </p>
                  <p>Doslej smo v zvezi s Slovensko zavezo govorili le o Slovenski ljudski stranki
                     in Jugoslovanski nacionalni stranki. Toda konec leta 1941 so na pobudo SDS
                     (Samostojne demokratske stranke) tudi nekatere liberalne – napredne skupine in
                     JNS začele razmišljati o združitvi. Tako je v prvih mesecih 1942 nastala
                     Napredna delovna skupnost kot koalicija JNS, SDS in Radikalov, kasneje pa se
                     jim je pridružila tudi Stara pravda. Na čelu petčlanskega odbora te nove zveze
                     je bil ing. Mačkovšek, za svoje glasilo pa so prevzeli list Zarja svobode, ki
                     je bil do tedaj glasilo Mlade JNS. Ljubo Sirc v knjigi med Hitlerjem in Titom
                     piše, kako je dr. Črtomir Nagode, ki je vodil Staro pravdo, v začetku sodeloval
                     z OF. Spomnimo se, da je bil dr. Nagode med ustanovitelji Društva prijateljev
                     Sovjetske zveze. Pravda je oktobra 1941 postala članica OF. Nagode se je tedaj
                     veliko ukvarjal z vprašanjem slovenskih meja, zavzemal se je za obnovitev
                     Jugoslavije in priznaval Mihajlovića za komandanta Jugoslovanske vojske v
                     domovini. Ko ga je okrog božiča 1941 na domu obiskal Boris Kidriæ, sta se v
                     zvezi s temi vprašanji sporekla, kajti Slovenski poročevalec je že v začetku
                     decembra 1941 ostro napadel Mihajlovića. V prvi januarski številki je Slovenski
                     poročevalec napadel tudi Nagodeta s pesmico Dihur: »V Ljubljani živi Dihur, ki
                     prede noč in dan intrige, za osvoboditev pa ne da najmanjše fige.« 31. januarja
                     je Slovenski poročevalec objavil izjavo izvršnega odbora OF, »da pripadniki OF
                     pod nazivom Stara in Nova pravda niso organizirana skupina in jim zato ne gre
                     značaj samostojne skupine«. Tako je prenehalo članstvo Pravde v OF. Ko dr. Sirc
                     piše o tem, pripomni, da je bilo v OF najmanj dvanajst drugih skupin, ki so
                     bile precej manj organizirane kot Pravda, toda te so vendarle ostale priznane
                     članice iz preprostega razloga, ker so bile brez godrnjanja pripravljene
                     sprejeti vse, kar so odločili komunistični voditelji. (L. Sirc, Med Hitlerjem
                     in Titom, str. 65). Po izključitvi iz OF se Pravda ni takoj vključila v
                     Napredno delovno skupnost, ker je dr. Nagode imel nekatere pomisleke proti JNS.
                     Mislil je celo na neposredno povezavo s Slovensko zavezo. Kljub tem pomislekom
                     se je Pravda kasneje pridružila Napredni delovni skupnosti. Na sestankih jo je
                     večinoma zastopal Metod Kumelj.</p>
                  <p>Po dolgih pripravah je tako spomladi 1942 končno »ozelenela« tudi Slovenska
                     zaveza. V pismu, ki so ga 22. maja za London sestavili ing. Mačkovšek, dr.
                     Šolar in dr. Vladimir Šuklje, je to takole opisano: »Razpoloženje, da bodo
                     sovražne okupatorske sile končno poražene, je ves čas ostalo čvrsto. Iz vseh
                     krogov se je čedalje bolj oglašala zahteva, naj bi se vsi Slovenci združili in
                     osnovali neko skupnost, ki naj bi izvršila potrebne priprave za čas
                     osvoboditve. Glavne ovire, ki so oteževale in zadrževale združitev vseh
                     narodnih sil, so bile: Tradicionalno nasprotstvo med »klerikalci« in
                     naprednjaki, odpor mlajše generacije v vseh strankah proti prejšnjim režimom in
                     bojazen, da se ne bi spet ponovile stare razmere, ter pojav takozvane
                     »osvobodilne fronte«, za katero so dali iniciativo in ki jo vodijo komunisti;
                     OF je naredila veliko zmešnjave, zlasti med nacionalnimi ljudmi.</p>
                  <p>Prvi važen korak h koncentraciji je bil sporazum, dosežen glede federativne
                     preureditve Jugoslavije, ki ga je že objavil radio London. Več mesecev je nato
                     poteklo, preden so se razpršili ostali pomisleki. Danes se lahko reče, da je
                     koncentracija vseh narodnih političnih sil dosežena. Sodelujejo SLS in ves
                     katoliški politični krog (z izjemo nekaterih takozvanih krščanskih socialistov,
                     večinoma intelektualcev), vse prejšnje napredne stranke in tudi mlajša
                     generacija, socialisti iz SSJ in nekatere nove politične tvorbe, tudi
                     kmetsko-delavska skupina dela ne bo ovirala.</p>
                  <p>Edina politična sila, ki je še ostala izven koncentracije, so komunisti.
                     Koncentracija nima namena ustanavljati proti njim neko fronto. Tudi njim so
                     odprta vrata v koncentracijo, če bi mogli vsaj do časa, ko bo zagotovljena
                     politična svoboda, zapostaviti svoje strankarske koristi in če bi mogli
                     spoznati, da v dobi sovražne okupacije krvavo obračunavanje med narodom in
                     teroriziranje neoboroženega naroda v resnici koristi samo sovražniku.«</p>
                  <p>V nadaljevanju pisma je povedano, da je koncentracija dobila ime Slovenska
                     zaveza. Njena usmeritev je opisana v 8. točkah, od katerih naj omenimo le
                     zadnji dve: »Priprave za osvoboditev je treba voditi po naših razmerah. Pri
                     maloštevilnosti slovenskega naroda je treba kar najbolj varovati življenje, dom
                     in imetek ljudi. – Od sodelovanja ni izključen noben Slovenec in nobena
                     stranka, ki stoji na narodni osnovi in je sposobna podrejati svoje strankarske
                     koristi narodnim. Obsoja se krvavo obračunavanje med ljudstvom in strahovanje
                     ljudi, ki se danes izvaja.« (J. Vodušek-Stariæ, »Dosje« Mačkovšek, str.
                     41–42)</p>
                  <figure>
                     <graphic url="slike_z_42/z_42_07.png"/>
                     <head>Dovška baba <name type="author">Stanko Klinar</name></head>
                  </figure>
                  <p>Slovenska zaveza je imela sedemčlanski plenum. O sestavi tega organa je bilo
                     tako pred ustanovitvijo kot kasneje precej pregovarjanja, vendar so se
                     sporazumeli za paritetno zastopstvo treh miselnih krogov: katoliškega,
                     liberalnega in socialističnega, ki so se združili zaradi skupnega dela za
                     osvoboditev. Načelo paritete je bilo še posebej očitno v izvršnem odboru, ki je
                     bil sestavljen iz treh članov in v katerem je liberalni krog zastopal ing.
                     Mačkovšek, socialiste dr. Celestin Jelenc, katoličane pa najprej dr. Lukman in
                     nato Miloš Stare. Na sestanke plenuma je prihajal tudi major Novak, ki je bil
                     Mihajlovićev predstavnik za Slovenijo in odgovoren za organizacijo
                     Jugoslovanske vojske na celotnem slovenskem področju. 7. maja 1942 je izšla
                     prva številka ilegalnega lista Slovenska zaveza, ki je privzel ime
                     »medstrankarske koncentracije« in postal njeno glasilo. V tej številki je bil
                     objavljen proglas Slovenskega narodnega odbora v Londonu, ki ga je 26. aprila
                     1942 v imenu begunske vlade naslovil na Slovence s sporočilom, da je vlada v
                     Londonu edina od vseh zaveznikov priznana predstavnica vsega jugoslovanskega
                     državnega ozemlja, tudi Slovenije in da je za vojnega ministra imenovan general
                     Draža Mihajlović, ki je edini zakoniti predstavnik in organizator oborožene
                     sile in odpora proti okupatorju. Nobena druga osvobodilna akcija ni priznana ne
                     od zaveznikov ne od jugoslovanske vlade in ne služi končnemu cilju –
                     osvoboditvi, temveč povečuje nepotrebno prelivanje krvi in narodno nesrečo.</p>
               </div>
               <div type="div3">
                  <head>Slovenska zaveza in major Novak</head>
                  <p>Major Karel Novak je postal Mihajlovićev pooblaščenec za Slovenijo, ko se je
                     polkovnik Jaka Avšič konec leta 1941 pridružil OF in partizanom. Razumljivo, da
                     je zato Novaka zanimala organizacija Slovenske zaveze. Nekateri menijo, da je
                     bil Novak med glavnimi pobudniki za njeno ustanovitev. Dr. Črtomir Nagode, ki
                     se je celo v času zveze z OF navduševal za Mihajlovića, pa z Novakom že od
                     začetka ni bil zadovoljen. Tudi po izključitvi iz OF je Pravda še računala, da
                     se bo okrepljena z drugimi skupinami ponovno in pod boljšimi pogoji pridružila
                     OF. (Ljubo Sirc, Med Hitlerjem in Titom, str. 73)</p>
                  <p>Novakovo poslanstvo se je začelo razmeroma pozno, ko je OF s svojo organizacijo
                     in propagando že veliko naredila. S Slovensko legijo, ki je tudi bila vsaj za
                     silo organizirana, ni našel prave povezave. Podporo je pričakoval od aktivnih
                     oficirjev, toda tudi to upanje se je razblinilo, ko so Italijani 19. marca 1942
                     večino oficirjev aretirali in odpeljali v internacijo.</p>
                  <p>Za osvetlitev Novakovega odnosa do Slovenske zaveze poglejmo najprej njegovo
                     poročilo, ki ga je spomladi 1944 poslal v London dr. Kuharju in Snoju. Poročilo
                     začne z opisom Slovenske zaveze: Poleg socialistične, demokratske in klerikalne
                     skupine je tu tudi četrti faktor, komandant Slovenije, ki je odgovoren za
                     vojaška vprašanja, pa tudi za politična, v kolikor se tičejo organizacije
                     vojske. O demokratskem bloku Novak pripomni, da je večina njegovih pristašev
                     prešla v komunistično osvobodilno fronto, preostali pa so ustanovili Sokolsko
                     legijo, ki se je prva postavila na stran komandanta Slovenije. Na žalost je
                     štela le okrog 700 članov in komaj 200 borcev. Ta blok je bil vezan samo na
                     Ljubljano, brez zveze s podeželjem in tudi brez možnosti povezave s političnimi
                     predstavniki v inozemstvu. Klerikalni blok – Novak dosledno uporablja ta izraz
                     – je bil najmočnejši in je imel svojo strankarsko milico – Slovensko legijo, ki
                     je štela okrog 8000 članov. V bloku je bilo več struj, ki so se na zunaj
                     prepirale, po potrebi pa tudi sodelovale. Vodstvo klerikalnega bloka je bilo v
                     javnosti in v okviru Slovenske zaveze vedno projugoslovansko, v resnici pa so
                     bili separatisti, ki so ime Jugoslovanske vojske in generala Mihajlovića
                     skušali izkoristiti za organizacijo bele garde. Novak je na to stalno opozarjal
                     Slovensko zavezo, toda neklerikalni politiki so bili prešibki in niso nič
                     ukrenili. Višek nezaupanja do komandanta se je pokazal z ustanovitvijo Vojnega
                     sveta. Klerikalci pa kljub temu niso poslali k četnikom niti enega svojega
                     človeka. Novak je zaradi teh nepravilnosti predvsem obtoževal klerikalce,
                     vendar je smatral za odgovorno tudi Slovensko zavezo, ki tega ni preprečila,
                     zato je kot predstavnik Jugoslovanske vojske iz nje izstopil.</p>
                  <p>Po Novakovi sodbi so bile najusodnejše napake Slovenske zaveze sledeče:</p>
                  <p>1. Spomladi 1942 komandantu Slovenije ni pomagala mobilizirati vojaških
                     obveznikov, ki so jih ogrožali tako partizani kot Italijani. Tedaj je bilo pri
                     ljudeh še dovolj skritega orožja, ki so ga kasneje dobili partizani. Iniciativo
                     odpora proti okupatorju so tako prevzeli komunisti, ljudje pa so bili zaradi
                     samoobrambe prisiljeni vzeti orožje od okupatorja.</p>
                  <p>2. Slovenska zaveza nikoli ni nastopila kot enotna organizacija, ampak je vsaka
                     stranka delovala po svojih političnih interesih.</p>
                  <p>3. Ni podpirala avtoritete komandanta Slovenije, kar je prišlo do izraza tudi
                     pri Vojnem svetu.</p>
                  <p>4. Po padcu fašizma ni izvršila zahtev komandanta Slovenije, naj del Vaških
                     straž preide v četnike in zato so ob kapitulaciji Italije vso oblast prevzeli
                     komunisti, katerim so se Vaške straže brez odpora predale ali pa prestopile k
                     Nemcem kot Slovenska domobranska legija.</p>
                  <p>Nato Novak v 15 točkah našteje, kaj vse je Slovenska ljudska stranka zagrešila
                     proti njemu in Jugoslovanski vojski. Na primer, da je vstopila v Slovensko
                     zavezo z neiskrenim namenom, da bi se tako v lepši luči predstavila inozemstvu;
                     da si je prisvojila vse zveze z begunsko vlado in z inozemstvom, da si je
                     prisvojila tudi večino finančnih sredstev, da so pripadniki bele garde 3.
                     novembra 1942 ubili njegovega namestnika kapetana Jožefa Lesjaka, da so na vse
                     načine preprečevali širjenje četniških odredov, da so skupaj z Vauhnikom in
                     Peterlinom širili idejo Slovenske vojske, za kar so se posluževali tudi bele
                     garde. (AINZ 6/IV … )</p>
                  <p>Obširno poročilo o svojem medvojnem delovanju v Sloveniji je major Novak
                     napisal leta 1946 in v nekoliko skrajšani obliki ga je leta 1982 objavil Tabor
                     v Argentini. Za dopolnitev Novakove slike o Slovenski zavezi bomo še od tu
                     vzeli nekaj podatkov: V začetku julija 1942 je Novak odšel k Štajerskemu
                     bataljonu na Dolenjsko in z njim doživel močan partizanski napad. »Nato sem se
                     vrnil v Ljubljano, kjer je že delovala zveza z Mihajlovićem. Julija in avgusta
                     sem mu stalno pošiljal poročila za zaveznike. V tem času so Italijani
                     organizirali Vaške straže za zaščito pred partizani. Njihovo število je doseglo
                     10.000 mož, razdeljenih na 100 skupin. Že pozimi sem izdelal načrt, kako bi
                     Vaške straže, ko bi ozeleneli gozdovi, prešle v Jugoslovansko vojsko za boj
                     proti okupatorju. Da bi pridobil Vaške straže, sem za novomeško okrožje odredil
                     rezervnega kapetana Janka Debeljaka, za okraj Št. Jošt - Rovte bivšega kapetana
                     Pavla Vošnarja, v okolici Ljubljane pa je deloval aktivni kapetan Jože
                     Lesjak«.</p>
                  <p>Na pomlad leta 1943 je Novak kljub težavam zbral majhen odred okrog 30 mož in z
                     njimi sprejel tri radiotelegrafiste, ki jih je 17. marca blizu Smrečja nad
                     Vrhniko odvrglo angleško letalo iz Kaira. Poleti 1943 se je iz italijanske
                     internacije vrnila večja skupina aktivnih oficirjev in nekateri so se
                     pridružili odredu, ki je z njimi in drugimi prostovoljci narasel na 100 mož.
                     Komandant odreda je postal orožniški major Danilo Koprivica. Novak je tedaj
                     delal na tem, da bi posadke Vidmarjevega bataljona in še nekatere Vaške straže
                     prešle k četnikom. Slovenska zaveza je, kot piše Novak, to preprečila, on pa je
                     zato iz svojega štaba izključil predstavnike Slovenske legije: Šmajda, Malovrha
                     in Duhovnika. Italijani iz Logatca so tedaj napadli četnike in v tem napadu so
                     proti četnikom nastopile tudi nekatere Vaške straže.</p>
                  <p>Po teh dogodkih so četniki odšli na Dolenjsko in malo pred kapitulacijo Italije
                     prišli v Grčarice, kjer naj bi pričakali odred srbskih četnikov iz Like. Do
                     tega seveda ni prišlo, ker so 8. septembra zjutraj Grčarice napadli partizani
                     in jih po tridnevnem obleganju s pomočjo italijanskih topov zavzeli. Nekaj
                     četnikov je padlo v boju, večino pa so zmagovalci kot ujetnike odpeljali v
                     Kočevje in jih kasneje pobili. Novak piše, da se je ob napadu na Grčarice
                     obrnil na podpolkovnika Peterlina – sam je bil namreč ves ta čas v Ljubljani –
                     ki pa ni hotel izdati povelja, da bi Vaške straže šle na pomoč četnikom. Kmalu
                     potem je Novak izstopil iz Slovenske zaveze in odšel v Rim. (Tabor 1982, št.
                     9–10, str. 153)</p>
                  <p>Ali ni že čas, da prisluhnemo še drugi strani? Miloš Stare, eden od treh članov
                     izvršnega odbora Slovenske zaveze je 19. 6. 1943 pod ilegalnim imenom Prikazen
                     takole pisal o »Vojaku« – komandantu Slovenije: »Nekako do junija meseca smo še
                     vozili z njim. Naši ljudje so vse žrtvovali, da bi mu spravili skupaj četniški
                     odred, predvsem zato, da bi šel z njim na Primorsko, Gorenjsko in Štajersko v
                     propagandne svrhe in da bi pobral tam fante, ki se umikajo vojaški službi. To
                     vse nam je bil obljubil, ko smo spravili skupaj odred, pa iz tega ni bilo nič.
                     V noči od 9. na 10. junij pa je hotel brez vednosti naših ljudi potegniti preko
                     1000 mož iz vaških straž in s tem povečati svojo vojsko. Nič ni pomislil, da bi
                     s tem sledila katastrofa za vse ostale. Ker smo to preprečili, je začel borbo
                     proti nam. Izključil je iz štaba vse naše ljudi, izdajal letake itd. Prekinili
                     smo odnose z njim in prepovedali našim ljudem vsak stik z njim. Tedaj se je
                     povezal z Italijani in dosegel legalizacijo četnikov. Italijani so celo članom
                     vaških straž govorili, da se lahko odločijo za četnike. Fantje pod Vojakovo
                     vodstvo k četnikom niso šli zaradi Vojaka samega in pa tudi zato, ker so rekli,
                     da je precej vseeno, ali so pri vaških stražah ali pri takih četnikih. Vojak je
                     nato na vse načine grozil, dokler ni uvidel, da je vse brez pomena. Celo
                     aktivni oficirji so mu pričeli bežati iz taborišča. Nato je tudi Zaveza
                     uvidela, da je Vojakovih organizacijskih nesposobnosti zadosti. Ustanovljen je
                     bil vojni svet, katerega imena so Vam znana. Vojni svet naj bi bil vrhovna
                     komanda in upravna inštanca v Sloveniji. Vojak se je dolgo upiral in šele 25.
                     julija je pristal po enajsturni seji cele Zaveze in vojnega sveta.</p>
                  <p>Na vsak način bi Vojak hotel veliko četniško vojsko. Tukaj pa sta dve težavi.
                     Prvič pod njegovo komando ljudje nočejo, drugič je v pokrajini večina moških v
                     vaških stražah. Vojak ima namen razbiti vaške straže in jih pritegniti čim več
                     v četnike, z ostalimi pa naj se zgodi karkoli. Večina meni, da je treba vaške
                     straže očuvati in ilegalno tako organizirati, da bodo kos nadaljnjim nalogam.
                     Iz teh različnih stališč izvirajo stalna nesoglasja. Ker pa smo mnenja, da je
                     ilegalni odred potreben v propagandne svrhe, zlasti za Gorenjsko in Štajersko
                     in ker z Vojakom ni mogoče nikamor, zato Slovenska legija sporazumno z vojnim
                     svetom in Zavezo snuje samostojen četniški odred. Z Vojakom bomo skušali
                     vzpostaviti znosno stanje, če ga res ni mogoče odstaviti.« (AINZ 8/I)</p>
                  <p>V drugem pismu, ki je nastalo kak mesec prej in je najbrž njegov avtor prav
                     tako Miloš Stare, je podana sledeča karakteristika majorja Novaka: »Vojaško je
                     zelo sposoben, politično nemogoč pa se vendar vtika v politiko, našemu taboru
                     (katoliškemu) ni naklonjen, po mišljenju je naprednjak. Boli ga to, da mora vse
                     narediti z našimi ljudmi. Rad bi potegnil Sokole iz krize. Skušal sem dobiti od
                     njega, kakšne načrte ima za prevratno dobo. Na vprašanje, kako si to
                     predstavlja, je odgovoril: »Mihajlović bo prevzel oblast. Komandant torej stoji
                     na stališču kontinuitete Jugoslavije, to je take, kot je bila, in se bo potem
                     urejalo notranje razmere, jaz pa mislim, da pojem kontinuitete lahko ostane,
                     toda takoj prvi dan se mora pokazati samostojnost slovenskega naroda v
                     federativni Jugoslaviji. To pa je predvsem delo političnih ljudi in ne
                     vojaških, vojska ima samo izvršiti delo za red in mir in oditi na meje.« (AINZ,
                     8/I)</p>
                  <p>Po objavi Novakovega poročila iz leta 1946 se je v Taboru oglasil Rudolf
                     Smersu, nekdanji prvi mož Slovenske legije. V svojem sestavku je poudaril, da
                     »je treba imeti pred očmi, da je bila v Sloveniji komunistična revolucija, ki
                     je nujno rodila protirevolucijo, katero so na svoja ramena prevzele Vaške
                     straže in Slovensko domobranstvo. Dragocene narodne sile, ki bi se lahko
                     uporabile za odpor proti okupatorju, so se morale zaradi komunističnega
                     izdajstva izčrpavati v bojih s partizani. Slovenska zaveza, Slovenska legija in
                     vaški stražarji niso mogli sprejeti Novakovega predloga, da naj vaški stražarji
                     zapuste svoje enote in se podajo v gozdove. Če bi to storili, bi s tem
                     prepustili na milost in nemilost vasi in svoje domače. Skrajno demagoška je
                     Novakova trditev, da so desettisoči namesto za Jugoslavijo umrli za svoje
                     politične voditelje. Vaški stražarji in domobranci so se borili in umirali v
                     obrambi slovenskih življenj, v boju za svobodo in svoje krščansko prepričanje.
                     – Podpolkovnik Peterlin ni odklonil pomoči odredu v Grčaricah, ampak je takrat
                     ni bilo mogoče nuditi. Vaške straže se nikoli niso borile proti četnikom, ampak
                     so jim vedno pomagale, kjer je bilo mogoče. Kdor je Novaka poznal, ta ve, da se
                     je zaničljivo izražal o katoliških ljudeh ter jih vedno imenoval le klerikalce,
                     prav tako se je zaničljivo izražal o Slovenski zavezi, vaških stražarjih pa
                     tudi o generalu Rupniku in o domobrancih«. (Tabor 1983, št. 3–4, str.
                     54–56)</p>
                  <p>O smrti Novakovega namestnika kapetana Lesjaka, njegovo ilegalno ime je bilo
                     Lampe, je ohranjenih precej zapisov, kljub temu pa vse okoliščine niso
                     pojasnjene. Precej podrobno in obširno so o tem že decembra 1942 pisale Vesti.
                     Slovenska legija je 24. novembra v zvezi s tem pisala V. Šukljetu (Doretu
                     Dolencu): »Zahtevamo vestno komisijsko preiskavo o vseh primerih, na katere
                     insinuira g. Leskovar (Novak). Na žalost moramo ugotoviti, da ton pisma, ki ga
                     je naslovil g. Leskovar, prestopa način, ki naj bi ga uporabljal komandant do
                     vojske, ki se je prostovoljno zaupala njegovi komandi. Spominjamo g. Leskovarja
                     na dejstvo, da smo samo katoliški Slovenci v kritičnem razdobju reševali
                     slovensko in jugoslovansko zavest proti antijugoslovanskemu komunističnemu
                     terorizmu. Stotine grobov pričajo o tem. Ti grobovi nas močno zavezujejo.
                     Pribijamo dejstvo, da bi brez naše borbe in brez naše pripravljenosti g.
                     Leskovar ne bil na položaju, ki ga zavzema. Kaj bi predstavljal danes g.
                     Leskovar kot komandant, če ne bi bilo slovenske katoliške mladine in njene
                     organizacije Slovenske legije. Kar se pa tiče žalostnega primera na Bizoviku,
                     ga je treba enako odločno obsoditi kakor podobne žalostne primere, ki so se
                     dogodili drugod.« (AS–D3–Zaveza)</p>
                  <p>Izgleda, da preiskava o vzrokih smrti kapetana Lesjaka ni prišla daleč, saj je
                     Mačkovšek še 14. aprila 1943 napisal to vprašanje kot posebno točko za razgovor
                     z Novakom in Jelencem. Naj dodamo, da do danes niso pojasnjene okoliščine, v
                     katerih je kapetan Lesjak 24. julija 1942, tik pred partizanskim napadom na
                     Šentjošt, skušal odpoklicati v Rovte del že itak šibke šentjoške vaške
                     straže.</p>
                  <p>V okolici Šentjošta in Rovt so se odvijali tudi dogodki junija 1943, s katerimi
                     je bil poveljnik Novak tesno povezan. Vemo, da je Pavle Vošnar-Vidmar prišel v
                     Šentjošt 12. avgusta 1942 s fanti iz Rovt in Zaplane. Poslal ga je Novak, ki je
                     vedel za ustanovitev šentjoške postojanke kot tudi za njenega prvega poveljnika
                     Franca Kompareta-Igorja. Po ustanovitvi Vaške straže v Rovtah se je Vidmar s
                     svojim štabom preselil tja. Tedaj je že bil poveljnik 1. bataljona Vaških straž
                     – Legije smrti. Pri svojem moštvu in pri ljudeh v okolici je užival ugled. Do
                     nesoglasja je prišlo, ko je Vidmar sodeloval pri načrtu, da bi njegov bataljon
                     in še nekaj drugih posadk Vaške straže v noči na 10. junij 1943 odšlo v
                     ilegalo. Sicer pa je ta Novakov podvig odklonila tudi Slovenska legija,
                     konkretno dr. Šmajd. Kako se je pri tem počutil kapetan Vidmar, ne vemo, lahko
                     pa sklepamo, da vseh Novakovih ukrepov ni odobraval. Že 11. junija je potem
                     Novak pisal vodstvu Slovenske legije: »Vem, da so izvršili proti meni ofenzivo,
                     v kateri so sodelovali tudi oddelki bataljona Vidmar.«</p>
                  <figure>
                     <graphic url="slike_z_42/z_42_08.png"/>
                     <head>Na sedlu Kočne <name type="author">Stanko Klinar</name></head>
                  </figure>
                  <p>23. junija so Italijani zares uprizorili pohod proti Novakovemu odredu. Kar
                     nekaj ljudi, ki so ta poseg od blizu spremljali, je verjelo, da je bil vnaprej
                     dogovorjen med Italijani in Novakom. Vodstvo Slovenske legije je 11. julija
                     1943 s posebnim dopisom zahtevalo od Poveljstva za Slovenijo (majorja Novaka),
                     da med drugim prekliče obdolžitev, da so v tridnevnih akcijah okupatorja proti
                     četnikom sodelovali tudi člani Vidmarjevega bataljona, zahtevalo je preklic
                     vseh žalitev, ki so bile izrečene v pismih, letakih in tudi ustno – in še
                     posebej preklic izključitve Doreta, Breznika in Mencingerja (Šukljeta, Malovrha
                     in Duhovnika) iz štaba pri Poveljstvu za Slovenijo. ( AS–D3–Šmajd ) </p>
                  <p>V 12. številki naše Zaveze je profesor Janez Grum odgovoril na vprašanje, zakaj
                     četniška ilegala v letih 1942/43 ni dosegla večjega razmaha, že prej pa je v
                     10. številki opisal padec Grčaric. Dovoljujemo si ponoviti njegov zaključni
                     stavek, da major Novak nima prav, ko dolži slovenske klerikalce, da so krivi za
                     neuspeh četniške ilegale v Sloveniji.</p>
               </div>
               <div type="div3">
                  <head>Po Grčaricah in Turjaku</head>
                  <p>Poraz četnikov v Grčaricah je bil za demokratične Slovence hud udarec, ki pa se
                     je nekako izgubil v morju nesreče, ki se je tedaj zgrnila tudi na branilce
                     Turjaka in nekaterih postojank na Notranjskem. Zgradba Slovenske zaveze, ki
                     nikoli ni bila posebno trdna, se je zaradi tega močno zamajala, vendar je do
                     pomladi 1944 vsaj po izvršnem odboru še ostala pokonci.</p>
                  <p>Že 20. septembra 1943 je major Novak z dolgim pismom obtožil vodstvo Slovenske
                     zaveze: »Pritisk SZ na komandanta Slovenije v zvezi z vojnim svetom je dal
                     negativne rezultate. Nasprotno so se moja predvidevanja o vrednosti 8000
                     bajonetov v vaških stražah izkazala kot točna ter je bila torej popolnoma
                     pravilna moja zahteva, da se prekine s politiko vaških straž in forsira
                     organizacija pokretnih in svobodnih četniških oddelkov … Ne vidim več možnosti,
                     da bi se pri SZ storilo še kaj koristnega za jugoslovansko vojsko, zato prosim
                     plenum Zaveze, da sprejme na znanje izstop predstavnika vojske Kraljevine
                     Jugoslavije.« (J. Vodušek-Stariæ, »Dosje« Mačkovšek, str. 168)</p>
                  <p>To pismo so obravnavali na seji Zaveze 30. septembra. Na tej seji je ing.
                     Mačkovšek v imenu Napredne skupnosti zahteval, da se je treba dogovoriti za
                     nove pogoje sodelovanja v Slovenski zavezi: »Dokler se to ne uresniči, so naši
                     predstavniki v demisiji in naj tekoče zadeve opravlja trojka.« 22. novembra je
                     Mačkovšek zapisal: »Ako hočemo za Slovenijo ustvariti kontinuiteto od Narodnega
                     sveta dalje, je to možno le z upoštevanjem ustanovitve Slovenske zaveze.
                     Nikakor ne kaže, da bi proglasili ali tudi že indirektno priznali popoln vakuum
                     po prenehanju Narodnega sveta.« 26. februarja 1944 je Mačkovšku pisal Miloš
                     Stare: »V mesecu septembru ste javili, da delegati naprednega bloka začasno
                     odlagajo svoja mesta v Slovenski zavezi. Od tedaj je minilo že več kot štiri
                     mesece, pa je stanje ostalo nespremenjeno. Poleg tega ste kasneje odklonili naš
                     predlog za poživitev Narodnega sveta iz meseca aprila 1941. Mnenja smo, da bi
                     razpad Zaveze lahko povzročil doma in v inozemstvu mišljenje, da je v krizi
                     narodno politični program Slovencev. To pa se ne sme zgoditi. (»Dosje«
                     Mačkovšek, str. 174). 4. aprila 1944 so Stareta iskali gestapovci, zato je
                     Mačkovšku pisal iz skrivališča v Polju: »Zaveza mora brezpogojno ostati in se
                     eventualno reorganizirati. Delati mora z vso previdnostjo. Zunaj z Zavezo
                     računajo, to vem pozitivno. Veliko bi si škodili, če bi jo pustili razpasti.
                     Zaenkrat naj bo Zaveza političen program vseh pozitivnih strank. Eksekutiva par
                     oseb naj vodi posle. (»Dosje« Mačkovšek, str. 178)</p>
                  <p>Vzrokov, zakaj delo Slovenske zaveze leta 1944 ni moglo več zaživeti, je bilo
                     več, eden od njih je bil gotovo tudi nemški pritisk. Miloš Stare se od aprila
                     1944 ni smel več pokazati v javnosti, Mačkovška so septembra odpeljali v
                     Dachau, kjer je konec januarja 1945 umrl, dr. Jelenc je sicer gestapovcem
                     pobegnil, toda moral se je skrivati do konca vojne. Nič manjši problem kot
                     Gestapo je bilo nesoglasje med strankami, ki se kljub težkim razmeram niso
                     mogle zbrati okrog enotnega osvobodilnega cilja, kot je maja 1941 predlagal dr.
                     Ehrlich. Kako pomemben je bil pri tem oni vakuum med ukinitvijo Narodnega sveta
                     in vzpostavitvijo »medstrankarske koncentracije« Slovenske Zaveze? Ali bi
                     partija septembra 1941 oklicala svoj Slovenski narodnoosvobodilni odbor, ko bi
                     že prej deloval neki vseslovenski osvobodilni odbor, ki bi izdal tudi določena
                     navodila glede priprave za osvobodilni boj? Ali bi medstrankarska povezava
                     Slovenske zaveze bila bolj trdna, ko se ji ne bi bilo treba soočati s problemi,
                     ki jih je prinesla OF? Že na prvi seji spomladi 1942 je prišlo do spora s
                     Pravdo zaradi članka, ki ga je objavila v svojem biltenu o umoru Župca in
                     Kiklja. Pravda je sicer obsojala umor, hkrati pa tudi sodelovanje umorjenih v
                     OU (univerzitetnem odboru), ki ga je smatrala za kolaboracijo. Po božičnih
                     racijah leta 1942 v Ljubljani, pri katerih so sodelovali tudi pripadniki Vaških
                     straž, je Napredna skupnost protestirala in grozila z izstopom iz Slovenske
                     zaveze. Vsi so obsojali komunistične umore, pri ukrepih proti morilcem pa
                     nikakor niso hoteli biti zraven.</p>
                  <p>O tem problemu je pisal M. Stare 19. 8. 1943 v London: »Kaj je sodelovanje z
                     okupatorjem? Mi mislimo, da je sodelovanje, če kdo z okupatorjem politično
                     sodeluje v interesu okupatorja. Tega pri nas absolutno ni. Upoštevati je treba,
                     da sta pri nas padli v isto dobo okupacija in komunistična revolucija. Ta
                     revolucija je divjala do avgusta 1942, ne da bi se ji kdo zoperstavil. Bilo je
                     le nekaj poizkusov, da so se posamezni kraji postavili v bran z ilegalnim
                     orožjem. Potem pa ni bilo drugega izhoda. Ko bi mogel našteti vse primere in ko
                     bi Vaši doživljali tragedije, ki so bile pri nas po deželi pred nastankom
                     Vaških straž, bi drugače govorili. Videli bi tudi, kako so se ljudje dolgo
                     upirali, da bi s pomočjo okupatorja nastopili proti komunistom. Navedem samo
                     primer horjulskega župana Bastiča. Tri dni pred smrtjo je bil pri meni, tedaj
                     še nikjer ni bilo vaške straže. Povedal mi je, da mu grozijo partizani,
                     italijanski komandant pa zahteva od njega, da mu pove, kdo so komunistični
                     organizatorji v občini. Ker je Bastič odklonil vsako izjavo, so mu Italijani
                     zapretili, da bodo ob prvem incidentu zažgali njegovo hišo. Tri dni nato so
                     njega in ženo ubili partizani, Italijani so pa malo kasneje požgali celo vas in
                     tudi njegovo domačijo. Takih primerov je bilo mnogo in to še preden so se
                     ljudje odločili za samoobrambo. – Če je večina članov Vaških straž iz naših
                     vrst (Slovenske ljudske stranke), je to zato, ker je na deželi večina
                     prebivalstva našega. Rad bi vprašal, ali je kdo od teh, ki obsojajo Vaške
                     straže, poslal OF kako pismo, naj preneha pobijati Slovence. Da so res pobijali
                     narodno zavedne Slovence, menda nihče ne dvomi.«</p>
                  <p>15. oktobra 1943 je dr. Pirkmajer v imenu Napredne skupnosti poslal v London
                     obširno poročilo, kjer je zapisal tudi tole: »Ko je nastopil zlom Italije, so
                     se komunisti dogovorili z italijansko vojsko zaradi prevzema orožja, ki so ga
                     potem takoj naperili proti lastnim rojakom. Razorožili so protikomunistično
                     milico, kateri je OF dala ime bela garda in s pomočjo italijanske artilerije
                     uničili tudi jugoslovanske vojne odrede in jih drže kot ujetnike, kolikor jih
                     ni v boju padlo. – Danes je prišla vest, da je partizansko sodišče izreklo in
                     izvršilo nad 60 smrtnih obsodb. Bili so baje grozni prizori. – Pri takem stanju
                     stvari si ni težko predstavljati ogorčenosti slovenskega prebivalstva, ki čuje
                     »farbarije« londonskega radia o junaških uspehih slovenskih partizanov, o
                     tankovskih bitkah za Ljubljano, o pouličnih bojih v Trstu ter slično, kar vse
                     ni nič res. Do nedavno slovenski partizani sploh niso še izstrelili niti enega
                     strela proti nemškemu okupatorju, pač pa so morili in pobijali pripadnike
                     jugoslovansko orientirane vojaške formacije (Grčarice) in se hvalili v svet s
                     svojimi »vojaškimi uspehi.« (»Dosje« Mačkovšek, str. 170)</p>
                  <p>Ali je k tem poročilom potreben še kak komentar? Nekako od začetka leta 1943 se
                     je ton slovenskih oddaj londonskega radia bistveno spremenil. Na njih je bilo
                     vse več vesti in pohval o uspehih partizanskih napadov na okupatorje, nič več
                     pa ni bilo svaril pred nepremišljenimi akcijami, ki bi dale okupatorju povod za
                     represalije. Slovenski protikomunisti, ki so do tedaj imeli vsaj občutek, da
                     jih svobodni, demokratični svet razume in podpira, so bili sedaj še bolj
                     osamljeni. Le redki so tedaj vedeli, kako je leta 1941, približno eno leto pred
                     svojo smrtjo, razmišljal profesor Ehrlich: »Begunska vlada bo gotovo imela
                     veliko opravka z lastnimi težavami in morda ne bo dovolj dobro razumela razmer
                     na zasedenem ozemlju, bo pa tudi v veliki meri odvisna od vojnih interesov
                     zaveznikov.« Vse to se je sedaj uresničilo. Msgr. Gabrovšek, ki je bil od
                     aprila 1943 v ZDA, je 8. decembra 1943 zapisal v svoj dnevnik: »Danes je
                     očividno, da podpirajo Tita vsi: Rusi, Angleži in Amerikanci. Koliko vedo ti
                     angleški konservativci, kaj počnejo pri nas komunisti? Anoncerji
                     (napovedovalci) danes oglašajo po radiu, da je stari svet mrtev. Zdi se, da
                     svet, ki da kaj na moralo, poštenje in dostojnost. Tako imamo sedaj sovražnike
                     dejansko povsod in se nahajam praktično v sovražni deželi, v deželi, ki podpira
                     morilce mojih tovarišev, morilce mladih slovenskih katoličanov.« (Janez A.
                     Arnež, Gabrovškov dnevnik, str. 58)</p>
                  <p>Veliko bi bilo treba še povedati. O Slovenski zavezi, ki ni bila tako
                     nepomembna, kot se morda dozdeva površnemu opazovalcu, o begunski vladi, ki ni
                     razumela razmer v okupirani domovini, predvsem pa o domačem vodstvu
                     protikomunistične strani, ki ni dovolj poseglo v tok dogodkov. Komu naj
                     pripišemo vojaški neuspeh Grčaric, Turjaka in drugih postojank? Ali morda
                     nekatere Novakove obtožbe kljub vsemu le niso bile upravičene? V zvezi s tem se
                     spomnimo besed profesorja Stanovnika ob odkritju spominske plošče na Turjaku
                     septembra 1993: »Vedeti moramo sicer, da so bili v težkem položaju, skrivati so
                     se morali pred Italijani, streljali so jih komunisti po ulicah, a vendar niso
                     imeli tistega duha, da bi naredili korak, ki je najtežji od vseh, vzeti stvari
                     popolnoma v svoje roke. V pomanjkanju tega poguma so se zanašali na druge, na
                     tuji svet. Eno leto so imeli čas, da bi te, ki so potem morali braniti Turjak,
                     izučili, kako se to dela, a danes, ko se oziramo nazaj, vemo, da se še zdaleč
                     ni dovolj naredilo.Niso imeli v sebi prisebnosti, da bi vedeli, da smo sami, da
                     se samo nase lahko zanesemo, da je prišel čas, ko je treba iz kamna iztisniti
                     vodo.«</p>
                  <p>Seveda pa te in vse podobne ugotovitve niti malo ne morejo spremeniti podobe
                     druge strani v državljanski vojni, ne morejo spremeniti dejstva, da so VOS in
                     partizani pobili nekaj sto Slovencev že tedaj, ko še ni bilo nobenega
                     protikomunističnega odpora. Kljub temu je v Slovenski zavezi še čakal prostor
                     za vključitev OF, čakal na podpis predlog sporazuma o sodelovanju. Tudi med
                     moštvom Grčaric in Turjaka je bilo mnogo takih, ki so verjeli, da bo do
                     sporazuma v kratkem prišlo in da se bodo potem lahko posvetili svoji prvotni
                     nalogi, odporu proti okupatorju. Toda namesto sporazuma so prišle brigade z
                     italijanskimi topovi in topničarji. Partiji in njeni OF ni bilo za sporazum,
                     ampak za uničenje političnega nasprotnika, kajti njen glavni cilj je bil
                     uveljavitev totalitarne oblasti.</p>
                  <p>Dokler se nevihta ne konča, ne moremo pričakovati mavrice.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Mi pa oznanjamo Kristusa, križanega (1 Kor 1,23)</head>
               <docAuthor>Vanja Kržan</docAuthor>
               <div type="div3">
                  <p>Ko se iz Dobrunj ob vznožju Golovca s sv. Urhom zapeljemo mimo Zadvora do
                     Sostrega, potem naprej v dolinico proti Podlipoglavu in se od tam vzpnemo na
                     Lipoglav, ne moremo več biti le občudovalci lepih hribčkov, dolinic in grap s
                     potoki. Videli bomo, da vsa ta nema lepota gozdov in še posebno naselij hrani
                     skrivnosti medvojnih in povojnih grozot. </p>
                  <p>Na Lipoglavu se nam takoj odpre svet proti Dolenjski. Preko naselij Pance, Dole
                     in Polica smo že na Grosupljem, od koder bi se lahko zapeljali naprej proti
                     Dolenjski in Suhi krajini. Če se pa preko Repč in Magdalenske gore spustimo v
                     Šmarje, smo v neposredni bližini Ljubljane in Barja, ki se nam odpira tja do
                     Iga. Zato nam je razumljivo, da so prav preko Lipoglava potekale poti proti
                     Emoni že v rimskih časih, ko se je bilo treba izogniti Barju, in nič
                     nenavadnega ni nedavno odkritje njive kmeta iz Podlipoglava, ko je pri oranju
                     naletel na ostanke rimskega pokopališča z žarami, posodami za hrano umrlim in
                     lončki za solze, približno iz leta 200 po Kristusu. </p>
                  <p>Ko se iz Podlipoglava odcepi pot proti Lipoglavu, nam smerokaz takoj, še preden
                     se pričnemo vzpenjati, pokaže na desno proti Šentpavlu, zaselku z nekaj hišami,
                     ki so bile med vojno in po vojni kmetije. Ždele so v precej strmem prisojnem
                     bregu nad grapo potoka, ki priteče izpod Molnika (582 m). Ta zapira
                     Šentpavelcem obzorje z jugozahodne strani, Pugled (615 m) pa z jugovzhodne. Še
                     bolj nenavadno kot ostanki iz rimskih časov je odkritje, da prav Molnik skriva
                     v sebi najstarejše najdbe grobišč iz ilirsko-keltskih časov in obdobja
                     halštatske kulture. Torej je bilo že v tako zgodnji dobi to obrobje današnje
                     ljubljanske kotline v vseh ozirih zelo pomembno ozemlje. </p>
                  <p>Danes seveda ne bomo posegali v tako daljno zgodovinsko obdobje, ampak v
                     bližnjo preteklost, v obdobje medvojnih in povojnih strahot, ko je komunistično
                     barbarstvo zatajilo tisočletno civilizacijo spoštljivega pokopavanja mrličev.
                     Tudi ne bomo razmišljali o pomenu teh krajev za Kelte in Rimljane, ampak se
                     bomo ustavili ob njihovi strateški pomembnosti za OF v letih 1941 do 1943. Iz
                     okolice Grosuplja so vodile poti proti Suhi krajini in od tam v Kočevski rog, z
                     Barja pa ali na Krim ali v Polhograjske Dolomite. V tem obdobju je potekala
                     italijansko-nemška meja po grebenih vzpetin nedaleč od Podlipoglava: od
                     Kašeljskega vrha po Žagarskega vrhu nad Javorjem in preko ceste na Reki. </p>
                  <p>Zdaj pa nam je takoj razumljivo, zakaj je bilo to področje privlačno tudi za
                     revolucionarno dejavnost partizanov, ki so jo tukajšnji prebivalci bridko
                     občutili. Iz gozdov Molnika in Pugleda z nujno potrebnim zaledjem okoliških
                     vasic so lahko vodili diverzantske akcije proti Dolenjski, zanimiva je bila
                     zlasti dolenjska železnica; akcije pa so bile živahne tudi na drugo stran proti
                     Savi, kjer je partizanske borce privlačevala železnica Ljubljana-Zagreb.
                     Povračilni ukrepi Italijanov in Nemcev so nam znani. V Podlipoglavu je imela
                     svojo posadko italijanska vojska, ki so jo oskrbovali iz Šmarja preko Repč in
                     Lipoglava. Torej so morali revolucionarni borci kar naprej ‘napadati’ posamezne
                     italijanske patrulje, ki so posadko v Podlipoglavu oskrbovale s hrano. </p>
                  <p>Ni zgolj slučaj, da se je prva partizanska četa v Sloveniji, t. i. Molniška
                     četa ustanovila prav v teh krajih, ker so jo sestavljali delavci, komunisti in
                     člani ‘kulturno-prosvetnega’ društva Svoboda iz Zadvora pri Sostrem, ki je bilo
                     ustanovljeno že l.1921. Veliko komunističnih delavcev in obrtnikov je izhajalo
                     iz papirnice v Vevčah. Poleti 1941 so že imeli svoja taborišča na Pugledu in
                     Molniku. Priključevale so se jim skupine iz Zaloga in Polja in vse so delovale
                     ne le vojaško, ampak predvsem politično. Molniška četa je sprejemala vedno nove
                     borce iz Ljubljane ter jih vojaško in politično usposabljala. Spremljali so jih
                     pripadniki Narodne zaščite. Zato je razumljivo, da sta že julija 1941
                     italijanska vojska in nemška policija preiskovali gozdni teren med Zalogom,
                     Sostrim, Podlipoglavom in panško Reko v smeri italijansko-nemške meje. </p>
                  <figure>
                     <graphic url="slike_z_42/z_42_09.png"/>
                     <head>Šentpavel z Lipoglava <name type="author"/></head>
                  </figure>
                  <p>Oborožitev in preskrba borcev je pomenila »nenehne akcije domačinov in
                     aktivistov na terenu, kajti vsako puško posebej in municijo zanjo je bilo treba
                     poiskati po raznih skrivališčih.« (Trideset let Molniške čete, Zadvor 1971).
                     »Sedmega januarja 1942 se je po visokem snegu 2. partizanski bataljon – bolj
                     znan pod imenom Štajerski - prebil na Pugled, kjer je nameraval prezimiti.
                     Bataljon se je najprej ustavil v Šentpavlu, kjer se je za silo odpočil, potem
                     pa se je premaknil na Pugled in borci so pod vrhom postavili taborišče. Da pa
                     bi se zaščitili pred hudo zimo, kakršne ni bilo že od 1929. leta, je bilo
                     potrebno v taborišču mnogo slame in desk; vse to so prispevali predvsem kmetje
                     iz Podlipoglava, Šentpavla in Sadinje vasi. V Šentpavlu je bila urejena tudi
                     zasilna kopalnica, kamor so borci odhajali v majhnih skupinah na kopanje. Iz
                     doline so aktivisti takoj poslali odeje, topla oblačila in obutev, saj je bil
                     bataljon po napornem pohodu močno potreben nove opreme. Številne nogavice in
                     jopice, ki so jih jeseni in v začetku zime napletle žene, so prezeblim borcem
                     dokazovale, koliko ljudi je neprestano mislilo nanje. Poskrbeti je bilo treba
                     tudi za dobro prehrano - in z vseh strani so dovažali hrano. Hrano in drug
                     material so vozili tudi iz Ljubljane, in to z vozovi pa tudi z osebnimi
                     avtomobili. Material, ki so ga zbirali po raznih kanalih, so potem odvažali v
                     Podlipoglav. Pri Strojincu v Zadvoru je bila urejena klavnica, kjer so klali
                     prašiče, topili slanino in pripravljali meso. Ves material so odvažali v
                     Podlipoglav največ k Smrekarju (Kajžarčku), Hribarju (Slivarju) in Habiču
                     (Malenskim). Sem so ga potem hodili iskat partizani in ga odnašali po strmi
                     drči v taborišče. Iz Zaloga so prek Kašlja dobili v taborišče znatno količino
                     sladkorja, ki so ga železničarji odnesli iz železniškega transporta. Iz pekarn
                     so prinašali kruh, ki so ga aktivisti dobivali na krušne karte, prinesene iz
                     Vevške papirnice. Komandant bataljona Franc Rozman - Stane je sredi februarja
                     zapovedal zbrati čimveč hrane in drugega materiala … « </p>
                  <p>Razumemo, zakaj je bil Lipoglav kar trikrat bombardiran, nekajkrat požgan in
                     kaj so pretrpeli prebivalci teh krajev, ko so jih preplavljale enkrat
                     italijanske, drugič nemške, tretjič partizanske čete z nevzdržnimi zahtevami
                     podnevi in ponoči. Če smo znali pravilno prebrati zgornji odstavek, lažje
                     razumemo, kakšno vlogo je odigrala OF v teh krajih in lažje sočustvujemo s
                     prebivalci, ki se OF niso pridružili. </p>
                  <p>»Pugled je imel tudi to prednost,« piše v knjigi Trideset let Molniške čete,
                     »da je prebivalstvo, organizirano v OF, držalo tako konspirativnost, da
                     Italijani dolgo niso vedeli, kaj se dogaja na Pugledu nad Podlipoglavom, čeprav
                     so tja prihajale z vozmi in tudi drugače razne pošiljke, čeprav so se tam
                     gibali razni kurirji podnevi in ponoči, čeprav so tja prihajali novi borci.« </p>
                  <p>Iz pričujočega članka nam bo povsem razumljivo, da je tudi prebivalstvo, ki ni
                     bilo organizirano v OF, s svojo stalno in požrtvovalno pomočjo partizanom
                     izražalo veliko mero narodne zavesti, predvsem pa si želelo čim bolj normalen
                     način življenja med vojno, ki je bilo prav v teh krajih vse prej kot normalno.
                     »Pomladi in poleti 1942 so se na Pugledu zbirali borci z Roga: komandant Ivan
                     Maček - Matija, Albin Grajzer in član Molniške čete Daki. Konec septembra 1942
                     se je vodstvo osvobodilnega gibanja odtod preneslo v Dolomite. V letu 1943 so
                     se na tem področju zadrževale le še posamezne partizanske enote.« </p>
                  <p>»Do konca leta 1943 je bila na dobrunjskem in sostrskem področju že skoro v
                     celoti opravljena akcija za odhod borcev v NOV,« je še zapisano v omenjeni
                     knjigi, in ob tem lahko sklepamo, kaj se je do takrat zgodilo s tistimi, ki se
                     s takimi akcijami niso strinjali. Zato ne preseneča dejstvo, ki ga je navedel
                     Franc Ložar v svoji brošurici »Bizovik, ti vas domača - le kdo je tebe ljubil«
                     (Bizovik 1994), kjer avtor dokaže, da je bilo samo na tem področju pomladi in
                     poleti 1942 pobitega največ civilnega prebivalstva v vsej Sloveniji. V
                     literaturi o Podmolniški četi pa najdemo le stavek: »Mogli bi reči, da po letu
                     1943 to področje ni bilo vojaško več zanimivo, pa tudi dalo je od sebe že vse.«
                     Tudi močno krvavi davek. </p>
                  <p>Morda je zanimiv še podatek, da so se »kljub majhnosti ozemlja« okrog
                     Podlipoglava »vrstili dogodki, pomembni za razvoj Osvobodilnega gibanja«. Le
                     nekaj sto metrov od Podlipoglava pod obronki Razorskih gozdov in na Pugledu so
                     se v bunkerjih zbirali člani CK KPS, IO OF in glavnega poveljstva; v bunkerjih
                     pod Razori so se zdravili ranjenci in delovala je ilegalna tiskarna. Danes na
                     pomembnost komunistične medvojne dejavnosti, vodene iz teh bunkerjev, opozarja
                     spomenik v čast Komunistični partiji Slovenije in osvobodilnemu boju nedaleč od
                     Podlipoglava. O povojnem delovanju komunistične oblasi bomo našli povsem
                     drugačno obeležje. </p>
                  <figure>
                     <graphic url="slike_z_42/z_42_10.png"/>
                     <head>Podružnična cerkev Sv. Pavla v Šentpavlu <name type="author"/></head>
                  </figure>
               </div>
               <div type="div3">
                  <head>Šentpavel - draga vas domača</head>
                  <p>Ko se vzpenjamo v breg mimo posameznih hiš Šentpavla, ki so bile med vojno
                     kmetije, in mimo novejših, ki to danes niso več, pod vrhom vzpetine zagledamo
                     majhno cerkvico z malo drugačnim zvonikom, kot smo ga običajno vajeni.
                     Posvečena je zavetniku svetemu Pavlu, ki pozdravi obiskovalce iz oltarne
                     vdolbine. Kip je verjetno iz sedemnajstega stoletja. Preden vstopimo, zagledamo
                     nad portalom častitljivo letnico 1305, čeprav se cerkev prvič omenja l. 1365.
                     Sedanja arhitektura je značilna za začetek 16. stoletja. Značilnost cerkvice je
                     ploskovita oblika zvonika in je primer prehodne oblike med linami za zvonove in
                     pravim zvonikom. Njegove stranske stene so podaljšane do tal, prednja stran pa
                     je postavljena na lok, tako da tvori pritličje zvonika majhno vhodno lopo. </p>
                  <p>V njej si lahko živo predstavljamo može in očete, gospodarje predvojnih devetih
                     šentpavelskih kmetij in mežnarije, kako ob praznikih ali nedeljah, kadar je
                     maša pač bila, modrujejo pod lopo. Domača imena vseh devetih kmetij so še danes
                     znana: Mrkus, Gorenc, Jakopec, Polak, Benkel, Vrečar, Vrhunc, Krašovec,
                     Andrejevec in Smrekarjeva mežnarija. Večinoma pa so hodili k maši uro daleč v
                     Sostro. Takrat so se razdelili v posamezne skupine: možje in gospodarji s
                     svojimi pogovori so hodili skupaj, žene, matere, dekleta in gospodinje so imele
                     čisto drugačne pogovore, skupine otrok pa so zletele po klancu navzdol proti
                     Sadinji vasi, podobno kot vsak dan, ko so hodili v šolo. </p>
                  <p>Toda ob nedeljah je bilo drugače, šli so skupaj s starši. Garbajsove deklice so
                     najraje hodile k prvi jutranji maši ob sedmih zjutraj kot njihov ati, da so se
                     ga lahko držale za roko. V nedeljskih popoldnevih, v jesenskih in zimskih
                     večerih, ko je bilo vse postorjeno, so sedele ali poležavale na peči, ati je
                     sedel na zidku s kakšnim časopisom pod visoko postavljeno petrolejko ali pa je
                     legel kar k njim na peč in so se pogovarjali. </p>
                  <p>Maša v Šentpavlu je bila redkokdaj, na žegnanjsko nedeljo prav gotovo, toda
                     brez cerkvice sv. Pavla bi bila vasica le zaselek na bregu, tako pa je tistih
                     nekaj domačij z gospodarskimi poslopji s cervico vred tvorilo celoto. </p>
                  <p>Danes pritegne našo pozornost kamnita plošča z osmimi imeni, pritrjena na
                     severni strani cerkvice. Ko jo preletimo z očmi, se nam te ustavijo na datumu
                     4. julij 1945. Nehote umolknemo, kot da bi stali znotraj cerkve, na svetem
                     kraju in prisluhnili besedam iz Pavlovega pisma: Mi pa oznanjamo Kristusa,
                     križanega (1 Kor 1, 23). </p>
                  <p>Mihael Garbajs 1901 - 4.7. 1945 </p>
                  <p>Anton Garbajs 1915 - 4.7. 1945</p>
                  <p>Anton Kušar 1906 - 4.7. 1945</p>
                  <p>Jakob Mlakar 1909 - 4.7. 1945 </p>
                  <p>Franc Podržaj 1896 - 4.7. 1945</p>
                  <p>Nande Smrekar 1901 - 4.7. 1945 </p>
                  <p>Franc Skubic 1927 - 4.7. 1945</p>
                  <p>Janez Vrečar 1881 - 4.7. 1945</p>
                  <p>Kaj se je zgodilo v Šentpavlu tistega sončnega poletnega popoldneva 4.
                     julija?</p>
                  <p>Na njivah po vzpetini in na ravnici spodaj je vse živo: vsi so zunaj, od
                     najmlajših do najstarejših. Največ je otrok, pri vsaki družini jih je bilo kar
                     nekaj. In prav vsak, še najmlajši, petletni Garbajsov Franci je imel kakšno
                     opravilo. Tudi v Podlipoglavu je bilo vse na travnikih in njivah. Zato ljudem
                     ni ušlo, ko se je v vasi ustavil za današnje razmere starinski avtobus z dolgim
                     prednjim delom. Iz njega je ročno poskakalo okoli dvajset do petindvajset
                     oboroženih moških, nekaj jih je bilo v civilu, nekaj v uniformah. V nam že
                     znanih partizanskih hišah pri Kajžarčku, pri Slivarju in Malenskih se je
                     verjetno vedelo, kam so namenjeni in zakaj. Za kakšno uro so se ustavili v
                     hiši, kjer je bil takrat že krajevni odbor. Kmetov na travnikih in njivah ta
                     četica ni dosti vznemirila, vendar so ji z očmi kljub temu pozorno sledili.
                     Videli so, da se je polovica mož napotila po poti iz Podlipoglava proti
                     Šentpavlu, druga pa iz Sadinje vasi, kot da hočejo Šentpavelce obkoliti. Nekdo
                     se je celo pošalil: »Ali gredo partizani spet v hrib?« </p>
                  <p>Spet. Vendar tokrat zato, da jasno pokažejo, s kakšnimi nameni so bili v hribih
                     vojna leta. Danes seveda vemo, da ta skupina oboroženih mož, ki se je zagnala
                     proti Šentpavlu, niso bili partizani, ampak pripadniki KNOJ-a, takrat nekakšne
                     paravojaške enote, na pol policije, na pol vojske. </p>
                  <p>Kaj se je zgodilo s Šentpavelci po njivah in travnikih, ko je nenadoma na
                     njihov breg od zgoraj navzdol in od spodaj navzgor vdrla skupina mož, se je
                     življenje na vasi nenadoma ustavilo in za vse čase v temeljih spremenilo? </p>
                  <p>Prva hiša na vrhu vzpetine nad cerkvico se je skozi zelenje sadovnjaka
                     razgledovala po bregu navzdol, kjer so stale raztresene še druge domačije,
                     vendar zadosti blizu druga druge, da si vedno zlahka stekel k sosedu. Ta,
                     najvišja, je bila domačija Miha Garbajsa (1901), pri Andrejevcu se je reklo pri
                     hiši. Vse tri deklice Ivanka (1933), Minka (1935), Fanika (1937) in najmlajši
                     petletni bratec Franci (1940) so to popoldne grabili mrvo v sadovnjaku pod
                     Molnikom, oče in mama pa sta na njivi okopavala peso za prašiče. »Pred tem smo
                     še skupaj pojužinali,« se dobro spominja Ivanka. »S kakšnim veseljem smo delale
                     ‘frtalce’, majhne kopice, da bomo atiju naredile veselje! Proti večeru smo
                     prišli domov, doma pa vse prazno. Stečem pogledat na vrt, v štalo, pa nikjer
                     nobenega. Vsi smo že glasno jokali, ko pride soseda povedat, da so oba, mamo in
                     atija, odpeljali. Stečem še na njivo, tam sta ležali le motiki. Ko pridem nazaj
                     domov, slišim iz vasi jok in kričanje. Mlajšim rečem, naj počakajo doma, grem
                     samo k Polakovim in vprašam, če se je zgodila kakšna nesreča. Niti sanjalo se
                     mi ni, da bi lahko odpeljali mamo in atija. Pa tudi pri Polakovih je bilo vse v
                     joku, njihovega ata so tudi odpeljali. </p>
                  <p>Vedela sem, da moram kljub vsemu nakrmiti prašiče, potem sem šla še živini
                     pokladat seno. Po vsej vasi je žival vpila. Celo krave sem takrat prvič sama
                     nekako pomolzla. Ko se je mama že pozno zvečer vrnila, smo bile budne. Mama je
                     jokala in bila vsa obupana. Povedala je, da so atija in druge zaprli v klet
                     nekdanje kajžarske hiše, kjer je bil zdaj krajevni ljudski odbor. Očetu, vsemu
                     krvavemu, je v kleti postalo slabo. Mama je planila k njemu, da mu pomaga, in
                     glasno jokala, naj mu še drugi pomagajo. Potem pa so njo, Podržajevo in
                     Mlakarjevo, ki so ju odgnali skupaj z možmi, napodili domov. </p>
                  <p>Prav tisto popoldne je k nam prišel očetov brat Tone Garbajs (1915), ki je
                     neporočen živel v Ljubljani in bil zaposlen kot mizar. Videl je, da so naši na
                     njivi, in zavil kar tja. Rekel je mami: ‘Franca, prinesel sem ti prat.’ Še
                     nekaj besed so spregovorili, ko so že prišli oboroženi možje in skupaj z atijem
                     odpeljali še njega, strica Toneta. Zato, ker je tisto popoldne slučajno prišel
                     k nam v Šentpavel. </p>
                  <p>In spet slučaj, da si je tisto sredino popoldne za opravke v Šentpavel izbral
                     tudi mamin brat Kušarjev Tone (1906), po domače Gorenčev. Živel je v Bizoviku
                     in bil oče štirih majhnih otrok. Zaposlen je bil v Ljubljani kot delavec v
                     tovarni usnja. To popoldne je prišel v Šentpavel, da bi nabral srebot za
                     vezanje ječmenovih snopov, ker edino srebota niso preglodale miši. Ni še prišel
                     do vasi, ko so prijeli in odgnali še njega. Žena ga je vso noč zaman čakala,
                     zjutraj je poslala v Šentpavel najstarejšo hčerko, naj poizve za očetom, in
                     naša mama ji je povedala, da so ga odpeljali. Saj kaj drugega nihče ni vedel
                     povedati.«</p>
                  <p>Pri hiši, kjer je gospodaril Jakob Mlakar (1909), se je po domače reklo pri
                     Polakovih. Imeli so pet nedoraslih otrok. Tudi tukaj je to popoldne imel vsak
                     svoje delo. Osemletni Lojze (1937) je odganjal sosedove kure, da niso ušle na
                     njihovo pšenico. Videl je oborožene može v uniformah, pa se ni kaj dosti menil
                     zanje. Ko so kure šle spat, je odšel domov, staršev pa nikjer. Kje so? Kaj se
                     je z njimi zgodilo, je povedala takrat desetletna sestrica Pepca, danes Jožefa
                     por. Kavka. »Z atom sva vozila z voli gnoj. Mama in dve starejši sestri sta
                     želi ječmen. S praznim vozom sva šla domov, da še enkrat naloživa. Prideva na
                     dvorišče in ata mi reče: ‘Malo počakaj pri volih, da pomalicam.’ Pa ni nič
                     pomalical. Naenkrat se pojavi na dvorišču skupina moških, kakih pet partizanov
                     v uniformah in nekaj mož, ki so jih že prijeli in gnali s seboj, Najbolj se
                     spominjam sedemnajstletnega Skubičevega Franceta, vsega zabuhlega od oteklin.
                     ‘Kje je ata?’ me vprašajo partizani. ‘Pomalicat je šel.’ Navalijo v hišo. Takoj
                     nato se pojavijo z atom. Grabili so ga za vrat, potem pa pahnili po dvorišču.
                     Odgnali so ga s sabo in odšli. </p>
                  <p>Spustila sem vole, še danes ne vem, kaj se je potem z njimi zgodilo. Drvela sem
                     kar povprek po bregu dol k mami na njivo in jokala. Pod Benklom so me ustavili
                     partizani: ‘Kam tečeš?’ ‘K mami!’ ‘Ali ti je komandant dovolil?’ Nisem imela
                     pojma kakšen komandant, a sem rekla: ‘Ja.’ Drvim naprej po travnikih dol, toda
                     mame ni bilo več na njivi. Spet letim nazaj gor in pri Mrkusu na dvorišču med
                     partizani in drugimi možmi z vasi zagledam mamo. Sprašuje jih: ‘Kje je ata?’
                     Vedela sem, da se dogaja nekaj groznega. Kar stala sem in jokala. Videla sem,
                     da so odgnali še mamo. Tudi drugi otroci so bili tam. ‘Marš domov!’ so kričali
                     partizani na nas. Mi pa tako jokali. Pridemo domov, mame ni bilo za nami. Šele
                     pozno zvečer je prišla in samo jokala. ‘Molimo za ata,’ nam je rekla.</p>
                  <p>Zjutraj ob štirih me je poklicala. ‘Nesi atu jopo, ata je golorok.’ Povedala
                     je, da so vsi zaprti v kleti hiše zraven Majerja. Nesla sem jopo in vso pot
                     skoraj tekla. Pridem do mostička v Podlipoglavu. Tam je stražil partizan: ‘Marš
                     takoj nazaj!’ se je zadrl. Hitro sem se obrnila in spet tekla vso pot nazaj in
                     samo jokala. </p>
                  <figure>
                     <graphic url="slike_z_42/z_42_11.png"/>
                     <head>Lavrič Urška – Hubičeva mama <name type="author"/></head>
                  </figure>
                  <p>Naslednji dan smo zvedeli, da so jih odgnali naprej iz Podlipoglava proti Reki.
                     Kam, nihče ni vedel. Kakšna mora je ležala nad vasjo! Pa kakšen strah! Ves čas
                     so tičale mame skupaj in se pogovarjale, mi otroci nismo vedeli kaj. Naša mama
                     je še posebej rada bila skupaj z Andrejevčevo. Ena sama žalost je bila v vasi,
                     sama žalost! Mama je nekje slišala, da so jih zaprli v Celju. Telefonirala je v
                     Celje v zapor. Spraševala je, če je zaprt kakšen Mlakarjev. Rekli so, da ja.
                     Mama so bili že veseli. ‘Jakob Mlakarjev?’ je spraševala v slušalko. ‘Jaz sem
                     Tone Mlakarjev,’ se je posmehoval tuj moški glas. Kasneje se je doma pojavil
                     tudi neki moški, ki je rekel, da ata potrebuje hrano in nekaj toplejše obleke,
                     češ da nekje nekaj delajo. Mama so mu takoj dali.« </p>
                  <p>Franc Podržaj (1896), Mrkusov ata, je imel svojo domačijo prvi v vasi iz
                     dolinice navzgor. Najbrž se je pri njem sešla vsa tolpa knojevcev, potem ko so
                     uspešno končali ‘racijo’ po domovih, njivah in travnikih in zgrabili nekatere
                     gospodarje in očete. Hčerka Marija (1927) se namreč spominja, da je bilo na
                     dvorišču veliko ljudi, ko so prišli še po njihovega ata. Doma so bili le
                     Marija, njen najmlajši brat dvanajstletni Jože in mama. Najstarejši brat Tone
                     se je učil v Ljubljani za mesarja, France, ki je le nekaj mesecev stražil
                     vozove v domobranski vojski, se ni nikoli vrnil. Kje so ga ubili, še danes ne
                     vedo. </p>
                  <p>»Ata je proti večeru odšel na travnik po krmo za živino,« pripoveduje Marija.
                     »V hišo je vdrlo nekaj oboroženih partizanov. Spraševali so: ‘Kje je ata?’ Z
                     mamo sva odgovarjali, da je moral po krmo za živino. Niso verjeli. ‘Kje se
                     skriva?’ Spet nama niso verjeli, da nikjer. Gotovo so domnevali, da je kot
                     zadnja žrtev v vasi nekaj zaslutil in se skril. ‘Bomo pa mamo vzeli, če ata ne
                     dobimo!’ </p>
                  <p>Strašno, če bi takrat vzeli še mamo! Kar nekaj časa očeta ni bilo, tako da smo
                     bili vedno bolj obupani. Od zunaj nekje se je slišalo vpitje. Tudi če nas
                     partizani ne bi stražili, si ne bi upala pogledati, kaj se zunaj dogajala. Od
                     partizanov sem mimogrede nekaj ujela, da se dva pretepata. Toda vse to je šlo
                     mimo mene. Mislila sem samo na to, kdaj se bo ata vrnil, in da bodo oba, ata in
                     mamo, odpeljali. </p>
                  <p>Končno je ata prišel. Takoj so ga zgrabili in odvlekli ven, med druge. Potem so
                     jih odgnali po poti dol. Samo še gledali smo lahko za njimi in obupano jokali.
                     Nekaj mož iz vasi, ki jih niso prijeli, je prosil zanje. Noben jok, nobena
                     prošnja ni pomagala!</p>
                  <p>Zvečer sva oba z bratom Jožetom ležala ob mami v postelji, vsak z ene strani.
                     Ležala sem na trebuhu; slišala in čutila sem srce, tako glasno mi je tolklo. Že
                     zaradi tega nisem mogla spati. Takrat se mi je to prvič zgodilo. Kasneje v
                     življenju se mi je to še večkrat ponovilo. Od takrat naprej me je kar naprej
                     bolela glava. Vedno sem premišljevala: ‘Če bo ata prišel domov, me bo nehala
                     boleti glava, če ata ne bo, me bo vedno bolela.’ Res me kar naprej boli glava,«
                     se v zvezi s tem dogodkom spominja Podržajeva hčerka, por. Božič, Mrkusova
                     Mici, kot ji pravijo Šentpavelci. </p>
                  <figure>
                     <graphic url="slike_z_42/z_42_12.png"/>
                     <head>Dvorišče pred Mrkusovo hišo <name type="author"/></head>
                  </figure>
                  <p>Ko mi je oživljala te dogodke, je morala vstati s stola, tako se ji je tresla
                     noga, da jo je to pri sedenju motilo. Med klepetom se je tudi kdaj pa kdaj
                     nasmehnila, vendar se mi je zdelo, da samo na pol, in vsakič se ji je okrog ust
                     zarezala bolečina. </p>
                  <p>Ko so se na žegnanjsko nedeljo po velikem šmarnu tisto poletje zbrali
                     Šentpavelci pri maši pri svojem zavetniku, je bilo vse tako zelo drugače: nič
                     praznično, nič slovesno in veselo, ampak ena sama žalost, eno samo vprašanje:
                     Kje so njihovi možje? Očetje? Kdaj se bodo vrnili? Vedno blago in nežno
                     osemnajstletno dekle Mrkusova Mici ni dosti govorilo. Garbajsove deklice so
                     opazile na njej veliko spremembo: Mici je kar naprej pomežikovala in se ni
                     nikoli zasmejala. </p>
                  <p>4. julija popoldne je tolpa knojevcev zaman iskala Nandeta Smrekarja (1901),
                     šentpavelskega mežnarja in očeta sedmih otrok. Bil je vdovec z dvema otrokoma,
                     v drugem zakonu se mu je rodilo še pet otrok. Imel je nekaj ‘mežnarjevih njiv’,
                     pa je bil kljub temu zaposlen kot delavec v papirnici v Vevčah. Vsak dan je šel
                     do Sadinje vasi in morda imel tam pri tastu shranjeno kolo ali pa je hodil kar
                     peš do Vevč, po službi pa nazaj. V Sostrem je kupil staro hišo, ker so v
                     Šentpavlu živeli kot najemniki. Pridno jo je obnavljal s pomočjo svojega tasta.
                     Tudi za šentpavelsko cerkvico je zelo skrbel. Le nekaj dni pred tem dogodkom jo
                     je vso počistil, potem ko jo je bil še prebelil in se s tem od nje za vedno
                     poslovil. Vsi se ga spominjajo prav zaradi njegove pridnosti in poštenja. Po
                     zunanjosti je bil lep moški, visok in črnolas, le nekaterim otrokom se je zdel
                     kar malo preveč resen. </p>
                  <p>To popoldne je šel v Ljubljano po opravkih, potem pa v Vevče, ker je imel nočno
                     službo. Ko se je zjutraj vračal domov mimo Sadinje vasi in zavil navkreber v
                     gozd proti Šentpavlu, je nedolgo zatem nekdo iz Sadinje vasi slišal glasna
                     povelja nekih mož. Kdo so bili, ki so Nandeta prestregli na poti domov in ga
                     odgnali? Žena in otroci, najmlajša deklica je imela komaj nekaj mesecev, ga
                     niso nikoli dočakali. </p>
                  <p>Posebno pozornost bomo namenili dvema šentpavelskima žrtvama, ki sta zadnji
                     napisani na plošči, še ne osemnajstletnemu mizarskemu pomočniku Francu Skubicu
                     (1927) iz Dobrunj in njegovemu stricu Janezu Vrečarju iz Šentpavla (1881),
                     najmlajšemu in najstarejšemu med žrtvami. </p>
                  <p>Že zelo mlad fant je Vrečarjev Janez odšel v Ameriko, za njim še njegov mlajši
                     brat Jože. Janez se je vrnil in s prisluženim denarjem na mestu nekdanjega
                     pogorelega doma postavil novo hišo, ki še danes v glavnem neobnovljena kljubuje
                     času. Tudi na kapelico, ali bolje na kapelo, ni pozabil: stoji pod hišo, vendar
                     na nasprotni strani poti v klanec in v bližini prve hiše v vasi. V kapeli še
                     danes kraljuje kip Marije Pomočnice v naravni velikosti. Janezova sestra Neža,
                     takrat še neporočeno dekle, se spominja slovesnosti za vso vas, ko so odšla
                     šentpavelska dekleta pražnje oblečena s širokimi belimi predpasniki v
                     Podlipoglav po Marijin kip, ki so ga pripeljali iz Ljubljane. Od tam so ga same
                     nesle v breg do kapele. </p>
                  <p>Če se ozremo za Marijinim pogledom, lahko opazimo, da zre vzdolž njiv in
                     travnikov, ki so bili takrat last Vrečarja, in se izgublja naprej v zelenih
                     gozdovih onstran doline nad Podlipoglavom. Zakaj Vrečar kapele ni obrnil proti
                     poti v vas ali v neposredno bližino svoje hiše, so ga večkrat spraševali
                     Šentpavelci? ‘Zakaj naj bi Marija gledala na pot, naj raje gleda na polja in
                     travnike!’ jim je odvrnil. Naj kliče blagoslov nanje, na delo rok, ki te njive
                     obdelujejo, na njihov pridelek! </p>
                  <p>Kapelo je postavil v zahvalo za srečno ozdravitev. Še ko se je pogovarjal z
                     delavci o načrtih za kapelo in o nabavi materiala, je bil bolan. Ko so delavci
                     pričeli z delom, je vstal, pričel jesti in od takrat ni bil nikoli več bolan.
                     Za šentpavelsko cerkev je kupil zvon in bil pri blagoslovitvi boter zvona. Naj
                     lije njegov glas preko krovov vseh desetih domačij, preko njihovih polj in
                     travnikov dol v dolino in po okoliških hribih tja do Pugleda in Molnika. </p>
                  <p>Med vaščani je sposobni, pošteni in imoviti gospodar užival ugled in
                     spoštovanje. Tudi po zunanjosti je bil visok in postaven. Vedno je bil lepo
                     oblečen. Na podu pod skednjem je imel delavnico z mizarskim orodjem; vsi so
                     vedeli, da je mizarstvo njegov konjiček. Veljal je za strokovnjaka za obdelavo
                     lesa in v Ameriki je obogatel prav zaradi te sposobnosti. Bil je zaposlen v
                     rudniku in skrbel za izdelavo in nameščanje takrat še lesenih opornikov. Poleg
                     delavnice je imel sobico, ki se je vaškim otrokom zdela še bolj imenitna od
                     delavnice in je bila tudi za Vrečarja nekakšen posvečen kraj. Otroci so radi
                     vlekli na ušesa, kadar so se pri Vrečarju zbirali drugi možje in z njim
                     moževali. Morda so tudi zaradi Vrečarjeve gostoljubnosti in priljubljenosti
                     vladali med hišnimi gospodarji lepi sosedski odnosi. Vrečar jih je rad dobro
                     pogostil, ker so mu pomagali urejati gozdne poti, saj so bili gozdovi
                     Vrečarjeva velika ljubezen in vse gozdne poti je imel res vzorno urejene. Ko je
                     bilo treba napraviti pot po vzpetini skozi vas, je Vrečar odstopil zanjo svojo
                     njivo. Za vso vaško otročad pa je bil ta vaški imenitnež kar Vrečarjev stric. </p>
                  <p>Leta 1911 se je poročil z Marijo Dežman iz Hrušice. Tudi ona po pridnosti in
                     delavnosti ni zaostajala za svojim možem. Imela je že nekaj let starega
                     nezakonskega sina Toneta Dežmana. Ta je po poroki svoje matere raje ostal še
                     naprej pri stari mami v Hrušici. Njegov krušni oče Janez Vrečar mu je kasneje
                     postavil v Sadinji vasi hišo in podaril nekaj zemlje, tako da je bil izplačan
                     in dobil vse, kar pripada rodnemu sinu. V Šentpavlu ga nikoli niso kaj dosti
                     videvali, zlasti ne pri delu. Najbrž, da ga kmetovanje ni veselilo in se je
                     raje posvečal drugim stvarem: že pred vojno je postal aktiven član KP, med
                     vojno prvoborec in spomeničar. V hiši v Sadinji vasi, ki mu jo je velikodušno
                     podaril očim kot rodnemu sinu, je bilo središče »intendantske službe«, kot
                     izvemo iz zgoraj omenjene literature o Podmolniški četi. V njej je imel »sedež
                     intendant glavnega poveljstva Karel Poljanšek-Marko. Urejene so bile tudi
                     delavnica, največja je bila krojaška pri Antonu Dežmanu, čevljarska je bila pri
                     Smrekarju, po domače Kajžarčku v Podlipoglavu.«</p>
                  <p>Kmalu po poroki z Marijo Dežman se je Vrečar za nekaj časa vrnil v Ameriko in
                     med tem je žena rodila sina Franceta. Tudi temu otroku Vrečar ni bil oče, baje
                     je bil oče njegov brat. Vendar je Janez Vrečar vzel Franceta za svojega in ga
                     kasneje tudi namenil za gospodarja, čeprav mu še ni prepisal. France je bil
                     zelo priljubljen: med vaščani je veljal za pridnega, veščega vsakega dela,
                     predvsem pa se ga spominjajo po tem, da je bil vedno nasmejan, dobrodušen in
                     nikoli slabe volje. Prijateljeval je z enim od Podržajevih sinov; med vojno oba
                     znašla pri domobrancih na Urhu in končala neznano kje. </p>
                  <p>Tako sta proti koncu vojne ostala že postarana Janez Vrečar in njegova žena na
                     dokaj velikem posestvu sama. Na srečo so zelo radi hodili k svojemu stricu
                     otroci njegove sestre Neže, poročene Skubic iz Dobrunj. Bili so delavska
                     družina, njihov oče je bil delavec v papirnici Vevče; imel je zelo težko delo
                     pri razkladanju mokrih bal celuloze na vagončke. Varčevali so za svojo hišo,
                     ker so živeli v najemniški hišici. Pri Skubičevih so bili štirje otroci: France
                     (1927), Ivanka (1926), Fanika (1924) in Pavel (1929). Stanovali so v najemni
                     hišici ob robu gozda pod Golovcem in varčevali za svojo. Zato so bili tudi
                     otroci zelo pridni. Ko je France hodil v osnovno šolo, je služil črni kruh kot
                     pastir pri sosedu, pri Jakličevih, a niso bili dobri z njim. Zelo rad in dobro
                     se je učil, največkrat kar na paši in med odmori v šoli. Izučil se je za
                     mizarja in zaposlil v papirnici Vevče, kjer so ga radi sprejeli že zaradi
                     očetove pridnosti. </p>
                  <figure>
                     <graphic url="slike_z_42/z_42_13.png"/>
                     <head>Vrečarjeva kapelica – Znamenje Marije pomočnice <name type="author"
                        /></head>
                  </figure>
                  <p>Decembra leta 1944 je šel k domobrancem, čeprav so ga starši opozarjali, da je
                     premlad, in vedeli, da Francetu ni do orožja, še manj do streljanja, ker je bil
                     blag in dobrosrčen fant. Imel je šele sedemnajst let! Vendar ga je pregovoril
                     nekdanji sošolec France Kocjančič iz Dobrunj. Iz domobranske postojanke v
                     Ljubljani so ga pozimi 1945 poslali v Žužemberk, kjer je bil priča hudih bojev
                     in dobrosrčen, kot je bil, je hudo trpel in sočustvoval s civilisti. Baje se je
                     nekoč v boju celo skril v neko drvarnico, da mu ni bilo treba streljati. Marca
                     1945 je naskrivaj ušel domov. Rade volje je odšel k stricu Vrečarju v
                     Šentpavel, kjer se je vedno dobro počutil. Pridno mu je pomagal in si tako
                     prislužil hrano. </p>
                  <p>Maja 1945 se je vrnil domov. Nova oblast je izdala ukaz, da se morajo javiti
                     vsi mladi moški do letnika 1927. Ko se je v Ljubljani javil, so ga 15. maja
                     zaprli v zapore v Šentvidu, dva dni kasneje pa v prisilne delavnice. Ker je bil
                     mladoleten, so ga v nedeljo prvega julija izpustili. Naslednje jutro se je
                     moral javiti na postaji milice, kakor so mu ukazali ob izpustu iz zapora. Potem
                     pa je še isti dan odšel k stricu v Šentpavel, da se ob delu in hrani zopet
                     opomore in pozabi na prestano gorje. Vedel je, da ga bo stric z veseljem
                     sprejel, saj je veljal za srčno zelo dobrega človeka. Vedno se je pri njem
                     najedel in dobil prenočišče vsak berač. </p>
                  <p>Najmlajši, šestnajstletni Francetov brat Pavel Skubic brez brata ni zdržal
                     doma. Zelo je bil nanj navezan, tudi na kmetiji pri stricu je rad pomagal. Že
                     naslednji dan, v torek 3. julija, je odšel za bratom. Takoj sta se lotila dela.
                     Ružila sta koruzo, ko se pojavita pred njima oborožena partizana, oba v
                     uniformah in s kolesi. Eden od njiju je bil Tone Remc iz Zadvora, po domače
                     Mrkčev Tonček, nečak Jakličevih, pri katerih je bil France kot otrok služil za
                     pastirja. Oba s Pavletom sta ga dobro poznala, njunega spremljavalca pa ne. </p>
                  <p>Pavel se dogodka dobro spominja: »Tone Remc se je obrnil k Francetu: ‘Ti greš z
                     nama! Obleci se!’ France je šel v hišo in se takoj vrnil oblečen. Odšli so.
                     Kasneje so ljudje iz Javorja povedali, da so ga prignali gor. Niso šli po vozni
                     poti, ampak po strmi bližnjici. Partizana sta dala svoji kolesi Francetu, da je
                     obe moral porivati po strmini. Ko so prišli na Javor, jih je videla neka
                     ženska, ki mi je kasneje povedala, kako zaripel in premočen od potu je bil brat
                     France. Pri neki hiši so ga zaprli v kevder in ob zvokih harmonike pretepali. </p>
                  <p>Ponoči sta Remčev Tone in njegov spremljevalec prignala Franceta in še enega
                     fanta iz Javorja v Dobrunje k sosedovim Selanovim, po domače Pajsarjevim, le
                     nekaj hiš naprej od naše. Vendar so nam to povedali šele kasneje, ker so bili
                     tako prestrašeni. France in oni drugi iz Javorja sta bila strahotno pretepena
                     in France je bil kot iz uma. Trditi je moral, da imajo pri Selanovih v kleti
                     radijsko postajo in ves zbegan je to trdil, čim bolj mu je Selanova teta
                     dokazovala, da to ni res in naj gredo kar pogledat v klet. Remčev Tone si je po
                     tem zasliševanju zaželel jesti. Naročil si je osemnjast ocvrtih jajčk, toda
                     imeli so jih le šestnajst. Grobo je silil Franceta in onega drugega naj tudi
                     jesta, pa od trpljenja in strahu nista niti ust odprla. Selanova teta je
                     zabrusila Tonetu: ‘Sam jih požri!’ Tone jo je tako silovito pahnil, da je padla
                     po tleh, potem pa ustrelil v strop, da se še danes pozna luknja. </p>
                  <p>Seveda vsega tega takrat nisem vedel. Ostal sem sam pri stricu in skrbelo me je
                     za brata. V sredo popoldne 4. julija smo vsi trije: stric, teta in jaz sušili
                     mrvo na senožeti. Stric ni imel volov in sem s telico, ki pa je bila zelo
                     močna, peljal domov voz mrve, stric in teta sta hodila nekoliko zadaj za vozom.
                     Vodil sem telico gor po strmem klancu pod Mrkusovo hišo. Nenadoma z desne iznad
                     klanca skoči k meni partizan, me zgrabi za uhelj in me vleče po strmini brega
                     gor, tako da mi je skoraj utrgal uhelj. Partizan me je za uhelj zvlekel na
                     dvorišče k Mrkusu. Kako je telica prišla z vozom mrve domov, ne vem. Tudi ne,
                     kaj se je zgodilo s stricem in teto.</p>
                  <p>Pri Mrkusu na dvorišču so imeli dober meter dolgo, približno pol metra široko
                     in pol metra globoko apnenico. Na robu apnenice je ždel France, toda kakšen!
                     Ves črn in podplut, z izbuljenim levim očesom. Štrlelo mu je ven, kot da bi ga
                     bil hotel kdo iztakniti. Ne vem, ali me je sploh videl ali ne. Sesti sem moral
                     na drugo stran apnenice. Potem naju je partizan porinil v jamo in obsedela sva
                     na dnu, drug nasproti drugemu. ‘Zdaj pa se klofutajta!’ nama je ukazal
                     partizan. Bil je suh in visok. Sedla sva in France me je slabotno oplazil z
                     roko po licu, jaz pa sem ga z vso ljubeznijo pobožal, ker se mi je tako smilil.
                     To je razkačilo partizana in je začel udrihati z dvocevno puško zdaj enega,
                     zdaj drugega po hrbtu. Kri iz uhlja mi je še vedno tekla po vratu in obrazu.
                     Ječala sva pod udarci in morala sva se klofutati. Vsakič, ko sva dobila udarec
                     je partizan zakričal: ‘Kje so beli?’ Molčal sem in France je molčal. ‘Kaj,
                     molčal boš? Ne veš kje so?’ Na silo mu je odprl usta in porinil vanje goreč
                     cigaretni ogorek: vsakič, ko je kdo pokadil cigareto, saj se je okrog jame
                     nabiralo vedno več partizanov in vedno bolj so kričali. Ne vem, koliko časa je
                     to trajalo. Meni se je zdelo strašno dolgo, morda dve ali tri ure. </p>
                  <figure>
                     <graphic url="slike_z_42/z_42_14.png"/>
                     <head>Brata (z leve) Janez in Jože Vrečar <name type="author"/></head>
                  </figure>
                  <p>Pričelo se je že skoraj mračiti. Ukazali so nama iz jame ven. ‘Gremo!’ sva
                     zaslišala povelje. Kdo so še drugi možje, takrat sploh nisem videl. Tudi strica
                     ne. Vem le, da se je pred mano opotekal France, jaz sem hodil zadnji v vrsti,
                     ob nas pa so hodili partizani in nas gnali. Morali smo kar počez po strmini
                     navzdol, kakih dvesto metrov, ne po poti. Spominjam se še partizana, kot da bi
                     mi nekaj kričal. Potem se mi je zazdelo, da me je nekdo spotaknil in v
                     naslednjem hipu sunil po strmini navzdol. Obležal sem v grmovju in še danes ne
                     vem dobro, kako sem se tam znašel. Verjetno sem bil nekaj trenutkov omotičen,
                     kot v šoku. Zaznal sem, da sem sam. Nikjer več ni bilo nikogar. Čez čas sem se
                     dvignil in naskrivaj pritekel k stričevim. Tam najdem tudi teto vso iz sebe,
                     vso objokano. ‘Strica so odpeljali,’ mi pove. Povedal sem ji, kar sem takrat
                     zaradi groznega strahu sploh lahko izdavil iz sebe. Sicer pa je videla moj
                     pretrgani uhelj in kako sem še vedno krvavel. Zmil sem kri in uhelj se mi je
                     sčasoma nekako zacelil. Čez nekaj dni sem skrivoma šel domov in mami povedal,
                     da so Franceta odgnali. Potem sem se takoj vrnil v Šentpavel in ostal pri teti
                     sedem mesecev. Odločil sem se, da ne bom ostal na kmetiji, čeprav je bila teta
                     zelo žalostna. Izučil sem se za mizarja. </p>
                  <p>Morda bi kdo utegnil pomisliti, da vse to ni bilo ravno tako, kot danes ve
                     povedati Pavle. Zato še prisluhnimo takrat desetletnemu fantiču iz Šentpavla,
                     ki želi ostati neimenovan, ker so mu ljudje storili že veliko hudega. </p>
                  <p>Tisto popoldne so šli nekateri otroci v hosto gledat za borovnice. Nenadoma
                     zaslišijo starše, ki jih kličejo, naj pridejo takoj domov. Pritečejo.«Partizani
                     so prišli v vas, može jemljejo s seboj,« so jim povedali. Toda fantič se ni dal
                     ugnati. Skrivoma se je nekoliko oddaljil od doma, tako da je lahko gledal po
                     poti in na dvorišče Mrkusove hiše, ker se mu je zazdelo, da se tam nekaj
                     dogaja. »Najprej sem v jami zagledal dva, ki sta se tepla. Še bolj pa je mojo
                     pozornost pritegnil Tone Remčev iz Zadvora, saj smo ga vsi poznali že od prej.
                     Stal je z razkoračenimi nogami nad jamo in se pozibaval v kolenih. Še danes
                     vidim njegove zloščene črne škornje, kakršne so nosili nemški vojaki in so bili
                     na prstih obdani s svetlečo kovino. Kar naprej se je pozibaval, gledal pretep,
                     in tudi tisti, ki so stali okrog, so gledali. Bilo je tudi nekaj mož iz
                     Šentpavla. Eden od njih je rekel Tonetu Remčevemu, naj fanta (midva s
                     Francetom) že nehata s tem, pa je Tone z obema rokama prijel za puško in z vso
                     silo z vrha udaril moža po glavi, da se mu je ulila kri. Ko so jih odgnali po
                     poti dol, so šli nekaterimi možje za njimi in prosili za ujete Šentpavelce.
                     Slišal sem partizana, ki se je zadrl: ‘Tiho bodi, drugače boš šel še ti z
                     njimi!’</p>
                  <p>Pa še tega se dobro spomnim, da je imel Pavle veliko srečo. Ko so prišli nad
                     graben, je nek partizan začel vpiti: ‘Prekleti mulc, zgini že enkrat domov!’
                     Potem ga je tako udaril, da se je Pavle opotekel, padel po tleh in partizan ga
                     je še sunil z nogo v grmovje nad grabnom. Morda se je temu partizanu zazdelo,
                     da je Pavel še skoraj otrok, in ga je na ta način hotel rešiti smrti. Zelo
                     verjetno pa Pavla ni bilo na seznamu tistih, ki jih je bilo treba v tej dobro
                     organizirani raciji odgnati.« </p>
                  <p>V naslednjih dneh in tednih je nad vasjo je ležala strašna mora. Toda brezupu
                     se niso vdali. Saj vendar njihovi možje niso nobenemu ničesar storili! Verjetno
                     so kje zaprti, se je govorilo po vasi in v Podlipoglavu. Prav v nobeni hiši si
                     niso mogli očitati, da enkrat samkrat ne bi med vojno nahranili, umili in
                     oprali partizanov, ne enega, cele čete. Ne enkrat, kar naprej! V zimi 1942.
                     leta so v marsikateri hiši partizani pobrali vse koce. Gospodarje so tolikokrat
                     nadlegovali za najrazličnejša posle, da je trpelo domače delo. Takratni otroci
                     se spominjajo uši, ki so si jih nalezli, in goste črne smetane v kotlih, kjer
                     se je prala partizanska obleka. </p>
                  <p>Poletno delo na kmetiji, pri tolikih hišah brez moških rok gospodarja in sinov,
                     jim ni dovolilo obupa. Ženske same so pokosile do konca, brusile kose s
                     krvavimi žulji po dlaneh, gnale vole z vpreženimi vozmi v breg, saj ni bilo
                     nikogar več, ki bi jim lahko pomagal. Za težko kmečko delo so ob maminih rokah
                     ostale le slabotne otroške roke: Garbajsovih, Kušarjevih, Mlakarjevih in
                     Smrekarjevih otrok! Treba je živeti in preživeti, nahraniti otroke in živino,
                     obdelovati njive, pripraviti drva za bližajočo se zimo … </p>
               </div>
               <div type="div3">
                  <head>Kam so jih odgnali?</head>
                  <p>Francetova in Pavlova mama Neža je takoj, ko je zvedela za strašno novico o
                     dogodkih v Šentpavlu, sedla na kolo in se iz Dobrunj pripeljala v Podlipoglav.
                     V Šentpavel si ni upala. Šla je do svojega bratranca Franca Habiča, po domače
                     Malenskega, terenca iz Podlipoglava, in ga spraševala po sinu. ‘V Javorju čisti
                     partizanom kolesa!’ ji je posmehljivo rekel. Torej je vedel za Francetovo pot s
                     kolesi v Javor in za verjetno za vse, kar je temu sledilo! Obiskala je tudi
                     znanko Ivano Kržin - Jakličevo iz Dobrunj, ki je bila teta Toneta Remca in je
                     pri njih France pasel krave, ko je bil še deček. Tudi ona ni vedela ali pa le
                     ni hotela ničesar povedati. Čez kakih sedem dni, ko je skrivaj prišel domov
                     Pavle, je od njega zvedela, kaj se je zgodilo. </p>
                  <p>Ženam so pričeli govoriti, da so njihovi možje zaprti, zato so nekatere nosile
                     pakete s hrano na krajevni odbor, k nekaterim drugim pa so ponje hodili kar
                     ‘dobrotniki’ sami. K Francetovi in Pavlovi teti, Vrečarjevi mami, je vsak teden
                     prišla sorodnica njenega nezakonskega sina Toneta Dežmana. Pavle se dobro
                     spominja, da ji je teta vsakič dala dva velika hlebca kruha, mleko, sir, maslo
                     in jajca, da bo nesla stricu v zapor hrano. Sicer pa sta se teta in
                     ‘dobrotnica’ vedno umaknili in se na samem pogovarjali, Pavel je vedel le, da
                     nosi stricu pakete. </p>
                  <p>Žena Miha Garbajsa, Andrejevčeva mama, je hodila na sodnijo v Ljubljano
                     spraševat za moža in nosila pakete k Slivarju v Podlipoglav. Pa ji je nekoč
                     rekla Slivarjeva mama Marica: ‘Saj vaši možje niso nič lačni. Kar nesite paket
                     otrokom, naj oni pojedo.’ Kako je mogoče, da žene ničesar niti slutile niso? </p>
                  <p>Bog ve, koliko časa še bi ženske iz Šentpavla nosile pakete, če se ne bi sredi
                     septembra 1945 zgodilo nekaj nepričakovanega. </p>
                  <p>Malo naprej iz Podlipoglava ob Reki so stali trije mlini, najprej Kovačev in
                     Štrametov, še malo dlje pa mlin Dolenčevega ata Franca Planinška. Od
                     Podlipoglava nazaj proti Sadinji vasi pa še trije. V mlinu se vedno srečujejo
                     ljudje, izmenjajo besedo ali dve. Dolenčev ata je veljal za poštenjaka, njegovi
                     besedi se je verjelo. Tako je iz njegovega mlina prav na tiho in skrivnostno v
                     največjem strahu in tajnosti prikapljala do ljudi srhljiva novica: Dolenčev oče
                     je v hosti nad Štrametovim mlinom odkril dve jami s trupli. Šel je v gozd po
                     gobe, zavohal smrad, ki je postajal vedno bolj neznosen, in nenadoma zagledal
                     dve zasuti jami. Takoj je vedel, kje stoji. Slučaj ali božja previdnost?
                     Zagotovo je vedel le eno: po vsem prestanem trpljenju teh mož in očetov, ob
                     tolikih solzah in bolečinah njihovih žena in otrok, morajo biti vsaj po
                     človeško pokopani, v blagoslovljeni zemlji domačega pokopališča ob šentpavelski
                     cerkvi. Tako se je delalo od nekdaj. Ne, Dolenčev ata ni mogel molčati, čeprav
                     ga je bilo zelo strah in je vedel, da ljudje, ki to počnejo, lahko končajo na
                     tako krut način tudi njega. Med ljudmi v Lipoglavu se je pričelo šepetati to,
                     kar so nekateri v Lipoglavu in okolici že dobro vedeli, pa so se lagali, se
                     norčevali iz solz vdov in mater ter jim s paketi za umrle ‘zapornike’ kradli
                     prigarano hrano.</p>
                  <p>Kot blisk so zvedele za strahotno vest o zločinu žene in njihovi otroci v
                     Šentpavlu. Zdaj so hotele zvedeti resnico, golo resnico! Preveč je bilo žalosti
                     in gneva, preveč laži in prevar, prevelika je bila bolečina nad strahotno
                     krivico, ki se je zgodila njihovim nedolžnim možem, da bi jih bilo v tistem
                     trenutku strah. »Kje so naši možje? Pokažite nam, da jih gremo odkopat!«
                     Navalile so k partizanki, domačinki Angeli Prusnikovi: »Angela, zakaj ste jih
                     pobili? Pokaži, kam ste jih zagrebli?« je bila najbolj pogumna in odločna
                     Andrejevčeva. Nevednost, pretvarjanje, laži, zasmeh! Le tega so bile vdove
                     deležne. </p>
                  <p>Ljudje, ki so z vdovami sočustvovali, so se njihove odločnosti prestrašili.
                     Rotili so jih, naj molčijo, naj pustijo trupla njihovih mož tam, kjer so,
                     drugače bodo še njih pobili. Da bi mirovale? Še zdaleč ne! Do vrha polna je
                     bila kupa gorja in razočaranja. Niti one, niti mnogi drugi niso mogli doumeti,
                     kako je mogoče, da so lahko kar tako, brez vzroka, na vsem lepem, dva meseca po
                     koncu vojne z njiv in domov odpeljali in pobili njihove može in očete. Nobena
                     ni mogla izvrtati najmanjšega vzroka za njihov poboj! Nobena pri najboljši
                     volji odgovoriti na ta nedoumljivi zakaj! Do smrti ne! Odnesle so ga zakopanega
                     v grob. In danes odrasli otroci pobitih očetov še vedno ne vedo odgovoriti,
                     zakaj so morali biti pobiti njihovi dobri in skrbni očetje. </p>
                  <p>Lavričeva Urška, po domače Hubičeva mama, takrat stara dobrih trideset let in
                     mati več majhnih otrok iz Podlipoglava, pa si še dolgo vrsto let ni upala
                     spregovoriti. Ni vedela le tega, da so jih zvečer zaprli v klet hiše krajevnega
                     odbora, ki je stala nasproti Hubičeve domačije na drugi strani ceste. </p>
                  <p>Naslednje jutro, ko je bilo še temno, vedno je Urška vstajala zelo zgodaj, je
                     na skrivaj in drgetaje skozi špranjo zagrnjenega okna opazovala prizor na cesti
                     pred hišo. Videla je obrise mož iz Šentpavla, saj je vse dobro poznala. Preveč
                     hudega je med vojno videla, slišala in izkusila, da ne bi vedela, kaj se bo z
                     njimi zgodilo. Slivarjeva je prinesla vrvi. Možje so stali v vrsti; vsakemu
                     posebej so na hrbtu zvezali roke, potem pa še enega za drugim. ‘Še danes jih
                     vidim,’ se spominja. ‘Vrečar je hodil prvi. Od vseh je bil največji. Za njim je
                     bil privezan France, potem sta šla oba Garbajsova, Polak, za njim Mrkusov ata,
                     potem Gorenčev.’ Proti Reki. Kot da bi šli za svojim pogrebom. In ves čas, ko
                     so šentpavelske ženske nosile in pošiljale pakete in bile prepričane, da so
                     možje zaprti, saj niso nikomur nič storili, je Hubičeva Urška molčala. Molčala
                     je tudi zdaj, ko so hotele zvedeti, kam so jih zagrebli. Pa ne zato, ker se ji
                     uboge ženske ne bi smilile, molčala je iz groznega strahu. </p>
                  <p>Toda namesto odgovora na boleče krike vdov ‘Zakaj ste jih pobili?’ ‘Kam ste jih
                     zagrebli!’ so jim okrutneži pripravljali še eno, zadnjo bridkost, ki jih je
                     lahko v tej tragiki še prizadela. </p>
                  <p>Zdaj ko so šentpavelske vdove hotele zvedeti resnico, so se zganili tudi tisti,
                     ki so jim jo ves čas lažno prikrivali. Ne, te ženske ne smejo zvedeti resnice!
                     Nikoli! Zmagati mora le ena resnica, resnica laži. In spet je bila Hubičeva
                     Urška tista, ki ji je neka noč, le nekaj dni zatem, ko so v Podlipoglavu
                     šentpavelske ženske spraševale, kje so zakopani njihovi možje, razkrila svojo
                     skrivnost. Tako srhljivo, da jo je še danes groza ob misli na ta nočni dogodek. </p>
                  <p>Bilo je okrog enajstih zvečer. Prebudi jo glasno ropotanje tovornjaka.
                     Tovornjak, v njihovi vasi in ob taki uri? Srce ji je pričelo hitreje razbijati,
                     ko se ustavi na cesti pred hišo. Nato nekdo glasno potrka na okno. Bo lahko od
                     groze sploh vstala, odprla in spregovorila? Toda vojska, enkrat italijanski,
                     drugič nemški vojaki, predvsem pa partizani so jo naučili ubogati. V grozi
                     vstane, gre k oknu in ga odpre. Od zunaj se zasliši moški glas:’Kje stanuje
                     Habičev Jože, Mokar?’ (Mokar je bilo njegovo partizansko ime.) Seveda,
                     potrebujejo ga, da jim bo kazal pot. Pot na morišče in do jame, v katero so
                     bili zmetani pobiti. Hubičeva mama takoj ve, zakaj potrebujejo prav Mokarja in
                     katero pot jim mora pokazati. Pokaže z roko v smeri proti Malenskim, hitro
                     zapre okno, toda strah in groza planeta iz noči k njej v sobo. Zaprto okno ne
                     more utišati glasnega ropota tovornjaka, ki odpelje naprej po cesti. </p>
                  <figure>
                     <graphic url="slike_z_42/z_42_15.png"/>
                     <head>Najmlajši od pobitih France Skubic pri sedemnajstih <name type="author"
                        /></head>
                  </figure>
                  <p>Tudi butanja svojega srca ne more utišati Hubičeva Urška. Budna leži uro, dve,
                     tri, štiri, ko spet zasliši tovornjak, ki se vrača. Kaj vozi, dobro ve! Pa je
                     komu razkrila svoj nočni obisk? Vožnjo tovornjaka? Dolgo časa nikomur, saj jo
                     postane strah ob spominu na ta dogodek še danes. »Še danes vas je strah, ko to
                     pripovedujete?« sem jo začudeno vprašala. Pa me šestinosemdesetletna starka
                     pogleda in pravi: »Ali ne veste, kaj je vojna, kaj so partizani?« </p>
                  <p>Vendar je tovornjak slišala še kakšna ženska v Podlipoglavu, zvečer ali proti
                     jutru, ali pa obakrat. Vojna ljudi prisili, da le na pol spijo. Zato so za
                     novico o nočni vožnji tovornjaka takoj spet zvedele vdove v Šentpavlu. Bodo
                     zdaj končno mirovale? Jim bo groza tega trenutka zaprla usta? Ne. Zdaj pa jih
                     ni groza ničesar več. Kako so jim mogli onemogočiti, da ne bi dostojno pokopale
                     svojih mož in očetov svojih otrok na šentpavelskem pokopališču? Kaj takega jim
                     nihče ne more zabraniti! </p>
                  <p>Spet so odšle k partizanki Angeli Prusnikovi, po domače Malenski, saj je bila
                     celo sestrična Garbajsove Francke, Andrejevčeve mame. »Angela,« jo je ponovno
                     zaslišala mama, »kam ste jih odpeljali? Mar zdaj po vsem tem še za grob ne bi
                     smele vedeti?« »Pojdite jih iskat po hribih!« je bil njen običajen odgovor.
                     Res, kakšna ‘konspirativnost’pripadnice OF! </p>
                  <p>Pa so kljub temu, že čez nekaj dni, vdove iz Šentpavla zvedele za kraj, kjer so
                     pobili in zagrebli njihove može, in jim zdaj odpeljali še njihova trupla! Kraj
                     sploh ni tako oddaljen od ceste iz Podlipoglava proti Reki, kjer sta takrat
                     stala Kovačev in Štrametov mlin. Tam so ubijalci s svojimi žrtvami zavili proti
                     Razorom, takoj zatem pa desno v hosto, kakih dvesto ali tristo metrov nad
                     mlinoma. Strelov tisto noč pri Kovačevih ali Štrametovih ni nihče slišal. Le
                     dosti kasneje je Polonca, hčerka Ivana Kovača, zaupala Garbajsovi najstarejši
                     hčerki Ivanki, da so tisto noč slišali vpitje in klice na pomoč. Čez nekaj dni
                     so šli v hosto po borovnice. Skrivnostni dogodek v noči, se jim je razodel pri
                     belem dnevu. Vedeli so vse, že pred Dolenčevim očetom, le v grozi pred
                     odkritjem so v smrtnem strahu molčali. </p>
                  <p>Kaj le so v tistem trenutku občutile žene in matere, ko so z grozo in
                     bridkostjo obstale na mestu, kjer so jim pobili može in očete? Ko so
                     podoživljale pot in kraj njihovega trpljenja in mučeniške smrti? Le s čim so
                     jih potolkli, s koli ali s krampi? Vprašanje, ki si ga glasno niso upale
                     izgovoriti, a je v njih podrhtevalo z vso silovitostjo! In kot da ne bi mogle
                     verjeti, da so jih oropali še njihovih izmučenih trupel, so pričele s palicami
                     grebsti po jami iz katere je še vedno zaudarjal smrad. </p>
                  <p>Toda to jih ni zadržalo. So morda v brezupu še vedno iskale trupla? Ne, zdaj so
                     iskale, če je morda od njihovih mož ostalo kaj otipljivega, nekaj kar bi bilo
                     vsaki dokaz, da je njen mož tu resnično končal in bil tu vržen v jamo! Da se je
                     to, kar zdaj po tolikih bridkih tednih z gotovostjo vedo, resnično zgodilo! Ta
                     zasuta jama, po kateri so greble s palicami za ostanki svojih mož, je bila
                     edina resnična gotovost, s katero so živele do smrti! </p>
                  <p>Mlakarjeva je bila šivilja in je pomladi prišila možu na klobuk nov trak. In
                     zdaj je našla njegov klobuk! Garbajsova žena ni od svojega moža našla ničesar,
                     med brskanjem s palico pa je prepoznala košček blaga od pumparic svojega svaka
                     Toneta Garbajsa. Potem je ena našla Podržajev čevelj, in Podržajeva ga je takoj
                     prepoznala. Le dve ženi nista od svojih mož ničesar našli. Baje so nekaj našle
                     tudi od mežnarja Nandeta, da je žena končno vedela, da je tudi on tu končal. In
                     ti ostanki nekdanjega življenja so jim bili v tistih trenutkih kot svete
                     relikvije. </p>
                  <p>Kaj bi te nesrečne žene, če bi še živele, lahko povedale danes tistim, ki tako
                     posmehljivo govorijo o preštevanju kosti?! Zelo verjetno ničesar. Skrivnost
                     trpljenja se ne da posredovati drugim, lahko jo le občutiš in nosiš v sebi, ko
                     postane del tvojega življenja. </p>
                  <p>»Angela, zakaj ste jih pobili?« je še vedno kljuvalo neutolažljivo v ženah.
                     »Veš,« je odgovorila Angela Andrejevčevi mami, »tvoj je pred sodniki vse
                     priznal.« Pred katerimi ‘sodniki’, je zvedela šele kakih pet let pozneje.
                     Takrat so od neznanega človeka dobili pismo s kratkim sporočilom: »Uboj so
                     podpisali Kavčič Leopold, Dežman Anton, Prusnik Angela, Hribar Franc. Prosim
                     uničite.« Pisma dolgo niso uničili, žal se je izgubilo, ko so pri Andrejevčevih
                     prenavljali kuhinjo. </p>
                  <p>Brez sramu je hodila ‘sodnica’ in podpisnica likvidacije Angela še naprej k
                     Andrejevčevim na obiske, ko pa so l. 1990 postavili na kraju poboja vseh osmih
                     mož spomenik, je pretrgala vse stike in je ni bilo nikoli več blizu. Zato ji je
                     morala Andrejevčeva preko neke druge ženske sporočiti, da nanjo ni nič jezna.
                     »Kar je bilo, je bilo. Preboleli smo, čeprav je bilo zelo hudo!« </p>
                  <p>Mesto poboja osmih mož je zlahka dosegljivo. Po cesti naprej od Podlipoglava,
                     mimo travnika s spomenikom zgodovinskega obeležja delovanja Komunistične
                     partije Slovenije in še nekaj sto metrov naprej v gozd, blizu jame, kjer je med
                     vojno delovala partizanska tiskarna. </p>
               </div>
               <div type="div3">
                  <head>Kam so jih ponovno zakopali ?</head>
                  <p>Kdo jih je odkopal in kam so odpeljali zdaj njihova trupla, ni nehalo vrtati v
                     ženah. Zid molka, s katerim so se obdale partizanske hiše v Podlipoglavu, jih
                     ni mogel ustaviti. Ljubezen svojim mrtvim možem lahko izrazijo le še s tem, da
                     jih pokopljejo na domačem pokopališču ob šentpavelski cerkvici. Še vedno so
                     upale, da se jim bo ta srčna želja uresničila! </p>
                  <p>Med ljudmi se je vedelo, da živijo v Ljubljani in po okoliških vaseh nemški in
                     avstrijski vojni ujetniki, ki so jih uporabljali za najrazličnejša dela. Vedeli
                     so tudi, da partizani sami niso odkopavali trupel. Že med vojno je partizan v
                     Lipoglavu potožil, da je bilo najbolj zoprno opravilo kopanje grobov: vedno se
                     je mudilo, jama, čeprav plitka, je morala biti zadosti globoka in trupla dovolj
                     zakrita. Naj bi se še zdaj, v svobodi, partizani zmagovalci mučili z
                     grobarskimi opravili? Saj so se dosti namučili s pobijanjem osmih krepkih mož,
                     če niso bili ti že od mučenja preveč zdelani.</p>
                  <figure>
                     <graphic url="slike_z_42/z_42_16.png"/>
                     <head>Mož in žena, Francka in Miha Garbajs <name type="author"/></head>
                  </figure>
                  <p>Pa je vdove iz Šentpavla spet naključje samo od sebe pripeljalo tudi na sled,
                     kdo je odkopal trupla, predvsem pa, kam so jih odpeljali. V Dobrunjah so imeli
                     pri neki hiši, pri Staršu se je reklo, vojnega ujetnika, mladega fanta, ki jim
                     je pomagal pri delu. Ta je nedolgo po skrivnostni nočni vožnji tovornjaka, v
                     polomljeni slovenščini, verjetno je bil s Koroškega, nekomu povedal, da so
                     pobite kmete iz Šentpavla prepeljali na Urh. Kako naj se prepričajo, če je to
                     res? In spet so lahko vdove le ugibale in še danes njihovim otrokom ni nihče
                     povedal, kje so pokopani njihovi očetje. </p>
                  <p>Takoj 9. maja 1945 so Urh zastražili partizani. Ali se je oblast bala ljudi, ki
                     so vedeli, koga so na Urhu pobijali in tam zakopavali v plitke jame? Zastražili
                     so tudi zato, ker so na Urhu po malem pobijali in zakopavali še vse poletje l.
                     1945. Oktobra, ko se je krvava čistka v glavnem končala, pa je oblast sklenila,
                     da potrebuje trupla za svojo propagando. Lahko jih bodo razkazovali kot žrtve
                     domobranskih pokolov, kot smo bili temu priča v cerkvi na Urhu vse do l.1990.
                     Mobilizirali so prebivalce okoliških vasi, Bizovika, Dobrunj, Sostra in Polja -
                     svoje politične nasprotnike, kolikor niso bili po zaporih in na drugih
                     prisilnih delih - da so pričeli odkopavali trupla, vojni ujetniki pa so kopali
                     jamo, morda za nekakšen skupen grob. Katera trupla so potem vanjo zmetali,
                     civilisti ne vedo, oni so nosili razpadajoča trupla v cerkev, ki je bila tedaj
                     že prazna.</p>
                  <p>Kako grozno je bilo to turobno jesensko odkopavanje, se nekateri še danes
                     spominjajo. Odkopavali so tri tedne. Dež, vonj po trohnobi, smrad razpadajočih
                     trupel, njih voda, ki je počasi in kar naprej polzela iz cerkve … Oblast je
                     organizirala tudi okoli stoječo nahujskano množico, ki je civiliste ves čas
                     zmerjala, poniževala, pljuvala, celo z dežniki so jih tolkli in suvali. Množica
                     naj bi med trupli prepoznavala žrtve domobranskih pobojev, a se za trupla sploh
                     ni menila. </p>
                  <p>Na prisilno delo odkopavanja trupel ni bila klicana mati Skubičevega Franceta
                     niti njuni hčerki Fanika in Ivanka iz Dobrunj. Še danes Fanika meni, da jih
                     niso nagnali odkopavat zato, ker so se bali, da sestri slučajno ne bi
                     prepoznali brata. Po tem Fanika še danes sklepa, da so šentpavelske žrtve
                     pokopane na Urhu.V tem mnenju ni edina. Svojci pobitih so o tem bolj ali manj
                     prepričani. L. 1945 je bil Urh najbolj varen, najbolj primeren in najbližji
                     kraj za pobite Šentpavelce in mnoge druge, ki jih je doletela podobna usoda.
                     Oblast je vedela, da jih na zastraženi Urh ne bo šel nihče odkopavat. Zakaj pa
                     so ga zastražili, če ne iz bojazni pred odkritjem toliko zločinsko pobitih in
                     zagrebenih trupel na Urhu in v njegovi neposredni bližini? </p>
                  <p>L. 1990, ob postavitvi spominske plošče pobitim žrvam na mestu, kjer so jih
                     pobili in našli njihova trupla, je v govoru domačin povedal, da so po vsej
                     verjetnosti šentpavelski možje pokopani na Urhu; in ker nobena prisotna uradna
                     oseba ob tej priliki ni oporekala temu dejstvu, menijo, da je Urh tisti kraj,
                     kjer so verjetno pokopani. </p>
                  <p>Po treh tednih odkopavanja na Urhu je prišel odlok, da se preneha z delom.
                     Najbrž je oblast imela dovolj izkopanih trupel. V dvorano Svobode v Zadvor so
                     pripeljali veliko krst, da jih je ljudstvo lahko primerno počastilo in se
                     zgražalo ob grozodejstvih domobrancev. Kaj so potem naredili s temi krstami,
                     ljudje ne vedo. Dejstvo je, da trupla niso bila nikoli identificirana.
                     Grobnico, kakršna je danes, so zgradili šele l. 1953, ko so se v tujini
                     izšolali nekateri režimski arhitekti, ki jim je bilo takrat edinim dovoljeno
                     umetniško ustvarjanje. </p>
                  <p>Samo od sebe se kar vsiljuje vprašanje: Zakaj ni na grobnici vklesanega imena
                     niti ene pobite žrtve, najsi so jo ubili partizani ali pa domobranci? Potem bi
                     bilo enkrat konec ugibanj, tudi za svojce ubitih Šentpavelcev! Znano je le eno
                     samo ime, ime zagrizenega informbirojevca, ki so ga ubili na Urhu l. 1948.</p>
                  <p>Po šentpavelskem poboju se je mučenje in pobijanje v teh krajih v glavnem
                     končalo, čeprav je Miha Berčič (1911), predvojni sodelavec
                     revolucionarno-delavskega gibanja in član KPS, med vojno pa partizan Molniške
                     čete, kar naprej razsajal in grozil: »Smo vratove rezali in jih bomo še!« Ko so
                     knojevski krvniki opravili svoj posel v Šentpavlu, so naslednji dan, 5. julija,
                     umoril še tri Javorce, ki se niso čutili nič krive in se niso umaknili na
                     Koroško: Jančarjevega Toneta, Skubičevega Toneta in Žabjekovega Janeza. Tudi za
                     njimi so se izgubile vse sledi. Baje so bili ti trije med zadnjimi žrtvami
                     krvnika iz Zadvora Toneta Remca, ki je po teh pobojih v Podlipoglavu izjavil:
                     »Ne bom več. Sem utrujen.« Likvidatorska ekipa je s tem propadla, leto zatem pa
                     je Tone Remc zaradi hudega trebušnega vnetja umrl. Ko je umiral, je njegova
                     mama obiskala znanko v Zadvoru, Fležarjevo Mici, ki so ji na Teharjah ubili dva
                     brata. »Ali mu lahko oprostiš?« jo je vprašala, »Jaz lahko, ker sem živa,« ji
                     je odgovorila, »tisti pa, ki jih je on ubil, mu ne morejo!« </p>
               </div>
               <div type="div3">
                  <head>Zakaj so morali umreti? </head>
                  <p>Ko smo se skupaj s šentpavelskimi vdovami in materami spraševali o usodi
                     njihovih mož in očetov, se nam kar samo od sebe zastavlja vprašanje: Zakaj so
                     morali ti možje v zrelih moških letih, razen mladega Franceta, tako
                     nepričakovano in nasilno končati? Razen nekaj mesecev France, nihče od njih ni
                     bil domobranec niti partizan niti izdajalec, nasprotno, tudi če so marsikaj
                     vedeli, so bili raje tiho. In prav gotovo so vedeli, da se partizanska vojska
                     ne bori proti okupatorju, ampak za zmago komunizma. Skoraj vsakič, ko so po
                     hišah in senikih prespali partizani, je ta ali oni izgubil iz žepa časopis,
                     letak, brošuro, ki so jih šentpavelski gospodarji skrbno prečitali, potem pa
                     vrgli v ogenj! Vsak od njih bi veljal za izdajalca, če bi glasno izjavil, da
                     gre pri NOV za komunizem! Sostrski župnik g. Franc Verce je tu in tam komu
                     omenil, da bo komunizem zmagal, vendar bo prej ali slej propadel, da pa ga
                     morajo ljudje izkusiti in se ga najesti. Tako so modrovali tudi trezni
                     šentpavelski možje. Pa vendar takrat še niso slutili, koliko strahot jim bo
                     prinesel! </p>
                  <p>Vse kaže, da jih nihče v partizane niti ni silil. Kdo pa bi jih sicer
                     preživljal, če ne tudi Šentpavelci? Mar niso njihove nemajhne usluge partizanom
                     omenjene v knjigi Trideset let Molniške čete? Namesto odlikovanja in spomenika,
                     ki bi si ga za te ‘zasluge’ zaslužili, pa so jih zverinsko pobili, pahnili
                     vdove in otroke v obup, ponižanje, revščino, prezir. </p>
                  <p>V Šentpavlu so vedeli, da morajo dajati hrano italijanskim ali nemškim vojakom
                     in partizanom že zato, ker jih je tako poučil sostrski župnik: Prav vsakemu
                     lomite svoj kruh. Saj drugače vojne tudi ne bi preživeli, in tega so se dobro
                     zavedali. V sobici poleg delavnice pod Vrečarjevim senikom, se desetletni
                     fantič spominja, so večkrat ležali ranjeni partizani. Nekoč je Vrečarjevo mamo
                     obiskal nečak, domobranski komandant na Urhu. Vrečarjeva bi mu lahko izdala
                     partizane, a je molčala. </p>
                  <p>Morda bi lahko za Vrečarja najlažje domnevali, kdo in zakaj ga je pahnil v
                     smrt. Premoženje vedno rodi zavist. Leto po Vrečarjevi smrti je nenadoma,
                     povsem zdrava, umrla še Vrečarjeva žena in na zapuščinski razpravi je bil za
                     edinega lastnika Vrečarjevega premoženja razglašen prvoborec in spomeničar Tone
                     Dežman, nezakonski sin Marije Vrečar. Zanimiva je ugotovitev, da nobeden od
                     pobitih Šentpavelcev do danes ni dobil mrliškega lista, za Janeza Vrečarja pa
                     na odloku o dedovanju piše črno na belem, da je umrl 21. 12. 1945. Vse je
                     možno, ko laž postane uzakonjena resnica. </p>
                  <p>Tonetu Dežmanu, njegovi ženi Cili in njunim trem odraslim otrokom najbrž ni
                     bilo do kmetovanja v Šentpavlu, saj so hišo s posestvom vred čez nekaj let
                     prodali. Na veliko srečo in veselje vaščanov ne kakšnemu tujcu ali borcu, ampak
                     je vse skupaj kupil polbrat Andrejevčevega očeta Lojze Garbajs, ki si je iz
                     Podmolnika, kamor se je priženil, vedno želel vrniti v rodno vas in tam
                     kmetovati. Danes v vasici ni opaziti kaj dosti počitniških hišic, ki bi s
                     svojim videzom kvarile njeno idilo, le nekateri od otrok pobitih šentpavelskih
                     očetov, od koder so može odgnali v Podlipoglav, so si kasneje postavili nove
                     hiše ob domačijah. Še vedno pa stoji Mrkusova hiša, taka, kot je bila l. 1945. </p>
                  <p>In zakaj je npr. moral umreti mežnar Nande Smrekar? Vsi se spominjajo, kako
                     delaven in pošten gospodar in oče je bil. Iz pripovedovanja svojih staršev
                     današnji Šentpavelci tudi vedo za pridnost in priljubljenost njegove sestre
                     Marije, ki je bila točajka in občasno hodila na delo v gostilno v bližino
                     Lavrice peš preko Molnika na drugo stran. Zanosila je z nič prida fantom, baje
                     je bil to Jože Šubelj iz Zadvora, delavec v vevški papirnici. Kasneje se je
                     poročil s sosedovo edinko, pred tem pa je Marija nenadoma in skrivnostno
                     izginila. </p>
                  <p>Še kot mlad fant je Garbajsov Miha, kasneje Andrejevčev oče, v gozdu med
                     Šentpavlom in Molnikom s svojim psom našel smrdečo gomilo. Ko se je pretresen
                     vrnil domov, so bili prav tedaj v Šentpavlu na enem od svojih obhodov orožniki,
                     ki so preganjali žganjekuho. Miha jim je takoj povedal, naj se pozanimajo za
                     truplo in ga odstranijo. V vasi so vsi takoj vedeli, čigavo truplo bi moglo
                     biti. Takoj je za to zvedela mežnarjeva mama, odhitela h gomili in prepoznala
                     truplo in oblačila svoje hčerke Mici. Šublju ni mogel nihče dokazati krivde in
                     je svobodno hodil okoli. </p>
                  <figure>
                     <graphic url="slike_z_42/z_42_17.png"/>
                     <head>Spominska plošča na cerkvi v Šentpavlu <name type="author"/></head>
                  </figure>
                  <p>Gotovo pa so ljudje s prstom kazali nanj in ga imeli za morilca nedolžnega
                     dekleta. Morda mu je uboj kdaj oponesel tudi dekletov brat Nande Smrekar. Med
                     vojno se je Šubelj večkrat mudil v Šentpavlu in takrat je kar naprej
                     prigovarjal zdaj že poročenemu Mihu Garbajsu, naj se čimprej pridruži
                     partizanom: ‘Srednje poti ni!’ Sovražil ga je, ker je vedel, da je on odkril
                     truplo ubitega nosečega dekleta Mici Smrekarjeve. Če bi Miha Garbajs odšel v
                     hosto k partizanom, ali ga ne bi ubili že med vojno? Ker ga niso, so ga morali
                     po vojni! Ali so take domneve privlečene za lase ali pa je na njih kaj resnice?
                     Ljudje so vedeli že med vojno, koliko nedolžnih je bilo pobitih, zato se jim
                     zdijo taka sklepanje povsem logična. </p>
                  <p>Vedo, da je bilo v dolini ob Reki med vojno šest mlinov, trije pred
                     Podlipoglavom in trije za njim, in da so okoli teh mlinov vedno patruljirali
                     partizani. Vedo, da so hodili moški in ženske iz okolice, tudi iz Ljubljane, v
                     te mline po moko, pa so mnogi nenadoma izginili: vedo, da so bili nekaj časa
                     pri partizanih, potem pa se je za njimi zabrisala vsaka sled.</p>
                  <p>Spominjajo se tudi sestre Nandeta in Marije, Cili Smrekarjeve. Ta je bila žal
                     iz povsem drugačnega testa kot njen brat in sestra. Že med vojno so jo ljudje
                     slišali govoriti: ‘Take bomo vse pospravili!’ Poročena je bila z Tonetom
                     Dežmanom in med vojno so bili tudi vsi njuni otroci, hčerki in sin, partizani.
                     Torej poboj nekaterih šentpavelskih gospodarjev ni zgolj slučaj, ampak je bil
                     vnaprej načrtovan in organiziran, a kljub vsemu takrat in danes nedoumljiv, kot
                     je nedoumljiva hudobija, ki ga je uresničila. </p>
                  <p>Zakaj je moral umreti še ne osemnajstletni France Skubic? Zaradi mladoletnosti
                     so ga spustili iz zapora, javil se je na občini v Dobrunjah. Mar zato, ker je
                     bil dva meseca pri domobrancih in tam spoznal, da ni sposoben prijeti za
                     orožje? </p>
                  <p>Nekaterim svojcem pobitih še danes zvenijo v ušesih grožnje Kraševčevega očeta,
                     ki je bil brat Jožeta Šublja. Kraševčevi so bili edina partizanska družina v
                     Šentpavlu. V partizanih sta bila oba starejša sinova, Franci in Jože. Eden je
                     bil ubit v bitki, za drugega pa se je govorilo, da so ga partizani sami ubili:
                     hotel je pobegniti, ker je bil za partizane in njihovo ideologijo brez
                     zanimanja in v vsem nerazgledan, podobno kot oče Kraševec. Ta je potem vpil po
                     vasi: »Za našega Francija, za našega Jožeta jih bo nekaj padlo!« Njuni mlajši
                     bratje so bili med vojno za partizane še premladi, pa so še nekaj časa po vojni
                     kar naprej razsajali in vpili, kako je treba obračunati, s kom, vaščanom ni
                     bilo jasno. </p>
                  <p>Danes so mnogi svojci edini v prepričanju, da je tedanje oblastnike in krvnike
                     oblast tako omamila, da so v slepem sovraštvu pobijali vse, kar ni sodilo v
                     njihove vrste in se z njimi ni idejno strinjal. </p>
                  <p>Ob postavitvi spominske plošče v Šentpavlu je nekoliko dni za tem Delo Plus 29.
                     junija 1990 str. 7, prineslo novico, da bi lahko o poboju šentpavelskih mož,
                     predvsem pa o tem, kje so pokopana njihova trupla, lahko povedala takratna
                     voditelja celotne likvidatorske operacije Stane Iglič, po vojni visoki sodni
                     uslužbenec, in neki P. R. </p>
                  <p>Kdaj pa se je kdo opravičil vdovam in otrokom umorjenih mož in očetov, ker so
                     jih brez vzroka in sodbe ubili, uničili njihovo družinsko življenje, otrokom
                     otroštvo in mladost, vdove in otroke prisilili v nečloveško garanje in izločili
                     iz družbe? Ali je kdo kdaj prisluhnil njihovim trpkim spominom? </p>
                  <p>Vse tri hčerke in sin Miha Garbajsa so bili takrat, ko so jim ubili očeta, še
                     otroci. »Otroci smo morali tako hudo delati, da smo sploh lahko preživeli! V
                     šolo me je bilo sram hoditi, ker nisem imela obleke. Nismo dobivali ne kart,
                     mama nobene pokojnine, le z obveznimi dajatvami so nam od ust trgali prigarano
                     hrano, ki smo jo pridelali s svojimi otroškimi žuljavimi rokami,« pravi danes
                     štiriinšestdesetletna hčerka Fanika por. Levičnik. Najstarejša Garbajsova
                     deklica je bila takrat dvanajstletna Ivanka, danes poročena Debevc. »Joj, kako
                     se je mama takrat jokala! Kako se nam je smilila! Vse smo ji obljubile: Da bomo
                     ostale dobre, da ji bomo pomagale in vse naredile! Naša mama je bila zelo
                     pridna, pogumna in gospodarna. Vse je znala in je bila Podržajevi v veliko
                     oporo, da ta ni obupala. Brat Podržajeve Mici, ki ga po vojni niso ubili, pa
                     nam je hodil pomagat, kadar je mogel, ko je videl, kako se mama in me mučimo.
                     Moj najmlajši brat je že z desetimi leti znal poprijeti za vsako delo. </p>
                  <figure>
                     <graphic url="slike_z_42/z_42_18.png"/>
                     <head>Znamenje na morišču <name type="author"/></head>
                  </figure>
                  <p>Delala sem pa tako, da mi je včasih sredi dela od napora kar postalo slabo. S
                     šestnajstimi leti sem tako zbolela, da so mi morali odstraniti ledvico.
                     Kolikokrat smo bili na njivi in travniku premočeni do kože, brez suhe obleke,
                     pozimi premraženi do kosti in brez toplih oblačil.« Dr. Slavko Rakovec, ki jo
                     je operiral, ji je priporočil okrevanje z več počitka in hrane. Ker se mu je
                     Ivanka ob tem le trpko nasmehnila, je napisal za pristojne oblasti priporočilo,
                     naj pri obvezni oddaji mleka pustijo doma en liter, da si ga bo lahko mlada
                     bolnica vsak dan privoščila! </p>
                  <p>Žena Toneta Kušarja iz Bizovika je preživljala svoje otroke kot bizoviška
                     perica, poleti in pozimi, v pripeki in ledenem mrazu, dan za dnem upognjena nad
                     žehtnik in lesen perilnik. Prala je nekaterim znanim ljubljanskim advokatom, ki
                     so ji le priporočali, naj piše prošnje, da bi dobila pokojnino ali otroške
                     dodatke. Toda nobeden od njih zanjo ni zastavil besede, saj bi se s tem preveč
                     sam izpostavil. Mar ni sodišč, jih je vdova spraševala, ki bi razsodili
                     ‘krivdo’ njenega moža, ki je tisto julijsko popoldne slučajno zašel v Šentpavel
                     in padel krvnikom v roke, ki so ga ubili kar tako, slučajno? Če je hodila iskat
                     pravico na policijo v Bizovik, so jo zasmehovali, le enkrat so ji na krajevnem
                     odboru na Bizoviku dali nakaj miloščine, da bi bila tiho in jim že enkrat dala
                     mir. </p>
                  <p>Jožefa por. Kavka je hčerka Jaka Mlakarja, Polakovega očeta, ena od njegovih
                     petih otrok. Ko so jim ubili očeta, je bila stara deset let. »Vsa ta leta smo
                     pa tako delali, da se ne da povedati. Vsi otroci imamo še danes posledice.
                     Zdravnik mi je že pred več leti povedal, da imam vse sklepe obrabljene. Pa kaj
                     to! Povsod so nas zaničevali. Celo v šoli smo bili otroci iz Šentpavla
                     zaničevani.«</p>
                  <p>Sestra Franceta Skubica, Fanika Skubic, je takoj po zmagi skupaj s sestro
                     Ivanko z golimi rokami čistila stranišča v vojni bolnici v Mostah. Toda to
                     sploh ni bilo najhujše. Sta lahko kdaj pa kdaj dali vodo ranjenim domobrancem,
                     ki so ležali po barakah na dvorišču in potem kar čez noč izginili. </p>
                  <p>Med njimi je bil tudi ranjeni Filip Lovše iz Bizovika, ki sta ga dobro poznali.
                     Najtežje je bilo za Faniko to, da so jo jeseni izključili iz zadnjega letnika
                     učiteljišča, ki ga ni mogla nikoli dokončati. Nikoli se ji ni izpolnila srčna
                     želja, da bi postala učiteljica. </p>
                  <p>Vsa desetletja je živela v vdovah in v otrocih šentpavelskih žrtev jasna
                     gotovost, da se je pobitim možem in očetom storila v nebo vpijoča krivica:
                     najprej so jih ubili, zmetali v jamo, odkopali in ponovno zmetali v jamo. Zakaj
                     so jih ubili, kam so jih zmetali in ženam preprečili, da bi jih same dostojno
                     pokopale, jim do danes še nihče ni odgovoril? Ali naj še naprej ostane zamolčan
                     celo spomin nanje? Ne! </p>
                  <figure>
                     <graphic url="slike_z_42/z_42_19.png"/>
                     <head>Mi pa oznanjamo Kristusa Križanega (1 Kor 1, 23) <name type="author"
                        /></head>
                  </figure>
                  <p>Zato so svojci pobitih 17. junija l. 1990 teden po prvi spravni slovesnosti v
                     Kočevju, simbolno pokopali in darovali mašo za svoje pokojne v cerkvi v
                     Šenpavlu, javno spregovorili imena pobitih mož in očetov, blagoslovili
                     spominsko ploščo z njihovimi imeni in jo pritrdili na steno cerkve. Šele po
                     petinštiridesetih letih jih je sprejela pod svoj krov cerkvica sv. Pavla,
                     njihov patron - preganjani in mučeni apostol Pavel. Še danes so hvaležni
                     takratnemu župniku iz Sostra, da je razumel njihovo tako dolgo zakopano
                     bolečino in se ni bal javno izkazati čast spominu njihovih mož in očetov, zanje
                     moliti in darovati mašo: darovati mašo tudi za svojce, ki so jim huda leta
                     trpljenja kljub vsemu olajšala bolečino in spomin na tolike krivice, da morejo
                     zdaj s svojimi sovaščani živeti v miru. Štiri vdove iz Šentpavla so ta dan 17.
                     junij 1990 tudi dočakale. Obe prijateljici, Garbajsova in Podržajeva, ta že v
                     stotem letu in na invalidskem vozičku, pa še Mlakarjeva in Smrekarjeva. </p>
                  <p>Oktobra istega leta so postavili skromen spomenik z imeni pokojnih tudi na
                     kraju, kjer so jih pobili, in obnovili obrise obeh jam, kamor so jih zmetali.
                     Nedolgo tega je gozdno gospodarstvo posekalo smreke okoli plošče in z odpadlimi
                     vejami zakrilo obrise obeh jam, namesto smrek pa zasadilo mlade bukve. </p>
                  <p>Tudi v Šentpavlu in v Podlipoglavu je po tolikih letih marsikaj drugače.
                     Kapelica z Marijo Pomagaj pa še vedno stoji taka, kakršno je postavil Vrečarjev
                     Janez. Seveda že propada, in Bog ve, kdo ji bo hotel vrniti prvotno podobo kot
                     spomin na hude čase, ki so jih pretrpeli pogumni možje, pa tudi žene in otroci
                     iz Šentpavla? </p>
                  <p>Pred leti je šestinosemdesetlena Hubičeva mama obnovila križ in razpelo,
                     verjetno predvojno delo ljudskega umetnika, ki ju je štirideset let skrivala na
                     podstrešju. Po vojni ga je morala odstraniti. ‘Zdaj se ne postavlja več
                     križev,’ jo je poučil Polde Maček, župan občine Moste - Polje. Pa je s Križanim
                     čakala in dočakala dan, ko ga je lahko ponovno postavila. Ta Križani je ves čas
                     vojne stal pred Hubičevo hišo tik ob poti skozi Lipoglav. Bil je nema priča
                     šentpavelskih ujetnikov, ki so jih tisto zgodnje jutro zvezali na cesti ob
                     Križanem in odgnali na morišče. Videl je njihovo trpljenje, ga sprejel, skupaj
                     z njimi trpel in se skupaj z njimi v trpljenju daroval. Čez dva meseca in pol
                     je pospremil trupla na njihovi zadnji poti v ropotajočem tovornjaku. In
                     kjerkoli že trohnijo, poslednji dan jih bo priklical k vstajenju. </p>
                  <p>Morda se ta Križani komu zdi umetniško neestetski, češ, da je preveč oškropljen
                     z rdečimi madeži, ki ponazarjajo kri. Ali ni bila tudi mučeniška smrt Križanega
                     in smrt šentpavelskih mož hudo krvava? In tisočih in tisočih drugih! Da je
                     zaradi krvavih madežev neestetski? Začudeno bi vas pogledala Hubičeva mama in
                     vam rekla: Ali ne veste, kaj je trpljenje? </p>
                  <p>Glava Križanega je spokojno nagnjena, njegov obraz svetal in blag, brez sence
                     prestanega trpljenja. Kot ožarjen s slavo vstajenja. Hubičeva mama že ve, zakaj
                     ga je dala ponovno postaviti pred hišo prav ob cesti skozi Podlipoglav … </p>
                  <p>»Mi pa oznanjamo Kristusa, križanega,« mnogim v spotiko, mnogim v nespamet,
                     mnogim pa Kristusa, »božjo moč in božjo modrost« <lb/>(1 Kor. 1, 23-25).</p>
               </div>
            </div>
         </div>
         <div type="div1">
            <head>Spomini</head>
            <div type="div2">
               <head>Višnja Gora pred vojno in prvo leto vojne </head>
               <docAuthor>Nace Ahlin</docAuthor>
               <div type="div3">
                  <p>Višnja Gora je staro mestece ob prometni poti med Ljubljano in Novim mestom. V
                     preteklosti je bila pomembna njena lega pod stehanskim klancem, kjer je bila
                     cesta zelo strma. Vozniki so v obe smeri potrebovali dodatno vprežno živino,
                     »furajtengo«, kakor smo temu rekli. S tem pa se je zmeraj nekaj zaslužilo. Od
                     tega so v precejšnji meri živele številne gostilne pa tudi obrtniki. Višnjani
                     so bili še v času, ko sem jaz odraščal, od sile ponosni na svoje meščanstvo. To
                     se je pogosto čutilo tudi med otroki v šoli, kadar smo si prišli v nasprotje,
                     češ naše velja, ker smo mestni. Mi kmečki otroci pa smo jim redno vračali, češ
                     da niso niti dim od gosposkega dreka.</p>
                  <p>V mojem času je mesto štelo okoli 110 hišnih številk. Ob glavni cesti je bila
                     na vsaki strani vrsta boljših hiš, v katerih pa je živelo tudi po več družin.
                     Za njimi pa je šla vzporedno z glavno cesto še ozka pot, široka za kmečki voz,
                     ki smo jo imenovali »gasa«. Ob njej so stale majhne hišice, ena ob drugi so
                     slonele na samem mestnem zidu ali pa še malo čez. Taka hišica je imela vežo in
                     sobo, ki smo jo imenovali hiša. V teh hišah je bil velik drenj, saj je naneslo,
                     da so imeli mnogi velike družine, v kakem kotičku so imeli še prostor za kure
                     in kakega pujska, zato so bile tudi gase polne direndaja. Preživljali so se z
                     obdelovanjem majhnih vrtičkov in njivic, ki so jih imeli v lasti ali pa jih
                     najemali v okolici mesta od premožnejših ljudi, in z nabiranjem gozdnih sadežev
                     v okoliških hribih. Tedaj je veljalo nenapisano pravilo, da se gobe, jagode,
                     borovnice in ostrožnice lahko pobirajo kjer koli, in tako so nekako preživeli.
                     Starejši ljudje so še vedeli povedati, da so bili Višnjani pred leti podjetni
                     in delavni ljudje. Njihova cerkev sv. Ane ni bila farna, vendar so imeli
                     svojega duhovnika, mežnarja in organista. Mrtve so pokopavali v Starem trgu in
                     ne pri Fari kot zdaj. Obrtniki so bili organizirani v cehe. Posebno močni so
                     bili kovači. V bližnjem Dednem Dolu so postavili dve zgradbi, kjer je mehove
                     poganjala voda. Razvito je bilo tudi tkalstvo. Tkali so platno in menda
                     pridobivali tudi svilo. Ko je hodila v šolo moja mati, sta rasli ob cesti dve
                     vrsti murv, z njihovim listjem so hranili sviloprejke. Ko sem jaz hodil v šolo,
                     je bilo še šest dreves in otroci smo jih radi obirali. Pod mestom je stala
                     strojarna, še v mojem času se je ohranilo ime »Pri fabriki«. V mojem času cehov
                     ni bilo več, le o veliki noči so pri procesiji še nosili cehovska bandera za
                     vsak ceh posebej.</p>
                  <p>Železnica, ki so jo zgradili okoli leta 1890, je mnogim vzela zaslužek, zlasti
                     gostilničarjem in trgovcem. V mojem času je vendarle bilo še nekaj premožnejših
                     trgovcev, kot Omahen, Bašar in Groznik. Tudi je bilo še dosti obrtnikov:
                     krojačev, čevljarjev, kovačev in celo bolj specialnih, kot klobučarjev,
                     vrvarjev, slaščičarjev. Mesto je imelo vsak mesec semenj, na katerega so
                     prignali tudi živino, in vsaka kupčija se je končala s pripombo: »Pa še za en
                     liter cvička boš plačal,« tako da so imeli tudi gostilničarji zaslužek. </p>
                  <p>V mestu je bil sedež občine, kjer so bili redno zaposleni trije ljudje. Poleg
                     tega so v njem imeli sodišče (v veliki grajski stavbi), davkarijo, zemljiško
                     knjigo. V kraju so bile še orožniška in financarska postaja, železniška
                     postaja, ljudska šola, pošta. Povsod je bilo zaposlenih nekaj ljudi, ki so
                     najemali stanovanja, iskali pomoč v gospodinjstvu, kupovali pridelke od
                     domačinov in tako prinašali kraju nekaj zaslužka.</p>
                  <p>Prometna povezava med vasmi in mestom je bila zelo slaba. Župan Erjavec iz
                     Podsmreke je imel dosti zaslug, da so zgradili ceste oziroma poti do vseh vasi.
                     Nekaj podpore je izprosil od deželne in kasneje banovinske oblasti. Nekatere
                     vasi, kot Dedni Dol, Drago, Polje, Veliko in Malo Loko, je pestilo močvirje.
                     Ustanovljena je bila Vodna zadruga, ki ji je uspelo že pod italijansko
                     okupacijo zgraditi prvi kilometer osuševalnega jarka.</p>
                  <p>Pred vojno se je pojavilo vprašanje, kam z ljudmi. Ker ni bilo več otroških
                     bolezni, otrok pa je bilo povsod dosti, je bilo dosti odraslih fantov in
                     deklet, starih že tudi čez trideset let, ki niso imeli kam. Izseljevanje v
                     Ameriko in Kanado ni bilo več mogoče. Nekatere bistrejše so dali v šolo. Velika
                     sreča je bila, če si prišel k železnici; nekaj jih je šlo v vojsko za
                     podčastnike, med njimi je bil tudi moj umorjeni brat Lojze. Ni bilo prijetno
                     živeti v daljnih krajih, vendar so imeli lepe uniforme in redno, čeprav nizko
                     plačo in obetala se jim je pokojnina za starost. Vsako leto so prišli domov za
                     tri tedne na dopust, bili smo jih veseli.</p>
                  <figure>
                     <graphic url="slike_z_42/z_42_20.png"/>
                     <head>V Bašarjevi gostilniški sobi jeseni 1929, ko so Bašarjevi prevzeli
                        Škrabarjevo gostilno – V prvi vrsti z leve zakonca Bašar, na sredini
                        Škrabarjeva mama s sinovoma – Tretji z desne v drugi vrsti sodnik Jože Rus,
                        četrti Edo Turnher <name type="author"/></head>
                  </figure>
                  <p>Cerkev je v tem času poskušala vplivati na ljudi, posebno mladino. Ustanovili
                     so Marijino družbo za fante in dekleta. Na mesečnih sestankih so se
                     izobraževali in se vzgajali v lepih navadah. Precej so bili namreč razširjeni
                     pijančevanje in prepiri, ki so se večkrat končali s pretepi.Tako je bilo kar v
                     navadi vprašanje: » Koliko so jih na tej veselici obrezali?« Prav tako so med
                     mašo fantje stali samo pod korom in pri zadnjih vratih. Duhovniki so jih sicer
                     opominjali, naj stopijo naprej, a je prav malo pomagalo. Prav pogosto so med
                     mašo celo glasno govorili, kadili in se smejali. Po vaseh tedaj ni bilo
                     družine, ki ne bi redno hodila v cerkev, vendar mislim, da je dosti ljudi
                     hodilo v cerkev bolj iz navade ali da vidi koga in se z njim kaj dogovori,
                     mladi pa, da vidijo kako dekle ali fanta, pokažejo novo obleko ipd. Ne trdim,
                     da ljudje niso nič molili, rečem pa, da je bila njihova vera plitva in čut za
                     moralo oslabljen. Ljudje so dosti več dali na to, kaj bodo ljudje rekli, če se
                     izve, da sem to in to naredil, kot pa da bi rekli : to je greh ali Boga se
                     bojim. Nekaj let pred vojno so ustanovili Katoliško akcijo z namenom, da bi
                     manjše število ljudi dobro poučili o veri, o njeni vrednosti in potrebnosti, ti
                     pa naj bi poskušali prenoviti, prekvasiti (kakor so tedaj rekli) okolje, v
                     katerem so živeli. Težko bi rekli, kakšen uspeh bi bil, ker sta vojna in
                     revolucija uničili to prizadevanje. V Višnji Gori je bilo v Marijini družbi 100
                     fantov (malo več je bilo po vojni pomorjenih) in od teh jih je deset šlo k
                     partizanom. Na sestanke Katoliške akcije je hodilo šest mladeničev in tudi od
                     teh je eden odšel k partizanom. Fara je za te in podobne dejavnosti imela svojo
                     dvorano. V njej je delovalo prosvetno društvo, ki je vsako leto priredilo
                     kakšno igro ali koncert. Imela je godbo na pihala, ki je poživila prireditve.
                     Fantovski odsek se ni ukoreninil. Vodil ga je kaplan, ki je bil Ljubljančan in
                     ni razumel kmečkih fantov. Fantje si niso mogli nabaviti uniform, čeprav so se
                     jim zdele lepe, saj je bilo 6 stotakov za večino družin celo premoženje.
                     Uniformo sta imela največ dva fanta, pa še ta sta bila vpoklicana v vojsko,
                     tako da je nista mogla obleči za svečanosti. Bolje je bilo z Dekliškim krožkom.
                     Okoli 1935 je prišel v Višnjo Goro sodnik dr. Zalokar z ženo Vido, doma iz
                     Radovljice. Ta je bila učiteljica gospodinjstva. S še eno učiteljico sta hodili
                     od kraja do kraja in učili kmečka dekleta kuhanja. Res je bilo, da so naša
                     dekleta znala skuhati predvsem močnik, žgance in kašo. Ti učiteljici, ki jih je
                     plačala banovinska uprava, sta pokazali, kako se hrana iz živil, ki so na
                     razpolago, lahko izboljša. Tak tečaj je bil tudi v Višnji Gori in za tem še
                     tedenski tečaj šivanja in pletenja. Za vsakim tečajem je bila razstava,
                     voditeljica tečaja je nagovorila ljudi in jih spodbujala k prenovitvi in
                     učenju. Vedno je tudi poudarila, da je kmečki stan lep in potreben in naj
                     cenijo to, kar imajo. Nagovorila je nekaj staršev, med njimi tudi mojo mater,
                     da so poslali sinove v kmetijsko šolo na Grm, hčere pa v enoletno gospodinjsko
                     šolo v Malo Loko. Zbrala je nekaj desetin deklet na sestanke, jim pomagala
                     kupiti blago za uniforme, jih sešiti in tudi sama je oblekla uniformo in
                     korakala z njimi v procesiji ali se udeležila drugih prireditev. Te uniforme si
                     je omislil mojster Plečnik in bile so res lepe. Vsi, mladi in stari, smo
                     občudovali tako oblečena dekleta. Ta žena je v našem kraju naredila dosti
                     dobrega in škoda, da je bila tik pred vojno prestavljena v Velike Lašče.
                     Njenega moža so ubili, ko je legistom pomagal na Turjaku, o čemer sem že pisal
                     drugje. Z njenim odhodom je dekliški krožek ohromel.</p>
                  <figure>
                     <graphic url="slike_z_42/z_42_21.png"/>
                     <head>Ciril Ahlin <name type="author"/></head>
                  </figure>
                  <p>Višnjani so imeli tudi sokolsko dvorano na koncu »gase« blizu šole. Ne spomnim
                     se, da bi bila kakšna prireditev v njej, tudi ne vem, kako se je vzdrževala. V
                     zimskem času smo šolski otroci hodili vanjo k telovadbi in skakat, saj je bilo
                     v njej nekaj telovadnih pripomočkov. Večina purgarjev, kakor smo jim rekli, se
                     je štela za liberalce in menda jih je vodil Edi Turnher. Da bi bil kdo komunist
                     do1941, nisem slišal. Vsi pa smo vedeli, da je bil dolgo v mestu za sodnika
                     Jože Rus, mož z lepo negovano črno brado, ki ni nikoli prišel v cerkev.
                     Predsednik sodišča dr. Močnik je redno prišel k procesiji s smešnim visokim
                     črnim klobukom, za katerega sedaj vem, da je cilinder, tedaj pa smo se vsi
                     muzali in spogledovali,češ, poglej, kakšen hodi k procesiji, kot maškara.</p>
                  <figure>
                     <graphic url="slike_z_42/z_42_22.png"/>
                     <head>Višnjegorski dekliški krožek leta 1938 – Sedita Pepca Kahne (Dedni Dol),
                        Francka Erjavec (Kriška vas) – Stojijo z leve Pepca Zadel (Dedni Dol), Ana
                        Zupančič (Polje), Minka Kocmur (Gola Gorica), Marta Groznik (Višnja Gora),
                        župnik Franc Vidmar, Urška Skubic (Zgornja Draga), Frančiška Skubic in
                        Marija Zupančič (Kriška vas) <name type="author"/></head>
                  </figure>
                  <p>Vsi kmečki ljudje smo brali Domoljub, bil je to tednik, ravno dovolj velik, da
                     ga je bilo mogoče prebrati v enem popoldnevu. Iz tega časopisa smo zvedeli, kaj
                     se dogaja po svetu. Časopis se je plačeval letno in vse razpečevanje je vodila
                     Petričeva Minka. </p>
                  <p>O komunistih in partizanih se je začelo govoriti 1941. Pravili so, da Turnher
                     in nadučitelj vsak večer zbirata meščane na sestanke z izgovorom, da se učijo
                     italijansko, v resnici pa se pogovarjajo o revoluciji in delajo načrte zanjo.
                     Upali smo, da se bomo mi temu izognili. Vendar ni bilo tako. Na pomlad 1942 je
                     skupina partizanov napadla Italijane v Stehanu in enega ubila. Zato so požgali
                     Spodnje Brezovo, moške pa odpeljali v Višnjo Goro. Župnik je zanje prosil, da
                     niso nič krivi, in so jih izpustili. Škoda je bila velika, saj so ljudem
                     zgorele hiše, pa tudi seno, žito in celo živali. Fara jim je priskočila na
                     pomoč, vendar se vsega ni dalo nadomestiti, saj ni bilo mogoče kupiti niti
                     žeblja in tudi nobenega zaslužka ni bilo. Jeza in preplah sta bila vsesplošna.
                     Govorilo se je tudi, da partizani pobijajo ljudi, če se jim upirajo.</p>
                  <p>V naši fari naj bi bili štirje centri širjenja partizanstva. Prvi in najbolj
                     uspešen je bil učitelj Turnher. Nagovoril je celo mestece na svojo stran. Že
                     zgodaj spomladi 1942 je šel k partizanom, s seboj pa odpeljal še sina Toneta
                     (15 let), očeta in sina Fabjana, tri fante iz družine Volk (eden je bil komaj
                     12 let star), Zavodnika, Branka Defarja, mladega Krevsa in Franca Groznika. Tem
                     so sledili Tone Radelj s Spodnega Brezovega, Jurčkov iz Velike Loke in Petrov
                     Tone iz Zavrtač. Drugi center širjenja je bil študent Ahlin Ciril iz vasi Vrh.
                     Ta ni imel dosti uspeha, ker je bil že zgodaj spomladi aretiran in interniran v
                     Italijo. Pridobil pa je svojega nečaka Lojzeta iz Dednega Dola. Tretji je bil
                     Jamnik (Novak) iz Nove vasi. Ta je precej let delal v vrvarni na Grosupljem,
                     kjer so ga pridobili. Imel je precej ugleda, ker je s prihranjenim denarjem
                     rešil domačijo, ki jo je oče zapil. Ljudje so ga cenili, ker je bil delaven in
                     ni pijančeval. Nikoli ni šel v partizane, bil je terenec. Če so prišli
                     Italijani in pozneje domobranci v vas, mu je nekdo dal znak, da je skočil v
                     skrivališče, dokler ni bila nevarnost mimo. Fantje iz dveh hiš v Novi vasi so
                     šli k domobrancem, vendar ga nobeden ni hotel izdati. Po vojni pa on ni rešil
                     sovaščanov, ampak jih je pustil pobiti. Četrto žarišče so bili bratje Radelj s
                     Peščenjeka. Imeli so malo zemlje in tudi izučili se niso. Izkoristili so
                     priložnost, da so v klanec tovornjaki vozili počasi in so od zadaj skrivaj
                     skočili nanje in hitro kaj vrgli na tla, kar so jim drugi pomagali prodati. To
                     je prišlo na dan in bratje so bili zaprti v Novem mestu, kjer je bila prava
                     šola za komuniste. Aktivni partizani so postali šele konec 1943. leta. Jože je
                     bil komandir vosovcev. Kmalu so ga odpustili in je naredil samomor. Na ljudi
                     niso imeli velikega vpliva. Omembe vredna je še Kriška vas. Tja se je pred
                     vojno priženil neki geometer ( ime sem pozabil), ki je bil priljubljen med
                     vaščani. Ljudje so ga podobno kot Jamnika v Novi vasi skrivali, skoraj celo vas
                     je spravil na partizansko stran. Tudi domobrance iz te vasi so po vojni
                     pomorili.</p>
                  <p>Vasi severno od železniške proge so spadale v območje Police. Italijanska
                     posadka je zapustila Polico že jeseni 1941. Tam je bil najaktivnejši Lado
                     Potokar. To območje so razglasili za osvobojeno ozemlje In Lado je nekako
                     prevzel »komando«. Za pomočnika mu je bil sin grosupeljskega orožnika s
                     partizanskim imenom Jope. Ta je hodil od vasi do vasi in organiziral vaško
                     zaščito. To je pomenilo, da so morali vsi fantje in mlajši moški ponoči in
                     včasih tudi podnevi prenašati robo, ki je prihajala iz Ljubljane, po Dolenjski,
                     kamor so ukazali. V naši vasi je organiziral sestanek z aktivisti Lojze
                     Borštner mlajši. Da smo se zbrali v Smrekarjevem mlinu, so bile potrebne tudi
                     grožnje. Tja je prišel Jope in imel dolg govor, v katerem je hvalil partizane
                     in hkrati grozil z matildo, če ne bomo sodelovali. Sprejeli smo ga tiho in
                     hladno, brez vprašanja in pripombe. Po dolgi uri mučnega poslušanja je odšel in
                     od tedaj je vsaj enkrat na teden prišel po kakem fantiču listek z zahtevo, da
                     se dva ali več fantov zbere tam in tam ob določeni uri. Ukazano nam je bilo
                     tudi, naj bi pri vhodu v vas stala noč in dan neoborožena straža, ki naj bi
                     morebitni prihod Italijanov takoj sporočila na komando, ta je bil tedaj Lado.
                     Tega v vasi nismo počeli. Ko je skopnel sneg 1942, smo bili s posebnimi lističi
                     poklicani na sestanek okrožja (rajona) v neko kotlinico med vasema Spodnje
                     Brezovo in Polica. Zbralo se nas je okoli 200 fantov in mož. Zakurili so majhen
                     ogenj in pristopila sta Lado in Jope. Najprej sta zapela partizansko pesem
                     Kosec koso brusi, potem pa govorila o nujnosti borbe in skorajšnji zmagi in
                     podobno. Na koncu je bilo še glasovanje, če smo vsi za to, da se borimo. Tiho
                     smo stali kakor grobovi, a Lado je kljub temu razglasil, da smo vsi kot en mož
                     za borbo, ker pač ni nihče protestiral, in razšli smo se na domove.</p>
                  <p>Kmalu zatem je moj brat Lojze sodeloval pri zaplembi moke v Višnji Gori.
                     Povelje je bilo, naj vsak fant prinese s seboj meter dolg količek. Mobilizirali
                     so več kot sto fantov, da so šli v Višnjo Goro. Italijanska posadka je bila
                     samo v sodniji in pri Omahnovi trgovini na železniški postaji. Šli so pred hišo
                     občinskega tajnika Nadraha, ki jim je skozi okno vrgel ključ od skladišča.
                     Fantje so si po dva naložili vrečo na kola in jo nesli v hrib proti Staremu
                     gradu, kjer so čakali drugi kmetje z vozovi, ki so moko odpeljali naprej. Ob
                     obisku v domovini sem na bivši občinski hiši videl tablo, kjer se slavi ta
                     zmaga. V resnici je ta moka bila dana višenjski občini za sledeče tri mesece.
                     Dodelila jo je italijanska agencija za prehrano, seveda odnesene moke ni
                     nadomestila in tako so občani ostali tri mesece brez moke. Načrt za to so
                     verjetno izdelali občinski uslužbenci, najbrž v soglasju s krajevno italijansko
                     komando, ker je nemogoče misliti, da ne bi opazili take množice ljudi.</p>
                  <p>Ob vsem tem dogajanju so ljudje premišljevali, kako bi se uprli prisili. V naši
                     vasi so nekateri menili, da bomo za to rabili orožje. Na partizanstvo smo
                     gledali kot na teror presitih meščanov nad ubogimi kmetiči. Njim ni bilo treba
                     hoditi okoli, tudi požigali niso njim. Prepričani smo bili, da se nam godi
                     krivica. Zgodaj spomladi 1942 so Nemci za Leskovcem na meji naredili žično
                     pregrado, ki so jo zavarovali z dvema vrstama bomb. Fantje so hitro ugotovili,
                     da se dajo te mine varno izkopati. Tako je nekega dne šlo pet fantov na mejo,
                     in ko je patrulja odšla, so nabrali dve vreči bomb. Med njimi je bil tudi moj
                     umorjeni brat Polde in dva Mačkova. Polde je pustil vrečo v neki dolini v
                     vresju, Mačkova pa sta jo nesla domov na hlev. Zvečer so šli še z drugimi fanti
                     pogledat vrečo in eden jo je malo potresel. Takrat je sumljivo zasikalo,
                     skočili so s hleva in že je prišlo do hude eksplozije, ki je odnesla ostrešje
                     in vžgala seno. Vsi so ostali živi in živina tudi, ker je bil strop obokan.
                     Zjutraj so prišli Italijani. Vsi izgovori niso zalegli, aretirali so očeta in
                     štiri sinove in jih poslali v internacijo. Doma so bili le mama, teta in dva
                     fantka. Fantje smo priskočili na pomoč in v šestih dneh smo pod vodstvom mojega
                     brata Franceta posekali smreke in naredili streho, kar je bilo za tiste čase
                     nezaslišano. Navozili smo tudi seno, da so lahko ohranili živino. Oče in sinovi
                     so se vrnili šele jeseni, ko so se ustanovile vaške straže.</p>
                  <figure>
                     <graphic url="slike_z_42/z_42_23.png"/>
                     <head>Udeleženke gospodinjskega tečaja v vlogi kuharic in strežnic na novi maši
                        Antona Grčmana v Višnji Gori 29. decembra 1940 – V prvi vrsti z leve
                        Malnarjeva Urška iz Zgornje Drage, Zečeva Tončka in Španova Minka iz
                        Leskovca, novomašnik Anton Grčman iz Leskovca, Rojščakova Katarina in
                        Bahovčeva Rezka iz Leskovca, Kahnetova Minka iz Dednega Dola – V drugi vrsti
                        Erjavčeva Magda in Martinetova Minka iz Kriške vasi, gospodinjska učiteljica
                        in voditeljica tečaja Vida Zalokar, Španov Andrej iz Leskovca, gospodinjska
                        učiteljica Osmukova Francka iz Žalne, Suhorebrnikova Minka iz Dednega Dola,
                        Spiževa Minka in Vavptova Lojzka iz Loke – V tretji vrsti Grandetova Ana iz
                        Polja, Pourjeva Francka s Spodnjega Brezovega, Hrovatova Micka, Bečnikova
                        Tina in Anžičkova Nežka iz Kriške vasi, Košemajeva Lojzka s Kalc, Švetova
                        Pepca iz Loke <name type="author"/></head>
                  </figure>
                  <p>Zelo neradi smo sprejeli orožje od Italijanov. Imeli smo odpor do streljanja
                     partizanov. Močno smo se varali, ko smo mislili, da je dovolj, da vzamemo puške
                     v roke in jim s tem pokažemo, da jih ne maramo in se jim ne damo komandirati.
                     Vedno se je poudarjalo, da bodo že Angleži prišli in napravili red in da je
                     življenje treba varovati za vsako ceno. Škof Rožman je zmeraj glasno ponavljal:
                     »Umor je umor, pa kdorkoli ga že izvrši.« Mislim, da je to bilo usodno napačno
                     mišljenje. Učiti bi nas morali, da moramo biti hrabri in pripravljeni na žrtve,
                     ne pa da nam bodo prišli tujci delat red. To mišljenje se je deloma spremenilo
                     po polomu na Turjaku in pokolih, ki so sledili, ker so partizani prestopili
                     vsako mero in je postalo popolnoma jasno, da gre za revolucijo. Same vaške
                     straže pa so povzročile zelo malo žrtev in so resnično imele zaščitni namen,
                     ker dvojnega terorja ni bilo mogoče vzdržati.</p>
               </div>
            </div>
         </div>
         <div type="div1">
            <head>Slovenske teme – jesen 2001</head>
            <div type="div2">
               <head>Slovenija in vojni zločinci</head>
               <docAuthor>Anton Drobnič</docAuthor>
               <div type="div3">
                  <head>Pogovor z Antonom Drobničem, prvim generalnim državnim tožilcem RS</head>
                  <p>Aprila letos je kazenski senat Okrožnega sodišča v Ljubljani po postopku, ki je
                     trajal dvajset let, obsodil Vinka Levstika na dvanajst let zapora, češ da je
                     med zadnjo svetovno vojno kot slovenski domobranec ubil dva ujeta partizana in
                     s tem storil kaznivo dejanje vojnega hudodelstva zoper vojne ujetnike. Ta
                     obsodba je v slovenski javnosti sprožila številne odmeve, zlasti pa ogorčena
                     vprašanja državnim organom, zakaj ni bil doslej obsojen nihče izmed partizanov,
                     čeprav je splošno znano, da so ti zagrešili na deset tisoče zločinskih umorov
                     tako vojnih ujetnikov kot tudi nevojaških oseb. Javnega odgovora doslej nismo
                     slišali ali videli.</p>
                  <p>ZAVEZA je ta vprašanja postavila Antonu Drobniču, ki je bil v času od 1990 do
                     1998 prvi slovenski generalni državni tožilec in je zato prvi, ki mora vedeti
                     za odgovore. </p>
                  <p>
                     <emph>Gospod Drobnič, nedavna kazenska obsodba domobranca Vinka Levstika je
                        vzbudila ogorčene ugovore in nasprotovanja, češ da je pristranska in
                        nezakonita. Kako vi komentirate to obsodbo?</emph>
                  </p>
                  <p>Kot pravnik obsodbe Vinka Levstika še ne morem komentirati, saj sodba še ni
                     pravnomočna niti še ni pisnega izdatka sodbe z vsemi potrebnimi sodnimi
                     razlogi, ugotovitvami in stališči. </p>
                  <p>Dejstvo, da kazenski postopek niti po dvajsetih letih ni pravnomočno končan,
                     nedvomno kaže na hudo kršitev obdolženčevih ustavnih pravic do sojenja brez
                     nepotrebnega odlašanja in do enakosti pred zakonom. Tudi dokazi, ki jih sodišče
                     obdeluje kar dvajset let, preden pride do odločitve, so vse prej kot
                     prepričljivi. Na veliko zadrego lahko sklepamo tudi po tem, da sodišče kljub
                     dvajsetletnemu postopku še štiri mesece po razglasitvi ni moglo pisno izdati in
                     razložiti svoje sodbe, čeprav bi jo po zakonu moralo izdati najkasneje v 30
                     dneh. Če je sodišče svojo sodbo res oprlo na dokaze, ki jih je pridobila
                     zločinska komunistična tajna policija VOS in OZNA, kot izhaja iz nekaterih
                     izjav Levstikovih zagovornikov, je zadrega pri pisanju sodbe več kot
                     razumljiva. </p>
                  <p>
                     <emph>V javnosti je zaradi sodbe proti Levstiku slišati proteste proti
                        predsednici senata. Kdo je na sodišču odgovoren za pisni izdatek sodbe in za
                        sodbo samo? </emph>
                  </p>
                  <p>Za pisni izdatek sodbe je odgovoren predsednik senata in posredno predsednik
                     sodišča. Predsednik senata je odgovoren tudi za vodstvo in potek postopka pred
                     razglasitvijo sodbe. </p>
                  <p>V Levstikovi zadevi je sodbo izrekel petčlanski senat, ki sta ga sestavljala
                     dva sodnika in trije sodniki porotniki. Senat odloča z večino enakopravnih
                     glasov, torej lahko tudi s tremi glasovi proti dvema. Glasovanje je tajno, zato
                     ni mogoče nikogar imenovati in mu osebno očitati sojenja. Kritizirati je zato
                     možno samo senat kot celoto in ne posameznega sodnika ali porotnika. </p>
                  <p>Za svoj glas, ki ga dajo pri sojenju, sodniki pravno niso nikomur odgovorni.
                     Predsednik senata pa mora sodbo napisati in utemeljiti, čeprav bi sam glasoval
                     proti obsodbi. Tu lahko nastopi še dodatna težava pri pisanju sodbe, saj težko
                     prepriča druge, kdor sam ni prepričan. </p>
                  <p>
                     <emph>Iz javnih občil smo zvedeli, da je Levstikova obramba zahtevala izločitev
                        nekaterih sodnikov, vendar se to ni zgodilo. Kaj menite o takšni zahtevi? Bi
                        ji moralo sodišče ugoditi?</emph>
                  </p>
                  <p>Ni mi znano, za katere sodnike je šlo in zakaj je bila zahtevana njihova
                     izločitev. Zakon pozna več primerov, ko sodnik ne sme soditi in se mora
                     izločiti. V Levstikovi zadevi – kot v vseh drugih kazenskih postopkih, ki se
                     tičejo dogodkov med revolucijo in državljansko vojno – bi lahko šlo zlasti za
                     zadnji razlog, ki ga navaja zakon, da sodnik ne sme soditi, če so podane
                     okoliščine, ki vzbujajo dvom o njegovi nepristranskosti. Vinko Levstik naj bi
                     se pregrešil proti zakonu kot slovenski domobranec z dejanji proti partizanom.
                     Partizanski boj je organizirala in vodila komunistična partija, ga zlorabila za
                     revolucionarno nasilje in državljansko vojno in za zločinski prevzem oblasti.
                     Zato vsak sodnik ali sodnik porotnik, ki je ali je kdaj bil član komunistične
                     partije, njenih zaveznic ali naslednic, v takšnem postopku vzbuja resen dvom o
                     svoji nepristranskosti in bi moral biti izločen. Enako velja tudi za državne
                     tožilce, ki so ali še bodo sodelovali v tem kazenskem postopku. </p>
                  <p>
                     <emph>Ali višje sodišče v pritožbenem postopku lahko odpravi napako, če kakšen
                        sodnik ali tožilec ni bil izločen, ko bi moral biti?</emph>
                  </p>
                  <p>Pritožbeno sodišče takšno napako lahko odpravi tako, da razveljavi sodbo, do
                     katere je prišlo ob sodelovanju državnega tožilca ali sodnika, ki bi moral biti
                     izločen. Za pravno državo, kot je po ustavi Republika Slovenija, bi bilo zelo
                     žalostno, če bi do takšne napake sploh prišlo, in povsem nesprejemljivo, če je
                     niti višje sodišče ne bi odpravilo. </p>
                  <p>
                     <emph>Ali bi takšna obsodba Vinka Levstika vsebinsko lahko obstala in postala
                        pravnomočna? </emph>
                  </p>
                  <p>O tem ne morem soditi, saj sodba še ni izdana in niso znani razlogi, na katere
                     se opira. Če pa je sodba oprta na dokaze, ki so mi znani iz časa mojega dela na
                     tožilstvu, ne bi mogla biti potrjena in postati pravnomočna, saj ti dokazi niso
                     izkazovali utemeljenega suma in niso zadoščali za vložitev obtožnice, kaj šele
                     za obsodilno sodbo. Nisem prepričan in težko bi verjel, da je sodišče kasneje
                     dobilo drugačne, bolj prepričljive dokaze. </p>
                  <p>
                     <emph>Obsodba Vinka Levstika je vzbudila hudo zgražanje, ker doslej ni bil
                        obsojen noben vojni zločinec iz nasprotnega, partizanskega tabora, čeprav so
                        partizani zagrešili množico zločinov tako proti vojnim ujetnikom kot proti
                        civilnemu prebivalstvu že med vojno in revolucijo in še posebej po njej. Kaj
                        pravite k temu ogorčenju in k zahtevam, da se sodi tudi partizanskim
                        zločincem?</emph>
                  </p>
                  <p>Ogorčenje nad neizvajanjem kazenskih zakonov in nedotakljivostjo partizanov in
                     komunističnih voditeljev, ki so storili množico zločinov zoper človečnost in
                     mednarodno pravo, je več kot razumljivo. To ogorčenje in zahteve za pregon so
                     utemeljene ne glede na obsodbo Vinka Levstika. Republika Slovenija kot pravna
                     država, ki se poteguje za vstop v mednarodne organizacije in skupnosti, je tako
                     po domačih zakonih kot po mednarodnih konvencijah dolžna preganjati vse
                     zločince zoper človečnost in mednarodno pravo. </p>
                  <figure>
                     <graphic url="slike_z_42/z_42_24.png"/>
                     <head>Generalni javni tožilec Anton Drobnič <name type="author"/></head>
                  </figure>
                  <p>Republika Slovenija tega ni storila in pravosodju doslej ni izročila niti enega
                     samega storilca kaznivih dejanj genocida in vojnih hudodelstev, ki so jih
                     množično izvrševali partizani, ko so že med vojno pobijali cele družine in cela
                     naselja, ob koncu vojne pa je zločinsko prelita kri zalila vso Slovenijo.
                     Načrtno so na več kot dvesto moriščih umorili od 150 do 200 tisoč neoboroženih
                     nasprotnikov komunističnega nasilja in revolucije. Tega ni storil kakšen
                     posamezen partizan ali posamezna partizanska enota. To je bilo veliko podjetje,
                     ki je zahtevalo temeljito pripravo in organizacijo. Pri tem je na različnih
                     ravneh sodelovalo nekaj tisoč ljudi, od pobudnikov, ukazovalcev, organizatorjev
                     in različnih izvrševalcev, od katerih se mnogi še danes sprehajajo med nami ali
                     nas celo vzvišeno poučujejo o demokraciji in človekovih pravicah. O storjenih
                     zločinih pa nihče noče nič vedeti.</p>
                  <p>Seveda ni čudno, če zločinci molčijo in se delajo nevedne. Povsem nerazumljivo
                     pa je, da pri toliko tisoč zločinih in zločincih noče ne o zločincih in ne o
                     njihovih žrtvah ničesar vedeti država, ki se razglaša za pravno državo. </p>
                  <p>
                     <emph>Slovenska javnost je – eni s strahom, drugi z upanjem – pričakovala, da
                        boste vi izvedli kazenski pregon komunističnih zločincev, saj ste bili osem
                        let na vrhu državnega tožilstva. Zakaj tega niste storili?</emph>
                  </p>
                  <p>Utemeljeno vprašanje in manj utemeljeno pričakovanje. Takšna pričakovanja enih
                     in drugih so izhajala iz dobrega poznavanja prejšnjega, komunističnega javnega
                     tožilstva v totalitarni državi in iz nepoznavanja demokratičnega tožilstva
                     pravne države. V totalitarni državi je bilo pravosodje s tožilstvom vred
                     nesamostojen del enotnega oblastnega sistema, ki ga je vodila in nadzirala
                     komunistična partija. V politično občutljivih zadevah je bilo tožilstvo in
                     sodstvo samo podaljšana roka partije, izvrševalec političnih odločitev, udarna
                     pest politike, katere ostrino in tempo je narekovala tajna policija. V tem
                     okviru je bila beseda vrhovnega javnega tožilca ukaz, ki je bil brez ugovora
                     izvršen. Tožilci in sodniki so odločitve komunistične partije samo prevedli v
                     pravni jezik in jim dodali potrebno pravno obliko.</p>
                  <p>Tako naučena javnost je ob zamenjavi političnega sistema in mojem imenovanju za
                     vrhovnega tožilca pričakovala, da se bodo le zamenjale vloge: novi tožilec bo
                     preganjal komuniste tako, kot je prejšnji preganjal nasprotnike komunizma. V
                     resnici mora biti kazenski postopek v pravni državi povsem drugačen kot
                     postopek v komunističnem totalitarizmu, čeprav formalno teče po enakih ali celo
                     po istih zakonih. V pravni državi mora namreč postopek teči v skladu z zakoni,
                     v totalitarni pa po trenutnih političnih potrebah in koristih.</p>
                  <p>
                     <emph>Ali hočete reči, da po zakonu kazenski postopek proti komunističnim
                        vojnim zločincem ne bi bil možen?</emph>
                  </p>
                  <p>Ne, taki postopki so po zakonu bili in so možni. Še več, državno tožilstvo jih
                     je tudi dejansko skušalo uvesti. Skoraj vsa okrožna državna tožilstva so
                     sprožila pri pristojnih kriminalističnih organih po enega ali več predkazenskih
                     postopkov za številne zločine, storjene na njihovem območju med zadnjo svetovno
                     vojno in ob njenem koncu. Tudi za največja morišča v Kočevskem rogu, v okolici
                     Ljubljane, Celja in Maribora so pristojna okrožna tožilstva v Ljubljani, Celju
                     in Mariboru od policije že pred mnogimi leti zahtevala predkazenski postopek,
                     to je policijsko preiskavo in odkrivanje zločinov in njihovih storilcev. Vse te
                     zadeve so bile ob mojem odhodu še odprte. Tedaj se še nobena ni končala s
                     kazenskim pregonom, ker policija do tedaj ni raziskala nobenega zločina, ni
                     tožilstvu dala nobene ovadbe in ni pravosodju izročila niti enega osumljenca. </p>
                  <p>
                     <emph>Kdo je torej odgovoren za to, da proti številnim vojnim zločincem ni bil
                        izveden noben kazenski postopek?</emph>
                  </p>
                  <p>Za uvedbo kazenskega postopka je dolžan poskrbeti krajevno pristojen okrožni
                     državni tožilec. Ta lahko uvede kazenski postopek proti določenemu storilcu, če
                     ima vse potrebne podatke in dokaze. Te mu preskrbi in izroči s kazensko ovadbo
                     kriminalistična policija, ki je pri nas po zakonu pristojna za odkrivanje
                     zločinov in zločincev in za zbiranje dokazov. Policija je za takšno delo tudi
                     usposobljena in ima potrebna sredstva in strokovnjake. </p>
                  <p>Državni tožilec ni pristojen niti usposobljen in opremljen za odkrivanje
                     zločinov. Sme pa od policije zahtevati, da opravi odkrivanje zločinov in
                     storilcev. To tudi mora storiti, če kakorkoli zve za sum, da je bilo storjeno
                     kaznivo dejanje. Tožilec sme policijo pri odkrivanju in zbiranju dokazov tudi
                     usmerjati, vendar pa ji ne more ničesar ukazati in zlasti ne s prisilo doseči,
                     da bi policija njegove usmeritve ali ukaze upoštevala in uresničila. </p>
                  <p>Odgovor na vaše vprašanje je torej takšen: Za to, da ni bil izveden noben
                     kazenski postopek proti storilcem znanih komunističnih pobojev, je neposredno
                     odgovorna predvsem policija in ministrstvo za notranje zadeve, v katerega
                     sestavi policija dela, ter izvršna oblast v celoti, to je vlada, katere del je
                     tudi notranje ministrstvo. Posredno pa so odgovorne politične stranke, ki
                     sestavljajo vladno koalicijo in vodijo izvršno oblast. </p>
                  <p>
                     <emph>Vaš odgovor je v nasprotju z mnenjem mnogih, ki za pasivnost pri pregonu
                        vojnih zločinov krivijo in napadajo predvsem pravosodje, tožilce in
                        sodnike.</emph>
                  </p>
                  <p>Nimajo prav, motijo se, ker ne vedo, da naše pravosodje nima svoje sodne
                     policije, ki bi lahko odkrivala kazniva dejanja in njihove storilce neodvisno
                     od policije, ki je v rokah izvršne oblasti in podvržena politiki. Glavni krivec
                     je nedvomno izvršna oblast in – vsaj do nedavnega – njej povsem podrejena
                     policija. S tem pa seveda ne želim reči, da so tožilci in sodniki brez vsake
                     odgovornosti. Sodna preiskovalna dejanja vodijo preiskovalni sodniki, ki tudi
                     lahko delujejo bolj ali manj učinkovito. V predkazenskem postopku policijo
                     usmerjajo državni tožilci. Ti to lahko počnejo dobro premišljeno, zavzeto,
                     hitro in odločno, lahko pa policijo le tu in tam pohlevno vprašajo, ali je
                     morda že kaj odkrila in nato zopet mirno čakajo leto ali dve. </p>
                  <p>Naj dodam, da so tako delali mnogi tožilci tudi v mojem času. Zlasti pasivno,
                     če ne celo nasprotujoče so se zadržali vodje vseh štirih višjih tožilstev, še
                     posebej vodja mariborskega Dušan Požar in vodja ljubljanskega višjega tožilstva
                     Pavle Dolenc, ki je nato postal sodnik vrhovnega sodišča in – da je nesmisel
                     popoln – celo sodnik mednarodnega sodišča za vojne zločine v Ruandi! Besedne
                     zahteve po bolj odločnem delovanju jih niso ganile, drugega učinkovitega
                     sredstva pa ni bilo. </p>
                  <p>Le čemu bi se ozirali na moje besede, ko so me najvišji politiki s predsednikom
                     države Milanom Kučanom, njihovim nedavnim partijskim šefom na čelu, od začetka
                     do konca mandata neprestano napadali in razreševali, tako je večina tožilcev
                     stalno živela v prepričanju, mnogi tudi v vročem upanju, da bom v najkrajšem
                     času odšel in se bodo vrnili stari komunistični vodje, kar se je po koncu
                     mojega mandata tudi v resnici zgodilo. Potem, ko so ti »vojaki revolucije« sami
                     in s pomočjo javnih občil vse naredili, da bi mi uničili potrebno avtoriteto,
                     sedaj hinavsko razglašajo, da državno tožilstvo tudi pod mojim vodstvom ni
                     preganjalo vojnih zločincev. Zlagano in pokvarjeno!</p>
                  <p>Zaradi pasivnosti in nasprotovanja nekdanjih komunističnih tožilcev pri
                     odkrivanju vojnih zločinov in zaradi bolj učinkovite organizacije tega dela in
                     nujno potrebne specializacije sem pristojnost za pregon zločinov proti
                     človečnosti in mednarodnemu pravu prenesel na Skupino državnih tožilcev za
                     posebne zadeve. Zavedajoč se nevarnosti, da bo skupina lahko dosegla bolj
                     učinkovito odkrivanje vojnih zločincev, so jo njihovi pokrovitelji in
                     zaščitniki z vseh vetrov silovito napadli. Moja naslednica jo napadalcem hitro
                     ugodila in skupino takoj onesposobila za takšno delo. Za nezakonito stanje je
                     zato odgovorno tudi državno tožilstvo.</p>
                  <p>
                     <emph>Pravite, da policija ni dala nobene ovadbe za vojne zločine in ni
                        pravosodju izročila nobenega vojnega zločinca, državni tožilci pa se tudi
                        niso pretegnili. Ali ste koga opozorili na potrebo po drugačnem delovanju
                        kriminalistične policije?</emph>
                  </p>
                  <p>Že v začetku leta 1991 sem dvakrat obiskal tedanjega notranjega ministra Igorja
                     Bavčarja in mu povedal, da mora policija poleg rednih nalog takoj začeti z
                     odkrivanjem medvojnih in povojnih zločinov, ki so jih storile enote katerekoli
                     domače ali tuje vojske, med katerimi še posebej izstopajo še nekaznovani
                     zločini partizanske in italijanske vojske. Razen splošne obljube drugih sadov
                     ni bilo. </p>
                  <p>Zahtevo po odkrivanju in raziskavi vojnih zločinov iz časa druge svetovne vojne
                     sem takoj po njegovem nastopu ponovil novemu notranjemu ministru Ivanu Bizjaku.
                     Dogovorila sva se, da bo čez nekaj dni prišel k meni na delovni sestanek. Na ta
                     dogovor sem ga kasneje še neštetokrat spomnil, mu poslal tudi pismo, vendar je
                     deset mesecev vse ostalo pri obljubah. Šele 14. januarja 1994, nekaj mesecev
                     pred svojim odhodom se je res oglasil skupaj z direktorjem Centra za
                     kriminalistične preiskave Mitjem Klavoro. Dogovorili smo se, da bosta tako
                     tožilstvo kot policija delo za odkrivanje vojnih zločinov vodila z enega mesta.
                     Za zvezo s policijo in koordinacijo dela sem že na sestanku imenoval svojega
                     predstavnika, minister Bizjak je to tudi obljubil, izvršil pa je to imenovanje
                     po mnogih opominih in zahtevah šele nekaj tednov pred svojim odstopom. Preveč
                     bi bilo, če bi povedal še to, kakšnega predstavnika je imenoval. </p>
                  <p>Z ministrom Andrejem Šterom je bilo sodelovanje iskreno in dobro, vendar po
                     toliko letih zavlačevanja ni bilo več mogoče na hitro spremeniti miselnosti
                     pristojnih kriminalistov. Naslednji minister Mirko Bandelj se o pregonu vojnih
                     zločincev ni hotel niti pogovarjati, na moje pismo o tem pa sploh ni odgovoril
                     ne ustno in ne pisno. Zato sem s posebnim pismom o vsem seznanil še predsednika
                     vlade dr. Janeza Drnovška. Tudi ta ni odgovoril, še manj karkoli ukrenil.
                     Izvršna oblast je tako pregon vojnih zločincev povsem blokirala. O tem, da v
                     Sloveniji ne odkrivamo vojnih zločinov in jih zato ne moremo preganjati, je bil
                     z letnimi poročili obveščen tudi Državni zbor RS in njegovi predsedniki,
                     nazadnje tudi dr. Janez Podobnik. Nihče ni ničesar storil, poročil sploh niso
                     obravnavali. Nekajkrat sem o tem na seji osebno obvestil tudi Odbor za
                     pravosodje in notranje zadeve. Edina posledica je bila povečana gonja za mojo
                     razrešitev, katere najsilovitejši krog se je začel prav v tem odboru. </p>
                  <p>
                     <emph>Vlada in notranje ministrstvo nočeta odkriti vojnih zločincev in jih
                        izročiti pravosodju. Zakaj tožilstvo ni začelo kazenskega postopka proti
                        neznanim storilcem, kot so nekateri večkrat javno zahtevali, da bi tako
                        prišli do podatkov in dokazov?</emph>
                  </p>
                  <p>Po veljavnem zakonu je kazenski postopek možno začeti samo proti znanim in
                     imenovanim osumljencem, o katerih obstajajo dokazi za utemeljen sum. Proti
                     neznanim storilcem ali brez dokazov za utemeljen sum ni mogoče začeti
                     kazenskega postopka. Proti neznanim storilcem so možna samo posamezna
                     preiskovalna dejanja. Takšna dejanja so tožilci preiskovalnim sodnikom
                     predlagali tudi v zvezi z vojnimi zločini in so sodišča nekatera tudi izvedla.
                     Zahteve po sprožitvi kazenskega postopka proti neznanim storilcem niso
                     strokovne, so pa izraz upravičenega ogorčenja demokratične javnosti, ker
                     slovenska država niti po 55 letih noče odkriti in identificirati množičnih
                     vojnih zločincev, ne partizanskih in ne italijanskih. </p>
                  <p>
                     <emph>Nekoč ste na Dnevih Drage takšno državo imenovali za barbarsko. Kje so
                        vzroki, kaj je razlog za takšno barbarsko sprenevedanje?</emph>
                  </p>
                  <p>Vzrok je neizživeti in neobsojeni komunizem in njegova totalitarna država. Znan
                     je podatek, da 82 odstotkov sedanjih državnih funkcionarjev izvira iz
                     totalitarne komunistične države. Predsednik države je zadnji komunistični
                     diktator v Sloveniji, ki razglaša, da je bil komunizem dobra stvar, da je
                     komunistični NOB temelj naše države, in zato hvali državne tožilce, da modro
                     ravnajo, ker ne preganjajo vojnih zločincev, češ da to ne bi bilo racionalno.
                     Predsednik Državnega zbora Borut Pahor je predsednik idejne in politične
                     naslednice Komunistične partije Slovenije, ki je odgovorna za tisoče zločinov
                     zoper človečnost in mednarodno pravo. Tudi zanj je komunistični NOB temelj
                     slovenske samostojnosti. Predsednik vlade dr. Janez Drnovšek je eden zadnjih
                     predsednikov komunistične Jugoslavije, podpisnik tajnih predpisov o
                     koncentracijskih taboriščih in drugih varovalkah komunističnega sistema.
                     Generalna državna tožilka Zdenka Cerar, dolgoletna komunistična funkcionarka,
                     javno izjavlja, da odloča po interesih namesto po zakonih. Predsednik
                     parlamentarne stranke SNS Zmago Jelinčič je nekaznovano izjavil, da bi morali
                     politične nasprotnike pobiti že leta 1945, podpredsednik Sašo Peče pa je med
                     volilno kampanjo javno povedal, da je izjava predsednika načelno stališče te
                     stranke, vendar ni proti neustavni stranki nihče ukrepal, še razburil se ni
                     nihče. Minister za pravosodje Ivan Bizjak je kmalu za Milanom Kučanom tudi sam
                     pohvalil državne tožilce kot modre, ker ne preganjajo vojnih zločinov, saj bi
                     to po njegovem bilo samo nepotrebno odpiranje starih ran. Pravosodni minister,
                     bivši varuh človekovih pravic, ki je tudi podpredsednik koalicijske stranke z
                     imenom nekdanje Slovenske ljudske stranke, nosilke medvojnega odpora proti
                     komunističnemu nasilju, je nato skupaj z generalno državno tožilko Zdenko Cerar
                     in številnimi državnimi tožilci na državne stroške romal v Semič, kjer so
                     počastili spomin na vojne zločince in na ustanovitev partizanskega tožilstva,
                     komunistične totalitarne ustanove, krive za nešteto zločinov prav nad člani
                     nekdanje Slovenske ljudske stranke. </p>
                  <p>Ob takšnih stališčih najvišjih državnih voditeljev in pravosodnih funkcionarjev
                     seveda ni čudno, če kriminalisti in tožilci ne odkrivajo vojnih zločinov in ne
                     lovijo vojnih zločincev. Nasprotno, država jim podeljujejo privilegije,
                     odlikovanja in državno počastitev ob smrti. </p>
                  <p>
                     <emph>Kaj k vsemu temu pravi pravna stroka?</emph>
                  </p>
                  <p>Ob prvotni pasivnosti se je policija sklicevala prav na stališče pravnih
                     strokovnjakov, da povojni poboji niso vojni zločin. Znano mi je, da je
                     predstojnik oddelka za kazensko pravo pri Pravni fakulteti v Ljubljani prof.
                     dr. Ljubo Bavcon – edina oseba, ki jo je Milan Kučan pohvalno imenoval v svojem
                     nastopnem govoru kot predsednik republike – trdil, da povojni poboji niso
                     zločin, ampak »justifikacija«, izvršitev ustne sodbe ljudskega sodišča. To
                     seveda niti po partizanskih revolucionarnih dekretih, kaj šele po veljavnih
                     kazenskih zakonih ni bilo dopustno. Morda je zato dodal možnost, da je poboj
                     bil zločinski, vendar naj ne bi šlo za poboj vojnih ujetnikov, ampak samo za
                     uboj navadnih civilnih jetnikov. Poboj civilnih jetnikov po končani vojni ni
                     vojni zločin, zato bi že davno zastaral in pregon ne bi bil več dopusten. </p>
                  <p>Dr. Ljubo Bavcon se je pri tem skliceval na določbo ženevske konvencije o
                     vojnih ujetnikih, da status vojnega ujetnika preneha, ko je ta repatriiran,
                     vrnjen v domovino. Ni mogoče misliti, da je profesor spregledal drugi del
                     predpisa, ki pravi, da to velja samo za ujetnike, ki so se prostovoljno vrnili
                     v domovino. Slovenski domobranci so bili v domovino vrnjeni s prevaro in ne po
                     njihovi volji. Šele ob že omenjenem obisku, ko je na državno tožilstvo z
                     ministrom Bizjakom prišel tudi Mitja Klavora, je ta povedal, da so
                     univerzitetni profesorji spremenili stališče o pobojih in priznavajo, da je šlo
                     za vojne ujetnike, torej za vojni zločin, ki ni zastaral. </p>
                  <p>
                     <emph>Slovenija očitno noče odkrivati in preganjati vojnih zločinov. Zakaj jih
                        ne preganja mednarodno sodišče za vojne zločine na območju bivše Jugoslavije
                        v Haagu?</emph>
                  </p>
                  <p>Mednarodno sodišče v Haagu je pristojno za zločine, ki so se zgodili v vojnah
                     po razpadu Jugoslavije. Zločine, storjene med revolucijo in ob koncu druge
                     svetovne vojne, je dolžna preganjati Slovenija. To mora storiti ne samo po
                     domačih zakonih, ampak tudi po mednarodnih aktih kot članica Organizacije
                     združenih narodov in kot članica Sveta Evrope. Te pravne, politične in kulturne
                     dolžnosti noče izpolniti, zato bo treba to vprašanje internacionalizirati tudi
                     mimo sodišča v Haagu. </p>
               </div>
            </div>
            <div type="div2">
               <head>Žaljivost nekega častnega doktorata</head>
               <docAuthor>Edi Gobec</docAuthor>
               <div type="div3">
                  <p>Že 13. maja letos, ko je predsednik RS Milan Kučan dobil častni doktorat na
                     Clevelandski državni univerzi, so se novinarji STA, Dela, Dnevnika,
                     Radiotelevizije Slovenije in kmalu za tem še Pop TV, Maga in drugi pogovarjali
                     tudi z zaslužnim profesorjem sociologije, bivšim podpredsednikom Mednarodne
                     častne organizacije sociologov in Narodne konfederacije ameriških izseljenskih
                     skupin, ravnateljem Slovenskega ameriškega raziskovalnega središča in avtorjem
                     ali urednikom šestnajstih knjig dr. Edijem Gobcem. Tudi mi smo ga prosili za
                     pogovor in v naslednjem objavljamo njegove odgovore na naša vprašanja.</p>
                  <p>
                     <emph>Kako je prišlo do tega, da je neka ameriška univerza sklenila podeliti
                        častni doktorat predsedniku Kučanu?</emph>
                  </p>
                  <p>Naj najprej odgovorim z nasprotnim vprašanjem: Kako je prišlo do tega, da je že
                     v osemdesetih letih ista univerza, ki jo pretežno financirajo ameriški
                     protikomunistični davkoplačevalci, edina v vsej Ameriki dovolila v svojih
                     prostorih praznovanje 29. novembra, največjega jugoslovanskega komunističnega
                     praznika? Odgovor je preprost: ker se pač ni zavedala, kako jo zna nekaj
                     spretnih ljudi varati in izkoriščati za svoje osebne in politične koristi. Po
                     zaslugi jugoslovanskih komunističnih generalnih konzulov, zlasti Ivana Vajgla
                     in Matjaža Jančarja, in predvsem še tamkajšnjega profesorja ekonomije Karla
                     Bonuttija (ki ga je pozneje Vajgl predlagal za veleposlanika RS v Vatikanu), je
                     univerza postala privlačno ameriško izhodišče za jugoslovanske komuniste. Tam
                     so pod krinko vzgoje in kulture lahko proslavljali dan, ko je pod Stalinom
                     izvežbani revolucionar Tito leta 1943 v Jajcu formalno prevzel oblast kot
                     predsednik jugoslovanske »začasne« vlade in kot vrhovni poveljnik in maršal
                     revolucionarnih partizanskih sil s ciljem, da uvede absolutno medvojno in
                     povojno oblast komunistov. Za ta cilj je bilo nujno potrebno s terorjem in
                     pobijanjem odstraniti predvsem vse tiste, ki bi se želeli neodvisno od
                     manjšinske komunistične partije boriti proti okupatorju in ki bi tako lahko po
                     vojni postali tekmeci za vpliv in oblast. S poudarjanjem osvobodilne vojne je
                     razmeroma majhna skupina dobro izvežbanih revolucionarjev zapeljala ali
                     prisilila v svoj revolucionarni stroj tudi množice vsega spoštovanja vrednih
                     resnično rodoljubnih partizanov, ki jim niso bili pravočasno znani
                     revolucionarni in monopolistični naklepi komunistov niti niso vedeli, kako se
                     je bil Tito pripravljen boriti tudi proti Angležem in Amerikancem, če bi se
                     le-ti izkrcali na od Nemcev zasedenem jugoslovanskem ozemlju, saj bi pozneje
                     zagotovili resnično demokratične volitve, kjer bi bili komunisti neznatna
                     manjšina. O Titovih poskusih povezave z Nemci, da bi preprečili zavezniško
                     izkrcanje, danes poročajo tudi prepričljivo dokumentirane angleške in ameriške
                     knjige.</p>
                  <p>Poleg praznovanj te monopolizacije oblasti so se na clevelandski univerzi
                     ustavljali prekaljeni vodilni komunisti, kot npr. tovariši Franc Popit, Zdenko
                     Roter, takratni podpredsednik jugoslovanske vlade (zveznega izvršnega sveta)
                     Kazimir Živko Pregl in vrsta drugih. Bivšega oficirja OZNE in zasliševalca
                     jetnikov, zlasti duhovščine, in poznejšega ožjega Kučanovega sodelavca dr.
                     Zdenka Roterja je Bonutti pospremil še na uredništvo katoliškega lista Universe
                     Bulletin, kjer smo med drugim brali, kako Roter, ki se je predstavil tudi kot
                     pisec za jezuitsko revijo America, razlaga, da je jugoslovanski humani
                     marksizem, ki omogoča spoštljiv dialog s krščanstvom, skladen s krščanstvom,
                     saj sledi mlademu Marxu, ki je postavil na isto raven religiozno in gospodarsko
                     ustvarjalnost. (Dejstvo seveda je, da je bil Marx že v prvem letniku univerze
                     fanatičen in strupen nasprotnik vsake religije, ki ji, podobno kot njegovi
                     zagovorniki v Sloveniji, ni nikdar priznaval kake pozitivne vloge.) Podobno je
                     podpredsednik jugoslovanske vlade Pregl še februarja 1990 s clevelandskega
                     univerzitetnega foruma zatrjeval ameriški javnosti, da bodo »nemiri med Srbi in
                     albanskim prebivalstvom na Kosovem kmalu ugodno rešeni na konferenčnih
                     posvetih«. In komaj dobro leto pred osamosvojitvijo je jugoslovanski
                     veleposlanik Dževad Mujezimoviæ izrabil isti akademski forum za prepričevanje
                     ameriške javnosti, da se »Slovenija in Hrvaška ne bosta odcepili od Jugoslavije
                     in hodili svoja ločena pota, kot napovedujejo nekateri voditelji gibanj za
                     samostojnost.« Ob tem ozadju ne preseneča, da je našel pot na prav to univerzo
                     tudi Milan Kučan, zadnji predsednik Zveze komunistov Slovenije, dosledni
                     častilec komunističnih revolucionarjev, vsiljevalec marksistične pravovernosti
                     v učbenike in sredstva obveščanja in najmočnejši vodja komunistične
                     kontinuitete.</p>
                  <figure>
                     <graphic url="slike_z_42/z_42_25.png"/>
                     <head>Pogled na osrednji del demonstrantov na Materinski dan 13. maja 2001 –
                        Demonstrirali so na čast slovenskih in drugih mater, ki so jim komunisti
                        pobili sinove in proti častnemu doktoratu clevelandske univerze za
                        slovenskega komunista Milana Kučana – Protest je ugodno predstavila tudi
                        ameriška televizija <name type="author"/></head>
                  </figure>
                  <p>Kam segajo niti prvih zakulisnih pobud za Kučanov doktorat, poznavalcem razmer
                     in v ameriško promocijo komunistov zapletenih oseb ne bo težko ugotoviti, ne
                     glede na sprenevedanja ali zanikanja, ki jim, kot smo brali celo v ljubljanskem
                     tisku, zlepa nihče več ne verjame. Formalno pa sta v skupnem pismu z dne 20.
                     septembra 2000 predlagala Kučana za častni doktorat ravnatelj univerzitetne
                     pisarne za mednarodne zadeve John Holm, ki je pred tem obiskal Slovenijo, in
                     načelnik oddelka za politične vede Donald Schultz. V predlogu nista niti enkrat
                     omenila dejstva, da je Kučan domala vse življenje od dijaških let dalje zavzeto
                     služil komunizmu, ki ga svobodni svet z Amerikanci na čelu odločno odklanja.
                     Pripisala pa sta mu zasluge za to, da je Slovenija bolj uspešna od drugih
                     jugoslovanskih pokrajin (kar je bila že pred Kučanovim rojstvom!), in še za
                     razvoj večstrankarskega sistema (ki ga po letu 1988 ni mogel več preprečiti),
                     tržnega gospodarstva (ki se razvija mimo njega) in neodvisnega sodstva (ki žal
                     ni tako neodvisno, kot bi po desetih letih samostojnosti upravičeno
                     pričakovali). Sklicevala sta se na Kučanovo priljubljenost (brez najmanjšega
                     pomisleka, da bi ta utegnila biti posledica skrbno negovanega kulta osebnosti
                     in sistematičnih medijskih linčev političnih in ideoloških nasprotnikov), in
                     celo na njegov humor, ki z njim rad daje samega sebe v nič, ko se npr. šali o
                     svoji majhni postavi – pet čevljev in štiri palce (in človek se vpraša, kdo
                     jima je posredoval vse te tako podrobne podatke).</p>
                  <p>Omenjala sta profesorje iz Slovenije, ki so kdaj predavali na Clevelandski
                     univerzi, med njimi tudi dr. Rupla, ki je l. 1989 ob pritoževanju, da ni dobil
                     vabila na kakšno boljšo univerzo, predaval en sam tečaj in živel na
                     Bonuttijevem domu, in dr. Frleca, ki sploh ni bil med predavatelji. Leta 1988
                     se je začel in leta 1990 končal tudi poletni tečaj za »ducate voditeljev
                     slovenskih podjetij«, kjer je šlo v resnici za skrbno izbrane poslovne
                     voditeljske pripravnike iz Slovenije in iz južnih republik. (Modri pedagogi in
                     gospodarstveniki navadno pošiljajo študente na več različnih vodilnih univerz z
                     najboljšimi kvalifikacijami za določena področja. Tako npr. tudi Kučan svoje
                     »po delovnem ljudstvu« štipendirane hčerke Ane ni poslal na Clevelandsko
                     univerzo, ampak na eno najboljših v ZDA.) Predlagatelja sta poudarila, da bo
                     doktorat prinesel univerzi tudi finančne koristi in ji zagotovil svetovni
                     ugled! </p>
                  <p>Med osebami, ki so študirale na zavodih, iz katerih je šele l. 1964 nastala
                     Clevelandska državna univerza, sta Holm in Schultz v okrepitev svoje nominacije
                     omenjala tudi senatorja Franka Lauscheja. Kot njegov življenjepisec (glej
                     knjigo Ohio’s Lincoln Frank J. Lausche, 1985, kjer so med drugimi sodelovali
                     rektorji treh ameriških univerz, s pismi za objavo pa še vsi živeči predsedniki
                     ZDA) vem, da je bil guverner in senator Lausche zelo zaveden ameriški Slovenec.
                     Je pa vedno odločno in dosledno odklanjal komunizem kot enega od treh najbolj
                     krutih sistemov 20. stoletja in zavračal vse, kar bi moglo kakor koli koristiti
                     komunistom. Če bi še živel, bi gotovo bolj kot kdorkoli nasprotoval podelitvi
                     častnega doktorata najmočnejšemu slovenskemu komunistu Kučanu in ga s svojim
                     izjemnim vplivom brez dvoma tudi preprečil. </p>
                  <p>
                     <emph>Kako je slovenska javnost sprejela novico o podelitvi doktorata?</emph>
                  </p>
                  <p>Slovenska javnost v Sloveniji in Ameriki na splošno sploh ni vedela, kaj se je
                     v zvezi s tem dogajalo, ker so pobudniki skupaj z občili o predlaganem
                     doktoratu več mesecev previdno molčali. Že več let je seveda bilo znano, da si
                     je Kučan želel postati doktor, a vsaj en prejšnji poskus se je kar klavrno
                     izjalovil, ker veljavnih doktoratov tudi v Ameriki ne morejo poklanjati
                     neobstoječe, fiktivne ustanove, medtem ko ni nobena slovenska ali evropska
                     univerza prišla do zaključka, da si Milan Kučan v resnici zasluži doktorat.
                     Zanimivo je, da so tudi na Clevelandski univerzi Kučanovo ime najprej
                     odstranili z liste kandidatov za doktorat. Nato je nekaj oseb začelo lobirati,
                     tako da pri vsem ni šlo za akademski, ampak za politični postopek. Na ključni
                     seji z dne 17. januarja 2001 pa se je predsednica odbora za počastitve Sally
                     Florkiewicz že sklicevala na pozitiven odziv slovenske skupnosti, saj naj bi na
                     univerzo prišlo »mnogo pisem z nominacijo in podporami za doktorat.« Uradni
                     arhiv ima do tistega datuma poleg Holm-Schultzeve vprašljive nominacije le
                     štiri pisma v podporo doktoratu (Tomsich, Eckart, Polensek in Ipavec). Pet dni
                     pozneje pa je odposlal svoje pismo še večkratni Kučanov gost v Sloveniji, sin
                     srbskega očeta in slovenske matere senator George Voinovich (ki sicer vsaj med
                     katoliškimi Slovenci rad poudarja, da je njegov vzornik Frank Lausche).</p>
                  <p>Na seji so namreč sklenili, naj predsednica Florkiewiczeva takoj stopi v stik z
                     Voinovichem in izposluje njegovo podporo. Iz podpisanega dokumenta je razvidno
                     še, da je aktivno pridobival podporna pisma za doktorat (ni pa poslal svojega
                     podpornega pisma) dr. Vladimir Rus, skupaj z Božom Pustom dolgoletni ožji
                     sodelavec Bonuttija. Na seji so se sklicevali še na »naklonjenost guvernerjeve
                     pisarne,« ki pa ni mogla najti kakršnega koli dokumenta ali kopije v podporo
                     Kučanu in videti je, da take podpore ni bilo, ali pa je v imenu pisarne
                     doktorat ustno zagovarjal tam uslužbeni Bonuttijev in Rusov sodelavec Božo (ali
                     August) Pust (sam brez univerzitetne izobrazbe), kar vse seveda pokaže, da ni
                     šlo za akademsko, nevtralno in objektivno presojo, ampak za finančno in
                     politično agitacijo.</p>
                  <p>Zapisnik ključne seje pove še, da je bila za podelitev doktorata izjemno važna
                     Kučanova obljuba, da bo »ustanovil stolico za slovenski program na Clevelandski
                     državni univerzi.« Tako je zaupnik Glickman izjavil, da bi univerza nikakor ne
                     smela pokloniti Kučanu doktorata, dokler ne dobi plačila za stolico ali
                     »endowed chair« – »vendar ne sme izgledati, da so doktorati na prodaj.« Drug
                     dokument brez datuma pa izraža željo, naj bi še pred doktorskimi ceremonijami
                     univerza iztržila vsaj 700.000 ameriških dolarjev, pri čemer se zanaša tudi na
                     slovensko skupnost v Ameriki. (Takšno pomoč je že pred leti v Ljubljani
                     napovedoval Bonutti, zanašajoč se na podporo senatorja Lauscheja, ki pa je
                     vsako sodelovanje odločno zavrnil.) In kakšne so cene? Po poročilu pristojnega
                     urada univerze stane nova stolica dva milijona in pol ameriških dolarjev;
                     obnovitev že prej obstoječe stolice (kar tu ne pride v poštev) en milijon in
                     pol; financiranje profesure pa pol do tričetrt milijona dolarjev.</p>
                  <p>V pričakovanju znatnih finačnih koristi in »mednarodnega ugleda« za univerzo in
                     po pisni podpori petih ameriških Slovencev je odbor odobril Kučanov doktorat.
                     Pred njim je odobril doktorat trem bogatim poslovnežem in še ženi prvega in
                     najbogatejšega poslovneža kot tudi ženi ohijskega guvernerja Boba Tafta; vsi ti
                     so potem tudi prejeli doktorat pred Kučanom Tako je ob vsej inflaciji meril za
                     častne doktorate kot zadnji in najbolj »kontroverzni« kandidat prišel na vrsto
                     predsednik Slovenije Milan Kučan. Kako slabo so bili na to počastitev
                     pripravljeni, pove tudi dejstvo, da ob podelitvi doktorata niso znali niti
                     brati njegovega priimka, tako da je bil najprej Kukan, potem pa Kušen. Program
                     13. maja je bil tudi labodji spev predsednice univerze dr. Claire Van Ummersen,
                     ki še pred izvolitvijo novega predsednika ali predsednice zapušča svoj
                     položaj.</p>
                  <p>
                     <emph>Zakaj so se nekateri Slovenci odločili, da protestirajo proti tej
                        odločitvi? </emph>
                  </p>
                  <p>Gotovo je imel vsak oporečnik ali protestnik svoje objektivne in subjektivne
                     razloge za protest. V Ameriki rojeni Slovenec je svojo navzočnost med
                     protestniki izrazil takole: »Predstavljajte si, kaj bi Amerikanci in še posebej
                     ameriški Judje storili, če bi naj dobil doktorat nemški (neo)nacist, ki sicer
                     ni osebno fizično ubijal žrtev, je pa ščitil vojne zločince, proslavljal
                     nacistične programe, zanikal strahote holokavsta in zreduciral število njihovih
                     žrtev na desetino ali manj in ni nikdar javno obsodil nacizma. Že zgolj vodilni
                     položaj v nacistični ali neonacistični stranki brez zgoraj naštetih
                     obteževalnih okolnosti bi povzročil ogorčene proteste po vsej Ameriki! Pa
                     prenesimo zgornjo paralelo na Kučana in na komunizem, ki je ravno tako
                     totalitaren, okruten in krvav kot sta fašizem in nacizem. Vprašanje ni, zakaj
                     protestiramo. Vprašanje je, zakaj ne protestira Amerika in svobodni svet.«</p>
                  <p>Kot že tolikokrat prej Amerika in svobodni svet z majhnim številom izjem za ta
                     zanju brez dvoma zelo drobni in nepomembni dogodek enostavno nista vedela. </p>
                  <p>
                     <emph>In kako so protestirali Slovenci? </emph>
                  </p>
                  <p>Čeprav so za razpravljanje o doktoratu zvedeli zelo pozno in nezanesljivo, v
                     glavnem šele proti koncu februarja, so organizacije in posamezniki odposlali na
                     univerzo nad 30 protestnih pisem ali vsaj petkrat več kot tisti, ki so doktorat
                     podpirali. Tik pred poletom v Beograd (v vlogi ekonomskega svetovalca) je 21.
                     aprila iz Velike Britanije faksiral svoj močno utemeljeni protest tudi bivši
                     partizan, obsojenec z Nagodetovega procesa in mednarodno priznani
                     gospodarstvenik in poznavalec (post)komunističnih ekonomskih in političnih
                     sistemov ter prejemnik visokega britanskega odlikovanja dr. Ljubo Sirc (kopiji
                     pa je poslal tudi g. Kučanu in dr. Drnovšku, da ne bi mislila, da kaj dela za
                     njunim hrbtom). Nihče seveda ni vedel, kdaj bo (ali je bila) odločilna seja,
                     saj proti vsem pravilom odnosov z javnostjo in še posebej z davkoplačevalci
                     univerza ni hotela razkriti te informacije. Na sestanku s predsednikom in
                     blagajnikom Slovenskega ameriškega sveta (dr. Matejem Roesmanom in Stanetom
                     Kuharjem) dne 30. marca pa naj bi bili po Kuharjevem časopisnem poročilu
                     izjavili, da bo ključni sestanek odbora še tisti dan. Dokumenti, ki smo jih
                     dobili šele po podelitvi doktorata, pa pokažejo, da je bilo odločeno že mnogo
                     prej, namreč 17. januarja 2001, in sicer na zaključku seje, opisanem pod
                     zaglavjem »Druge zadeve«. Dne 26. januarja je predsednica univerze že povabila
                     predsednika RS g. Kučana na »graduacijske ceremonije« 13. maja, kjer naj bi
                     sprejel doktorat. Doktorate, ki so podeljeni na osnovi neresničnih informacij
                     ali nesprejemljivih pritiskov, podkupnin ali drugih resnih nepravilnosti (npr.
                     plagiatov pri akademskih doktoratih), lahko univerze sicer vedno prekličejo ali
                     razveljavijo, kar pa se v tem slučaju iz razumljivih razlogov ni zgodilo.
                     Clevelandska univerza je bivšemu igralcu Antonu Gogali, ki se zdaj po besedah
                     avstralskega lista Glas Slovenije »igra konzula v Clevelandu«, poslala še listo
                     z naslovi nad 50 Neslovencev, ki naj bi jih konzul povabil na banket v
                     počastitev novega častnega doktorja Kučana.</p>
                  <figure>
                     <graphic url="slike_z_42/z_42_26.png"/>
                     <head>Protestniki Ivan Hauptman, France Ferkulj in France Dejak, rešenec iz
                        brezna v Kočevskem Rogu, v pogovoru s slovenskimi novinarji <name
                           type="author"/></head>
                  </figure>
                  <p>
                     <emph>Kako so potekale demonstracije in kdo je demonstriral?</emph>
                  </p>
                  <p>Kot so priznali opazovalci, ameriški varnostniki in tudi slovenski novinarji,
                     smo demonstrirali mirno in dostojno, brez vsakega vpitja, s slovensko zastavo
                     na čelu, in s sporočilnimi transparenti. Ker je bil 13. maja tudi ameriški
                     materinski dan, so bile demonstracije proti doktoratu posvečene še vsem
                     materam, ki so jim komunisti pobili sinove, pa tudi drugim, ki so izgubili
                     očete, brate in druge sorodnike. Vsi smo razumeli, da bo marsikdo tisto
                     popoldne preživel v krogu svoje družine, kot bi ga želeli tudi protestniki, in
                     nihče ni na nikogar izvajal najmanjšega pritiska. In vendar je prišlo
                     demonstrirat tudi več mater, med njimi dobro znana Anica Knez, ki si je
                     pridobila neprecenljive zasluge za Slovenski dom za ostarele in skupaj z možem
                     Rudijem spada med stebre slovenske skupnosti v Clevelandu ter v skupnosti kot
                     čebelica pridna Helenca Gorše.</p>
                  <p>
                     <emph>Koliko je bilo vseh demonstrantov? </emph>
                  </p>
                  <p>Ob srečanju s slovenskimi novinarji, ko so se protestniki šele začeli zbirati,
                     kar so novinarji vedeli, saj so spraševali, koliko jih pričakujemo, jih je res
                     bilo le okrog 20, ob polni zasedbi pa jih je več oseb naštelo med 60 in 70. In
                     kdo so bili ti protestniki, ki jih je nekdo v Sloveniji predstavljal kot »nekaj
                     nezadovoljnežev«? Nekateri so bili neposredno zelo prizadeti od komunistov.
                     Tako je Frank Dejak, ki ga vsi poznamo kot dobrega človeka in zavednega
                     Slovenca, šel skozi pekel Kočevskega roga in se je domala čudežno (podobno kot
                     Milan Zajec, ki so mu ubili tudi pet bratov) rešil iz brezna. Kako naj bi tak
                     človek ne čutil moralne dolžnosti pričevanja o groznih morijah brez vsakega
                     sodnega procesa, o tistem holokavstu, ki naj bi ga po Kučanu, ki ga je najprej
                     zdesetkal, kar lepo pozabili. (Kot socialni psiholog se sprašujem, če je to
                     psihološko sploh mogoče, in Judje so prepričali svet, da ne smemo nikdar
                     pozabiti žrtev holokavsta.) Prav nič pa ni Milan Kučan s tovariši voljan
                     pozabiti namišljenih ali dejanskih prekrškov domobrancev in četnikov, da ne
                     omenjamo drugorazrednosti tisočev gorenjskih in štajerskih Slovencev, ki so
                     trpeli po nemških delovnih taboriščih ali kot prisilno mobilizirani vojaki in
                     so jim tudi radi očitali kolaboracijo, medtem ko so po več poročilih mlade
                     mobilizirance, ki so pobegnili na Pohorje, fanatični komunisti pod Ribičičevim
                     vodstvom kot marsksistično nezanesljive zverinsko pobili. Nihče seveda ni
                     nikdar očital kolaboracije Titu in vsem drugim, ki so pod manj krutimi
                     razmerami služili v avstrijski ali italijanski vojski, ali v občilih
                     kontinuitete podčrtal, da so bili vodilni komunisti in politični komisarji
                     krivi prostovoljne kolaboracije z zločinskim Stalinom v krvavi revoluciji za
                     sovjetizacijo Slovenije.</p>
                  <p>Naj predstavimo še nekaj protestnikov? Moja žena Milena, lanskoletna
                     srednješolska učiteljica leta za vso državo Ohio in prva avtorica najbolj
                     popularnih učbenikov slovenskega jezika za angleško govoreče – po katerih se je
                     učilo slovenščine že nad 10.000 ljudi v ZDA, Kanadi in Avstraliji, pa tudi več
                     diplomatov in poslovnežev v Sloveniji – je protestirala v spomin svojega po
                     krivem obtoženega in po komunistih ustreljenega očeta Stanka. Da pri tem ne
                     omenjam naročila Vide Tomšič »progresivnim Slovencem« v Chicagu, kako ne smejo
                     sodelovati z našim Slovenskim ameriškim raziskovalnim središčem, kar je
                     Tomšičeva razložila z utemeljitvijo, da je moja žena, ki je enajstletna prišla
                     v Ameriko, »politično obremenjena«. Dolgo so raziskovali to njeno namišljeno
                     »obremenjenost« celo v samostojni Sloveniji, ko je iz golega slovenskega
                     rodoljubja želela dobiti slovensko državljanstvo. Ponosen sem, da se je pogumno
                     odločila za protest.</p>
                  <p>Protestnik Rudi Flis je staronaseljenski ameriški državljan, ki se je pridružil
                     v spomin na padle prijatelje v vojni proti komunizmu. Kot so poročali tudi
                     nekateri novinarji, je slovensko zastavo z žalnim trakom ponosno nosil Tone
                     Oblak, tajnik Slovenskih krščanskih demokratov v Ameriki, ki je tudi eden
                     glavnih širiteljev slovenskih knjig v Clevelandu.</p>
                  <figure>
                     <graphic url="slike_z_42/z_42_27.png"/>
                     <head>Protestniki v pogovoru z novinarji – Protestnik Tone Oblak nosi slovensko
                        zastavo z žalnim trakom <name type="author"/></head>
                  </figure>
                  <p>Baje (in res ne vem, kako) je predsednik Kučan iz precejšnje daljave videl
                     transparent z napisom, »Če hočeš mir, delaj za pravičnost,« ki ga je nosil
                     mladi clevelandski mestni svetnik Joe Cimperman; le-temu ameriški tisk že dolgo
                     napoveduje, da bo nekoč še clevelandski župan. Med protestniki so novinarji
                     opazili in slikali tudi dr. Milana Pavlovčiča, ki je s svojimi slovenskimi
                     radijskimi programi več desetletij odločilno pomagal ohranjati slovensko besedo
                     in pesem v Severnem Ohiu. Kar trije protestniki so zaslužni tudi kot uredniki
                     najstarejšega slovenskega lista Amerikanski Slovenec in sicer sedanja slovenska
                     urednica Mara Cerar Hull, ki je tudi avtorica dveh knjig pretresljivih spominov
                     na svoja otroška leta; bivši angleški urednik Janez Nemec, ki poučuje v
                     slovenski šoli in vodi tudi mladinski pevski zbor in slovensko godbo na pihala,
                     in njegov oče, bivši slovenski urednik Tone Nemec, ki je istočasno dolgoletni
                     tajnik Društva sv. Jožefa, s 1500 člani največjega društva Ameriške slovenske
                     katoliške jednote. In kdo ne pozna dveh vsestransko požrtvovalnih garačev in
                     znanih dobričin v slovenski skupnosti, protestnikov Franka Šege in Viktorja
                     Tominca?</p>
                  <p>Protestnik Ivan Hauptman je predsednik zelo uspešnega podjetja Sunset
                     Industries, kjer je zaposlenih tudi mnogo zavednih Slovencev, poleg tega je
                     predsedoval najmočnejšemu pevskemu zboru Korotan in edinemu še obstoječemu
                     slovenskemu ameriškemu dramskemu društvu Lilija; je še sodelavec Slovenskega
                     radia in producent verjetno največjega števila dokumentarnih videokaset iz
                     življenja slovenskih emigrantov v Ameriki (kjer si sicer z eno samo kaseto
                     lasti prvenstvo Bonuttijev slovenski naslednik na Clevelandski univerzi in
                     Kučanov propagator Joško Valenčič). Skupaj z drugim protestnikom, v skupnosti
                     izredno aktivnim Srečkom Gasarjem, je Hauptman v okviru Lilije pripravil in na
                     akademiji ob 200-letnici Prešernovega rojstva predstavil videokaseto Krst pri
                     Savici, seveda iz gole ljubezni in brez vsakih finančnih podpor, vendar gotovo
                     v mejah dobrega okusa.</p>
                  <p>Branko Pogačnik je maja 1942 komaj 13-leten v gnojničnem sodu mimo italijanskih
                     straž srečno pripeljal orožje slovenski nacionalni ilegali za njen boj proti
                     okupatorju, pa nekaj mesecev pozneje izgubil zavedno mater in očeta, ki so ju
                     pobili komunisti. Pozneje je preživel nad štiri leta v komunističnih zaporih,
                     kjer je na Miklošičevi videl in si za vedno zapomnil tudi oficirja Ozne Zdenka
                     Roterja. Kako naj bi dobri in narodno zavedni Branko odobraval doktorat za
                     človeka, ki predstavlja vrh komunistične kontinuitete in ni nikdar javno
                     obsodil komunizma? Polde Omahen je s svojim izjemnim znanjem in mojstrskim
                     zastonjskim delom obogatil slovensko šolo, cerkev, pristavo in nič koliko
                     slovenskih domov in podjetij. Stane Kuhar, upravnik ameriške banke, ki gara pri
                     slovenski župniji, šoli in časopisu, je tudi blagajnik Slovenskega ameriškega
                     sveta. On in domala vsi protestniki so zbirali in darovali denar za prve
                     slovenske svobodne volitve v Sloveniji (brez katerih bi tudi samostojnosti ne
                     bilo), kjer pa smo takrat pogrešali ljudi, ki so zdaj podprli Kučanov doktorat.
                     Vsi protestniki pa smo tudi požrtvovalno delali za priznanje slovenske države
                     (in nekateri smo dobili za ta svoja prizadevanja vladna priznanja, ki sta jih
                     sopodpisala ministrski predsednik Lojze Peterle in predsednik RS Milan Kučan).
                     In še bi lahko naštevali, a zmanjkuje prostora. Kakšna škoda, da teh dobrih in
                     zavednih ljudi ne more spoznati več dobrih in zavednih Slovencev tudi v
                     domovini in tako za marsikoga ostanejo le anonimni »nezadovoljneži«!</p>
                  <p>Na enem izmed transparentov je bil napis, ki morda najbolje razloži, zakaj smo
                     protestirali. Napis se glasi: »We love Slovenia, but hate communism! – Ljubimo
                     Slovenijo, a ne maramo komunizma!«</p>
               </div>
            </div>
            <div type="div2">
               <head>Spet je bil Veliki Šmaren</head>
               <docAuthor>Blaža Cedilnik</docAuthor>
               <div type="div3">
                  <p>Spet je bil Veliki Šmaren in spet so bile Brezje. Spet nam je nadškof Rode
                     natrosil nekaj kritičnih besed v zvezi z našo stvarnostjo, kot bi se reklo v
                     »dobrih starih časih«. Ob njegovih besedah bi se morali vsi skupaj zamisliti,
                     kaj lahko vsak od nas napravi, da se bodo stvari izboljšale, če že ne uredile.
                     In mediji, kot nekakšna sedma sila, kot nekakšna dodatna veja oblasti, kot
                     tisti, ki drži vladi ogledalo, bi morali povzeti njegove misli in jih razširiti
                     in jim dodati še nove kritične dimenzije. Vendar so mediji znova pokazali, da
                     so daleč, daleč od neodvisnosti. Ja, pa saj to vsi vemo. Torej, kakšen je bil
                     odmev v medijih? Pravzaprav zelo mlačen. Prezirljiv na nek način. Ko promet
                     obstane. Promet na Brezje in z Brezij, na Bled in z Bleda. Ljudje pa
                     razočarani, seveda, saj ni povedal nič novega. Žal mu je za dobrimi starimi
                     časi komunizma, ko si bil lahko uporen in zato privlačen, ko si občutil
                     notranje zadovoljstvo in so ti bili ljudje naklonjeni. Skratka, izpel se je.
                     Vedno mlati eno in isto slamo. Nekoliko več besed je bila vredna le njegova
                     izjava, da so kristjani drugorazredni državljani. Tu pa se je obregnil še
                     ombudsman in povedal, da nima nobenih tozadevnih pritožb. Sicer nam je pa že
                     večkrat povedal, za koga se bo posebej zavzemal za tujce, begunce,
                     homoseksualce. </p>
                  <p>Zdaj pa nesporazum ob »žalovanju za dobrimi starimi časi komunizma« in »ko si
                     občutil notranje zadovoljstvo«. Nikakor ne gre za žalovanje za tistimi časi, ki
                     so bili vse prej kot vredni česa takega. Pač pa je res, da smo takrat imeli
                     občutek, da se bo nekaj zgodilo, imeli smo vero v prihodnost, ne v neko daljno,
                     neotipljivo prihodnost, pač pa v prihodnost, ki je tako rekoč na dosegu roke,
                     imeli smo občutek perspektivnosti. Zdaj pa imamo popolnoma drugačne občutke.
                     Zdi se nam, da se nam vse skupaj nekako izmika, da so si taisti ali pa njihovi
                     nasledniki uzurpirali novo državo, uzurpirali lastnino, uzurpirali oblast, da
                     bodo lahko zgradili državo po svoji volji, veri in postavi.</p>
                  <p>Ob tem sem se spomnila, lahko bi rekla, davnega obiska v Husrevbegovi džamiji v
                     Sarajevu, ki jo je jugo-vojska porušila ob razpadanju države. Tam smo bili
                     pravzaprav tik pred začetkom procesa razpadanja naše bivše države. Muslimanski
                     svečenik, ki nam je džamijo razkazoval in pojasnjeval značilnosti muslimanske
                     vere, je bil pripravljen odgovarjati tudi na naša vprašanja. Seveda smo ga
                     vprašali tudi o Salmonu Rushdiju, ki so ga muslimani obsodili na smrt zaradi
                     njegovih Satanskih stihov, s katerimi jih je neizmerno užalil in zaradi česar
                     se je skrival in ni bil varen nikjer na svetu. Razložil nam je, kako muslimani
                     postopajo s sovražniki (Namreč Salmon Rushdi je bil njihov sovražnik). Najprej
                     ga poskušajo fizično uničiti, se pravi ubiti, če se to ne da, skušajo uničiti
                     njegovo delo, če pa še to ni mogoče, kažejo skrajni prezir do njega in ga tako
                     izločijo, izničijo.</p>
                  <p>Zakaj to pišem? Ker imam občutek, da naši neokomunisti ali mladokomunisti ali
                     komsomolci natanko tako počno z Rodetom. Namreč ob njegovem imenovanju so bili
                     ljudje močno na njegovi strani. Saj veste, kaj se je takrat govorilo. Da so šli
                     sam gospod predsednik Kučan zanj posredovati v Rim, ker so se bali, da bi bil
                     imenovan, ne-bodi-ga-treba, napadalni Stres ali bog-nas-varuj, pri ljudeh,
                     zlasti pri mladini, izjemno priljubljeni Uran. Menda so bili prepričani, da
                     zaradi svoje odsotnosti iz Slovenije nima niti najmanjšega pojma, kaj se pri
                     nas dogaja in bo temu primerno nebogljen in kooperativen. Pa so se, kot smo vsi
                     skupaj ugotovili, pošteno zmotili. Zato so ga, čim je odprl usta, napadali od
                     spredaj in od zadaj, kot bi rekla moja stara mama. Sleherno njegovo besedo so
                     stokrat obrnili, jo stokrat prežvečili, iz nje izvlekli skrite pomene in namige
                     in hujskanja. Na ta način jim je uspelo cel kup ljudi odvrniti od njega in od
                     takšne Cerkve, ki jo on predstavlja in zastopa. Pa očitno je bilo to premalo.
                     Treba se je bilo lotiti stvari z drugačno metodo. Orkester, ki je v prejšnjih
                     letih na vsako njegovo intonacijo pod nevidno taktirko špilal do onemoglosti,
                     je zdaj ob zamahu iste taktirke utihnil. Novinarji (seveda neodvisni,
                     profesionalni, kot so pač naši novinarji, kdor drugače misli je skoraj državni
                     sovražnik) pa pišejo, da je avgust čas kislih kumaric, da se nikjer nič ne
                     dogaja, da so komaj čakali na Veliki Šmaren in Rodetov govor, pa ni povedal nič
                     novega, nič pretresljivega, nič, o čemer bi bilo vredno pisati. Saj vsi vemo o
                     njem, kaj misli, ves čas vlači na dan odnos države do Cerkve, kot da bi bila to
                     edina verska skupnost pri nas, kot da jih ne bi imeli okoli trideset, ki pa
                     morajo biti seveda glede na ustavo enakopravne. Kakšna bedarija! Zberem pet
                     mandeljcov, ustanovimo versko skupnost in smo takoj enakopravni s Cerkvijo, ki
                     predstavlja na tem prostoru, če se že gremo to igrico, daleč najbolj številno
                     versko skupnost, razen tega pa še temelj naše kulture v najširšem pomenu
                     besede, temelj etike, estetike, morale in religije. </p>
                  <p>Če bi človek padel z Lune, bi mislil, da je on edini cerkveni dostojanstvenik v
                     Sloveniji, da mu je celotna slovenska cerkev podrejena. Pa je tu še mariborska
                     škofija in koprska. Oba škofa, ki vodita ti dve škofiji, v svojih govorih prav
                     tako ali pa še bolj ostro kritizirata našo sedanjost in našo politiko. Pa, saj
                     ne rečem, da ju ne omenjajo. Seveda ju. Ampak bolj v smislu navajanja njunih
                     besed, bolj v smislu poročanja o njunih nastopih in izjavah, bolj v smislu, da
                     je njuna kritika na mestu, da pač pri nas še ni vse tako, kot bi moralo biti.
                     Naj navedem samo nekaj misli, ki jih je koprski škof Metod Pirih izrekel na
                     spravni slovesnosti 8.julija 2001 v Lajšah, ko je omenjal 204 Slovence, ki jih
                     je sv.oče Janez Pavel II. proglasil za pričevalce vere. Govoril je še o
                     povojnih pobojih in povojnem zapiranju duhovnikov in laikov. Omenil je dejstvo,
                     da so mnogi politiki, mediji in učitelji ter preko njih mnogi mladi osvojili
                     geslo: Pozabimo preteklost! Mislimo na prihodnost! Vse te fraze ne prihajajo iz
                     želje, da bi narod poenotili, ampak da bi mu preprečili spomin na storjene
                     zločine. Da bi ga nekako odrezali od teh spominov. Da bi končno mnogi ostali
                     nekaznovani, ohranili položaje in predvsem dobre pokojnine. Poudaril je, da
                     mora biti zgodovina učiteljica sedanjih in prihodnjih rodov in da bi morali
                     nehati v zgodovinskih učbenikih, na raznih proslavah in v zapisih na spomenikih
                     polovico slovenskega naroda imeti za izdajalca.</p>
                  <p>Naj si dovolim malo špekulacije; prepričana sem, da bi Rode česa takega ne
                     mogel oziroma ne smel nekaznovano izreči. Nekaznovano mislim v pomenu, da
                     njegove besede ne bi bile preslišane ali zgolj navedene, ampak soglasno,
                     enoumno napadene v vseh medijih najprej s strani novinarjev, nato pa še v
                     pismih bralcev. Ali pa, kot se zdaj piše o Rodetu, češ, poglejte ga, tega
                     revanšista, tega zaplankanca, ki ne more preboleti, da ga je povozil čas, ki še
                     vedno skuša oživiti čase klerikalizma in obnoviti razdor v slovenskem narodu,
                     ki ga je cerkev povzročila med drugo svetovno vojno.</p>
                  <p>Seveda se človek takoj vpraša, zakaj eni lahko govorijo, kar jim pade na pamet,
                     drugi pa ne smejo, eni lahko kritizirajo, drugi pa ne smejo. Stvar je zelo
                     očitna. Vsa razlika je v izvirnem grehu, seveda v pomenu, kot sem ga že večkrat
                     uporabila in ki ga nosim tudi sama in sem bila nemalokrat deležna njegovih
                     posledic. Gre za povezavo s protikomunistično stranjo v drugi svetovni vojni.
                     Kajti, kdor je kakorkoli povezan s to protikomunistično stranjo, se vsako
                     njegovo dejanje, vsaka njegova beseda razume in razlaga s to povezavo. Kajti,
                     komunistična stran, kakorkoli se je že preoblikovala, kakorkoli se že danes
                     imenuje, je še vedno na oblasti. Morda celo vedno bolj. In ne mi težiti s
                     komunizmom kot ekonomskem, političnem ali družbenem sistemu. Gre za komunizem
                     kot sistem, ki je ustoličil določene ljudi na osnovi zgodovinske laži, drugim
                     pa je bolj ali manj opral možgane. Ne razumite me napak, ni problem, da je
                     ustoličil neke ljudi, drugih pa ne, problem je v tem, da bi večini teh
                     ustoličencev morali soditi za vojne zločine in hudodelstva. Pravzaprav se
                     nekoliko nenatančno izražam; na oblasti niso ljudje, ki jih je ustoličil
                     komunizem, ampak njihovi otroci in vnuki, pa zraven še kakšen simpatizer in,
                     kar je zelo zaželeno, kakšen otrok ali vnuk koga s protikomunistične strani, ki
                     je popljuval svojega očeta ali deda, ga pomagal proglasiti za izdajalca
                     slovenskega naroda in sedaj služi kot dokaz, da lahko takšni ljudje v naši
                     družbi uspejo, da imajo vse možnosti, da torej niso državljani nižjega ranga.
                     Kar se pa katoličanov tiče, je podobno. Če se vdinjajo novi (stari) oblasti in
                     pljuvajo po Rodetu in njegovih kritičnih besedah, po Cerkvi, če so proti
                     vračanju po drugi svetovni vojni odvzetega cerkvenega premoženja, potem imajo
                     nekaj možnosti. Če so pa pokončni, če kritično gledajo na obnašanje nove
                     (stare) oblasti, če so pošteni in mislijo, da je treba ukradene stvari vrniti,
                     imajo »čudne ideje o spremembi zgodovine«, potem zanje ni prostora pod
                     svobodnim soncem. Svobodno za nekatere, za druge pa vse prej kot to. In pri
                     Rodetu se da najti povezavo s protikomunistično stranjo. To je to. To je njegov
                     izvirni greh, zaradi katerega se vsaka njegova misel, beseda ali dejanje meri z
                     drugačnim vatlom kakor misli, besede ali dejanja drugih.</p>
                  <p>Saj vsi vemo, zakaj je to tako. Komunizem kot ideologija ni bil obsojen,
                     njegovi zločini oziroma zločini v njegovem imenu oziroma s strani njegovih
                     pristašev niso bili kaznovani. Če rečeš kaj takega, te takoj zatolčejo, češ da
                     so vložene nekatere obtožnice. Pa kaj. Pri teh se proces še posebej vleče in bo
                     zvodenel še preden bo prišel na vrsto.</p>
                  <p>Kolikor v časopisih ni bilo posebnih kanonad na Rodeta, so bile pa tem večje na
                     modernem mediju, na internetu. Konferenca soc.culture.slovenia nosi ime kultura
                     čisto po krivici, kajti tisti, ali vsaj večina tistih, ki pišejo vanjo svoja
                     mnenja, so zelo, zelo daleč od kulture. Prav zanimivo in značilno je, katere
                     teme jih najbolj okupirajo oziroma prevzamejo. Cerkev, državljanska vojna v
                     Sloveniji med drugo svetovno vojno, komunizem. In se obnašajo in so se obnašali
                     prav tako, kot tisti orkester, o katerem sem že večkrat govorila. Oni pa so se
                     spravili na Rodeta in cela reč izzveni nekako takole: Vsakemu vrabcu v
                     Sloveniji je namreč že jasno, kdo »stalno vzdržuje ozračje sovražnosti«. Ampak
                     spravijo se samo na njega in na njegove izjave, izjave drugih škofov, pa najsi
                     so še tako provokativne in kritične, jih ne zanimajo. In če včasih kdo od
                     ameriških ali kanadskih Slovencev napiše kakšno svoje mnenje, podobno tistemu,
                     kar je izjavil koprski škof Metod Pirih na letošnji spravni slovesnosti v
                     Lajšah, ga napadejo v neskončnih rojih. Če kdorkoli napiše kaj v smislu
                     simpatije s protikomunistično stranjo, se takoj spravijo nanj. Skratka,
                     obnašajo se tako, kot se obnašajo klasični mediji, kar pomeni, da so ljudje
                     nehali uporabljati lastne glave in ponavljajo tisto, kar jim ponudijo mediji. </p>
                  <p>Rode si zamišlja ideološko nevtralno šolo in najbrž tudi ideološko nevtralno
                     družbo. Žal je to le lepa in pobožna želja. Ideologije, s katerimi so bile
                     napumpane množice, so povzročile in še povzročajo svetu toliko gorja. Prav
                     zdajšnji teroristični napad na ZDA to kaže v vsej svoji grozoti. Naši ljudje,
                     ki pišejo v prej omenjeno konferenco na svetovnem spletu, pa se izrazijo nekako
                     takole: »Prav vam je. Dobili ste, kar ste si zakuhali.« In ko to prebiraš, si
                     žalosten in nesrečen. In jasno ti je, da bo imel Rode in z njim Cerkev še
                     ogromno dela, če bo hotela vsaj malo prezračiti tako zatohlo, človeku
                     neprimerno in neprijazno okolje, ki ga je in ga še vedno z veliko vnemo
                     ustvarja komunizem, njegovi ostanki ali tisto, v kar se je prelevil.</p>
                  <p>Torej, komunizem še zdaleč ni mrtev; mrtev ne bo toliko časa, dokler bo
                     onemogočeno kakršnokoli urejanje in popravljanje stvari za nazaj. Dokler bo bo
                     vse skupaj predmet neke nezanimive zgodovine, ki bo služila kot dokaz, da se
                     zločin izplača, če je le dovolj velik in dovolj dobro organiziran.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Zavrnjeno svarilo</head>
               <docAuthor>Miran Mihelič</docAuthor>
               <div type="div3">
                  <p>Ob padajočih realsocialističnih okovih je za hip zavel pomladni veter tudi čez
                     Dolino Šentflorjansko in skozi srca velike večine Slovencev. Res so padali
                     okovi in njih ključi po tleh v trenutno skesani dolini, niso pa bile preklicane
                     pogodbe s hudičem, ker je začel svoje pogodbenike strašiti, da bodo izgubili
                     stare privilegije, ki jih lahko zagotovi le on, saj so od njega … Prav ostanek
                     te izvirne grešnosti je pogojeval sklepanje novih pogodb in krog s figo,
                     listom, jabolkom … je bil zopet sklenjen. </p>
                  <p>Dr. Joža Lovrenčič, preganjani, zamolčani profesor, pesnik in pisatelj,
                     filozof, je bil celo v rodni Soški dolini res vrnjen v javnost prav s tem
                     deviškim pomladnim vrelcem, toda njegova preroška sporočilnost, za razliko od
                     slovenske pomladi, od takrat ne pozna siceršnjih hudih pozeb, ki so odnesle s
                     seboj pričakovano žetev. Nasprotno, zanimanje za njegovo filozofsko misel med
                     ljudmi nenehno raste, saj se vse bolj nedvoumno kaže, da želimo bolje spoznati,
                     kaj smo prezrli v njenem preroškem svarilu Slovencem, posebno pred
                     antikrističnim materializmom nemočnim kristjanom. Ta se je na začetku stoletja
                     komaj snoval kot pošast, bruhajoča rdeč ogenj ter dušeč smog rjave in črne
                     barve. </p>
                  <p>Dr. Joža Lovrenčič je takoj zaslutil nevarnost. Dobro je poznal človeško
                     duhovno naravo, krščansko izročilo, od kod prihaja skušnjava in zlo k bitju, ki
                     je, zapeljano v sužnost zlu, sposobno zasužnjiti vse okoli sebe, pogubljati
                     tudi lastno vrsto, če zavrne Kristusovo povabilo k rasti v dobrem in dušo proda
                     vnaprej v zameno za materialistično bogastvo, uporabno za tešitev parazitskih
                     strasti tega sveta.</p>
                  <p>Celotna pesnitev Sholar iz Trente spremlja »sholarja« iz raja pod Triglavom, ki
                     naj bi ob vrnitvi domov pel sveto mašo. Življenje ga premetava in ga ob
                     njegovih sposobnostih in lepoti zapelje v egoizem, da zapusti svoj prvi cilj
                        <emph>duhovne ljubezni</emph> in si izbere <emph>ljubezen strasti</emph> in
                     bogastva, kar pa naj bi (po faustovsko) lahko uresničil le s pogodbo s hudičem.
                     Ta mu pod pogojem večnega pogubljenja krščanske duše začne to po drobtinicah
                     uresničevati, saj je pogubljenje njegov glavni namen, a svoje zadnje,
                     najpomembnejše obljube ne drži. </p>
                  <p>Po naključni simboliki se recitacija dogaja na rožnico, tik pred cerkvico
                     Device Marije v Polju pri Bovcu, ki jo pesnik izrecno omenja v pesnitvi, saj je
                     bil v njej krščen sholar iz Trente. Umeščena je sredi doline, obdana z gozdom,
                     poljem in dvatisočaki, ki v času recitacije pod avgustovskim mediteranskim
                     nebom, ožarjeni z mesečino, puščajo za sabo orjaške sence … Pred cerkvico so
                     sto in stoletne lipe in pred kratkim od silnega viharja podrta velikanska
                     košata lipa, posajena v letu sholarjevega krsta. Vse to naključno stanje
                     simbolizira davno in še nedavno zgodovinsko dogajanje, presekano ob izgubi
                     ravnotežja s tragedijami v razsežnosti časa in ozkosti prostora, tudi
                     miselnosti, ki je privedla do tragičnega reševanja duš za ceno mučeništva, a
                     žal ne vseh. </p>
                  <p>In dalje je, hočemo ali ne, znotraj simbolike spregovorila hči krščansko
                     deviškega narodnjaka, ki je umrl nasilne mučeniške smrti, ker so mu fašisti
                     nalili v želodec vrelega strojnega olja. Opisala je dr. Lovrenčiča-buditelja
                     naravne narodne in krščanske zavesti, pesnika, profesorja, mučenika, ki se je
                     med vojno boril za slovensko zamejsko šolstvo, mu priboril slovensko gimnazijo
                     v Gorici itd., potem pa je bil preganjan, brez dokazov diskreditiran kot
                     kolaborant, in to v »osvobojeni« matični domovini, kjer je enoumje skrbno
                     pazilo, da ni dobil službe, dokler mu niso bili šteti zadnji meseci življenja. </p>
                  <p>Skozi to pesnitev in simboliko prostora ter dogajanja ni bilo več čutiti na
                     prvem mestu potrebe po popravi krivice pesniku, pač pa nujo prisluhniti njegovi
                     krščanski zavesti, sporočilu o naši resnični biti, ki jo odkriva v pesnitvi.
                     Prav to je morala ideologija enoumja izprati iz naše takratne zavesti (in jo v
                     dobršni meri tudi je!), če je hotela zapisati vanjo nekaj drugega, nasprotnega.
                     Joža Lovrenčič je to preroško čutil za generacijo prej in kasneje celo doživel.
                     Ves čas je hudo trpel, kot danes trpi tista manjšina, ki se zaveda, kako hudič
                     kupuje krščanske duše, ki ne iščejo osveščenja, očiščenja za zveličanje, ampak
                     njihova prodana dejanja živijo v simbiozi z dejanji tistih, ki uničujejo
                     krščanstvo, univerzalne moralne vrednote Slovencev in s tem tudi tiste temeljne
                     osnove, zaradi katerih smo postali kristjani in Slovenci, zaradi katerih smo se
                     uveljavili in osamosvojili. Sedaj kot celota dopuščamo pogoje, v katerih vse to
                     hudič kupuje za drobtinice na tranzicijski dražbi. </p>
                  <p>Ravnotežje sveta ali nekega naroda ni v nevarnosti, dokler obnavljajo s hudičem
                     pogodbo že »njegovi«, ampak takrat, ko mu popuščajo tisti, ki so mu po
                     siceršnji naravi nasprotovali (»Človek ni eden, človeka sta dva ...«!).
                     Porušeno ravnotežje se nedvoumno odraža (ljudje ga imenujejo božja kazen) v
                     vojnah, katastrofah, boleznih, apokalipsi … O dr. Lovrenčiču, njegovem Sholarju
                     iz Trente toliko le kot izziv za poglobljeno filozofsko analizo, študijo o
                     vesti naroda in krščanstva na Slovenskem. Kot zapisano, ni namreč zame toliko
                     pogubljajoč greh v drugem in v drugačni skupnosti, ampak v meni, moji
                     skupnosti, ožjem in širšem občestvu. </p>
               </div>
            </div>
            <div type="div2" subtype="poem">
               <head>Znamenje</head>
               <docAuthor>France Papež</docAuthor>
               <lg>
                  <l>Že dolgo opazujem v tej hiši,</l>
                  <l>da sem in tja nekaj potrka</l>
                  <l>in poči,</l>
                  <l>čeprav se ne suši les – hiša je stara.</l>
                  <l>Udarja ob steno,</l>
                  <l>poka med knjigami,</l>
                  <l>klenkne na okensko šipo.</l>
                  <l>Navadil sem se,</l>
                  <l>vendar vem, da je to</l>
                  <l>znamenje.</l>
                  <l>Pride, kadar se v mislih izgubljam</l>
                  <l>in zanikujem stare boje;</l>
                  <l>opomin, naj ne pozabim</l>
                  <l>na ona tri ali štiri leta,</l>
                  <l>ko smo se srečali v tovarištvu</l>
                  <l>in vzdržali do konca.</l>
                  <l>Da, je nekaj v moji hiši –</l>
                  <l>onstrani klic</l>
                  <l>(čeprav tu, v Ameriki, ni duhov),</l>
                  <l>da moram ostati</l>
                  <l>in vzdržati do konca.</l>
               </lg>
               <figure>
                  <graphic url="slike_z_42/z_42_28.png"/>
                  <head>Ostati in vzdržati <name type="author">Mirko Kambič</name></head>
               </figure>
            </div>
            <div type="div2">
               <head>Mula</head>
               <docAuthor>France Leben</docAuthor>
               <div type="div3">
                  <p>Bastarda, italijanska beseda za izvržek med konjem in oslom, pomeni mulo,
                     pravilno slovensko ime zanjo naj bi bil mezeg. Argentinci uporabljajo besedo
                     mula za potvorbe ali laži. Italijanska vojska v Sloveniji je imela ogromno mul.
                     Izkazale so se kot najboljše prevozno sredstvo. Od Italijanov zaplenjene mule
                     so služile partizanom in domobrancem.Na Vetrinjskem polju so po odhodu
                     domobrancev ostale samo mule in služile kot hrana slovenskim beguncem. </p>
                  <p>V februarju 1945 Št. Jošt nad Vrhniko. Domobranska patrola je odkrila
                     partizansko brigado, ki se je izpod Lavrovca in Golega vrha pomikala proti Št.
                     Joštu. V strogi pripravljenosti smo pričakovali napad. Drzni prostovoljci v
                     belih haljah so oprezovali zunaj postojanke, kaj bo. Ura je odbila dvanajst in
                     eno, partizanov pa še ni. »V Kurji vasi so,« pravi dežurni oficir, ki je
                     pregledoval položaj in prav takrat se je začel hrušč in ropot. Cesta iz Kurje
                     vasi se vije po nizki soteski in prav po tej poti je prihajal napad. Mislil
                     sem, da se bližajo ruski tanki, tako je ropotalo, še bolj pa so ropotali naši
                     mitraljezi in puške. Izza ovinka se prikaže mula. Na hrbtu je nosila kanistro,
                     na vsaki strani kanistre pa odpet kotel za kuhanje. Kotla sta se vlekla po
                     tleh, kar je delalo velik hrušč. Mula se je ustavila pred žično ograjo in hrušč
                     je ponehal. Domobranec Tone je posvetil z ročno svetilko, skočil pokoncu, odprl
                     žičnatega kozla in mula je pritekla naprej v postojanko. Poklicali smo jo
                     partizan in to ime ji je tudi ostalo. </p>
                  <p>Pozno popoldne v začetku marca. Sneg se je usipal in zasipal gorske poti. Pol
                     metra ga je že novega, pravi Snopkov Lovrenc. »France, napravi se!« mi pravi
                     dežurni. »Na vožnjo moraš. Skvarčev Pepe je pravkar telefoniral iz Horjula. Šel
                     je po hrano na Vrhniko in zaradi snega ne bo zmogel strmine.« Lovrenc mi je
                     pomagal opraviti muli, naložil sem par verig. Zajahal sem partizana, na desni
                     pa je bila črna mula. Pot sem dobro poznal in spočiti muli sta dobro gazili
                     sneg. Na Vrzdencu sem pripregel v Pepetov voz, saj sta bila konja zaradi snega
                     in napora čisto mokra. Prišli smo v Prelovnik čez most in partizan začne striči
                     z ušesi, prav tako ostali konji sumljivo hrzajo in gledajo v breg. »Na, furaj!«
                     pravi Pepe in skoči z voza in v breg. Njegova brzostrelka reglja, moj bič pa
                     opleta po konjskih hrbtih. Pognal sem vprego v tek. Na Koglu, kjer stranska pot
                     zavije v vas, ustavim voz. Pepe je tekel po sveži gazi. Dva sta bila, pravi
                     Pepe, pa ne partizana, dva divja lovca sta naju hotela ostrašiti in oropati
                     voz. </p>
                  <p>Sredi maja 1945 v Tržiču. Nekdo me je divje brcnil v podplate čevljev.
                     »Vstani!« Naš komandir je pravkar prišel od sestanka. Baje so si komandirji čet
                     razdelili obrambo poti proti Ljubelju. Orožje je že ležalo vsevprek po mestu.
                     »K vsaki desetini dva mitraljeza in vsakemu mitraljezu dva zaboja municije,« je
                     bil ukaz. Tako oboroženi smo se povzpeli na južno stran v Karavanke. Bil sem
                     utrujen že od prejšnjega pohoda. V trdi temi smo se držali eden drugega za
                     nahrbtnike. »Mula je padla v prepad,« sem prejel in oddal ustno sporočilo, ki
                     je šlo od moža do moža. »Kaj nosi?« vprašuje komandir na isti način. »Težki
                     minometalec z municijo.« Nič se ne da rešiti. Mula je polomljena in mrtva deset
                     metrov pod nami v prepadu. </p>
                  <p>Nadaljevali smo pot brez mule. Žal mi je bilo zanjo, saj je bila izredno
                     vzdržljiva žival. Mule so dobro prenesle celodnevni pohod brez hrane. Partizan
                     je tako ostal v Karavankah. Pohod in zaščito proti Ljubelju smo začeli pozno
                     popoldne. Vso noč smo hodili po divjih skalnatih predelih. Nosili smo
                     Oblakovega Toneta, ki si je zvil nogo, in prav tako nekega Šentjoščana. Ime sem
                     pozabil. Proti jutru naslednjega dne smo se spustili nazaj v dolino. Prišedši v
                     grapo, se je vsula na nas toča krogel. Cesta je bila še vedno nabito polna
                     civilistov, tik pod njo je tekel potok. Ko sem iz zavetja opazoval te krogle,
                     sem videl, da prihajajo od zelo daleč, saj so se odbijale na cesti in
                     poskakovale kakor kobilice ob času košnje. Nemci, ki so nas ustavili in niso
                     pustili naprej, so planili v zavetje. Izkoristil sem trenutek in se pognal po
                     vodi naprej. Dohitel sem Košicovega Toneta in našega kuharja. Pridružili smo se
                     neki drugi skupini domobrancev, ki so jih prav tako Nemci zadržali. Mlad
                     podnarednik se požene v nasprotno stran Karavank, domobranci so mu sledili,
                     nisem vedel kam, toda samo naprej, ven iz kotla množice ljudi, konj, voz,
                     tankov in topov, proč od krogel in min, ki so padale v sotesko. </p>
                  <p>Prišli smo do neprehodnih skal. »Poskusimo še malo naprej,« predlaga
                     podnarednik. Ves trud zaman. Z vrha skal smo gledali žalostni sprevod, ki se je
                     pomikal proti predoru, kak kilometer v ozadju pa partizanski tank. Vrniti smo
                     se morali nazaj na cesto. Ko smo prišli pred predor, je bilo na cesti še kakih
                     sto voz s konjsko vprego. »Na položaje!,« vpije nad nami neki oficir. »Branite
                     naš umik!« Ko sem prišel skozi predor, sem prav kmalu dosegel našo četo.
                     Umikala se je skupno z rovtarsko in še neko primorsko. Njen komandant Nace
                     Hladnik jo je pripeljal v Rovte. </p>
               </div>
            </div>
         </div>
         <div type="div1">
            <head>Domobranske spominske slovesnosti</head>
            <div type="div2">
               <head>Kočevski rog 2001</head>
               <docAuthor>Tine Velikonja</docAuthor>
               <div type="div3">
                  <head>Kočevski rog, nedelja, 10. junija</head>
                  <p>Danes gre z nami na Rog tudi nečakinja Marija. Pravnica, zaposlena pri FBI.
                     Nalašč zato je priletela iz Skopja. Tam pomaga nekaj mesecev kot članica
                     ameriške delegacije. Že nekaj let ji prigovarjam, naj bolj temeljito pobrska po
                     mednarodnem pravu in poišče vse, kar obravnava zločine nad vojnimi ujetniki.
                     Naši preoblečeni komunisti računajo, da je spomin kratek, in da bodo ljudje, ki
                     so doživljali tisti čas, vsak hip pod rušo. Potem bo laže prepričati slovenski
                     narod, da je zgodovina napisana enkrat za vselej in brkljarjenje po preteklosti
                     škodljivo.</p>
                  <p>Cesta od Željn je prašna in neurejena. Že v času Demosove vladavine pa tudi
                     kasneje smo pihali na dušo Umeku in drugim ministrom, ki so držali roko nad
                     prometom in zvezami, naj dokončno uredijo tudi tole, pa nič. Pot do
                     prireditvenega prostora je neprestano pozdravljanje. Vsi se poznamo. Pri križu
                     je že polno sveč, procesija proti breznu pa neprekinjena. V vrtači pred jamo
                     zagledam čudni mavzolej v zadnji preobleki. Tako vsiljivo se je zrinil med
                     smreke, da komaj dihajo. Belina kamna, s katerim je prekrit beton, se tepe s
                     senčno resnobo kraja. </p>
                  <p>Prostor si najdemo na skalah na vzhodni strani vrtače. Tudi sede vidimo oltar.
                     Šele sedaj prisluhnemo molitvi. Gromki glas je last novomeškega prošta Lapa. Ne
                     moli rožnega venca, kot je postal običaj, ampak križev pot. Rožni venec uspava,
                     pomirja, preprečuje klepet, pripravlja mašo, priložnostni križev pot pa se
                     izgubi. Ne vem, če se ga bo dalo speljati do konca, saj manjka samo še nekaj
                     minut do začetka maše. Večina nas je že zbranih, zadovoljnih vsak s svojim
                     koščkom svete zemlje. Kaže, da nas je letos manj kot lani, pet tisoč ali nekaj
                     več, vendar je prostor izpolnjen. Rog nas prijazno razmeče po prostoru, na
                     Teharjah pa podobno število ljudi deluje izgubljeno, ker so zgneteni med goro
                     smeti in neusmiljeno zemeljsko pregrado. Maša se začne. Uvod kočevskega župnika
                     Lampreta, ki ga je prejšnja leta rado zaneslo in ni znal nehati, je krajši kot
                     ponavadi. </p>
                  <p>Pevski zbor je močan, glasovi čisti in mladi, prostor pa akustičen. Salezijanci
                     z Rakovnika in Kodeljeva so združili svoja zbora. Prava beseda za petje je –
                     mogočno! </p>
                  <figure>
                     <graphic url="slike_z_42/z_42_29.png"/>
                     <head>Kočevski Rog 2001 <name type="author">Tamino Petelinšek</name></head>
                  </figure>
                  <p>Pridiga. Nadškof Stanko Hočevar je sin po vojni umorjenega domobranca. Takrat,
                     ko je ta omahnil v smrt, je mati šele pričakovala. Stanko se je rodil novembra
                     1945. Vendar v Rog prihaja kot nadškof in ne prizadeti v državljanski vojni.
                     Tako tudi govori, rekel bi simbolično, popestreno s citati iz Stare zaveze.
                     Odprti moramo biti za resnico. Omeni knjigo, ki je nedavno izšla v Beogradu:
                     »Knjiga naj bi obravnavala odnose med Svetim sedežem, med Vatikanom in
                     Albanijo. Omenim naj samo kako posameznost. Na primer: ti univerzitetni
                     profesorji trdijo, da je preko 8.000 slovenskih frančiškanov sodelovalo pri
                     uničevanju srbskega naroda na Kosovu. In da bi naj o tem slovenski časopisi
                     obširno, obširno poročali.«</p>
                  <p>»Ali ne velja za nas kot narod, nacijo in celotno našo slovensko stvarnost
                     Jezusovo opozorilo iz današnjega evangelija: Še mnogo vam imam povedati, a zdaj
                     še ne bi mogli nositi. Ko pa pride on, Duh resnice, vas bo vodil k popolni
                     resnici!«</p>
                  <figure>
                     <graphic url="slike_z_42/z_42_30.png"/>
                     <head>Nadškof Hočevar med mašo <name type="author">Marjan
                        Pogačnik</name></head>
                  </figure>
                  <p>Moti me govorjenje, ki prihaja od paviljona v vrtači. Sredi obreda v srcu
                     prireditvenega prostora nemoteno prodajajo knjige in pobirajo prispevke. Če bi
                     imel moč in ogenj, bi jih razgnal, kot je v templju opravil Kristus s farizeji
                     in pismouki. </p>
                  <p>Poglobim se v nadškofovo pridigo: «Nikdar, nikjer in nihče se torej ne sme
                     polaščati, z menoj razpolagati, me napravljati za sredstvo svoje ideologije, za
                     predmet svojih nezrelih čustev in razpoloženj, za nadomestilo svojih telesnih,
                     duševnih in duhovnih nemoči in nesposobnosti, za hrano svojih objestnih in
                     ambicioznih teženj: jaz, dar, ne smem postati sad želje po posedovanju.«</p>
                  <p>»Žal je bil ta ogenj samopolaščanja v obilni meri ukraden na tem kraju, kjer
                     smo zbrani, in lahko smo videli pogorišča in jih vidimo do današnjih dni:
                     kočevski požar se danes na še veliko bolj zahrbten način širi pod videzom
                     svobode v polaščanju resnice in polaščanju novih človeških življenj, brez
                     trojiške skrivnosti in brez brezpogojnega medsebojnega podarjanja.«</p>
                  <p>»Zato v tem trenutku nismo predrzni, če si ponižno sposojamo besede svetega
                     pisma in trdimo: kjer se je pojavil greh, se je še močnejše pojavila milost,
                     kjer se je rojevalo polaščanje, tam se je rojevalo tudi blaženo podarjanje.
                     Rojevali so se med nami pravi mučenci, veliki darovi za našo prihodnost.« </p>
                  <p>Med obhajilom se z Mojco pomakneva k oltarju. Treba bo napraviti še nekaj
                     fotografij, sam pa moram biti bližje. Na odru zadaj sedijo politiki, ki jih od
                     daleč ni bilo videti: Janša, Peterle, But, Bernik, Drobnič. Maša je bogata.
                     Dvatisočletna tradicija in kultura javnega prostora sta se združili v eno. </p>
                  <p>Sledi kulturni program. Doberdob v posnetku, nato pa še pevci. Renata Klančič
                     zapoje Pojdem v Rute. Slovenske vojaške pesmi so žalostne; samo »dolgih sedem
                     let in tam pokopan«. Pevski zbor nadaljuje z Znamenjem, Ivan Arnšek pa naj bi
                     zapel poljsko vojaško pesem, a zaslišimo Kaj ti je deklica? Ne vem, kaj je
                     prišlo vmes. </p>
                  <p>Z govorom nastopi prof. Ivanka Kozlevčar. Prej sem jo opazil, ko je sedela
                     sredi politikov in razmišljal, od kod je ta deklica, tako mladostna je videti,
                     pa se mi je hitro posvetilo. Pripoveduje nam, da je bila ob koncu vojne stara
                     13 let, pa vseeno ne more pozabiti teh, ki so bili takrat pobiti: nad sto
                     fantov iz višnjegorske fare, odkoder je doma, med njimi tudi trije strici.</p>
                  <p>»V mojem kraju so bili to pretežno kmečki fantje. Živeli smo na področju, ki je
                     bilo med vojno mnogo časa v velikem delu tako imenovano osvobojeno ali napol
                     osvobojeno ozemlje, vedno izpostavljeno dvema uničujočima silama: okupatorju in
                     partizanom, oboji so se pojavljali kot sovražniki. Fantje so bili navajeni
                     trdega dela in skromnosti. Vsak je imel gotovo določena pričakovanja v
                     življenju, vendar so se zanašali predvsem na svoje delo in iznajdljivost. Iz
                     življenjske izkušnje so vedeli, da raja na zemlji ni. Imeli so krščansko vzgojo
                     in večinoma priznavali krščanske vrednote. Sodelovali so v tako usmerjenem
                     kulturnem življenju in se tudi izobraževali, kolikor je bilo mogoče.«</p>
                  <p>»Ustavim naj se še ob tem, kako je mogoče, da je izginilo toliko ljudi, pa se
                     45 let ni moglo javno postaviti vprašanja: kje so ti naši fantje. To dejstvo
                     najglasneje govori o tem, kakšen čas je to bil in kako hudo smo bili ljudje
                     ukročeni in zlomljeni, da tega nismo zmogli. Uradno tudi danes še ni povedano,
                     da so bili pomorjeni, tudi ne na kakšen način in kje so morišča, prav tako niso
                     razkrita njihova imena in tudi ne imena odgovornih za pomor. To mnogo pove o
                     našem času, kako potuhnjen je in daleč od katarze.«</p>
                  <p>Na vrsti sem. Priznam, da sem bil pri sestavljanju govora v hudi zadregi. Lani
                     Justin ni ovinkaril in so ga napadli. Vzrok niso bile toliko njegove besede,
                     saj jih ni spregovoril prvič, ampak prisotnost Bajukove vlade. Po tistem nas je
                     užalilo predvsem to, da se jim je tako mudilo na Turjak položit venec na kraj,
                     kjer je domobranska politična policija 4. maja 1945 ustrelila trideset
                     partizanskih aktivistov. Če so po žalni slovesnosti že morali kam, bi šli lahko
                     na ljubljanske Žale in se poklonili pomorjenim talcem, ki so tam pokopani. </p>
                  <p>V govoru citiram nekaj izjav zgodovinarjev. </p>
                  <p>François Furet je o padcu berlinskega zidu rekel sledeče:</p>
                  <p>»Dogodki, kakor leta 1989, niso bili revolucija. To, kar se je zgodilo tega
                     leta v državah vzhodne Evrope, ko so padali drug za drugim komunistični režimi,
                     ni prineslo nič takega, kar ljudje ne bi že imeli. V tem mirnem prehodu ni šlo
                     za postavitev novega reda na ruševinah preteklosti, šlo je za vrnitev k tisti
                     preteklosti, ki je bila pred komunizmom.«</p>
                  <figure>
                     <graphic url="slike_z_42/z_42_31.png"/>
                     <head>Kočevski Rog 2001 – Govori predsednik NSZ dr. Tine Velikonja <name
                           type="author"/></head>
                  </figure>
                  <figure>
                     <graphic url="slike_z_42/z_42_32.png"/>
                     <head>Kočevski Rog 2001 – Govori prof. Ivanka Kozlevčar <name type="author"
                        /></head>
                  </figure>
                  <p>Benedetto Croce pa je razmišljal o prepadu med tem, za kar se nekdo razglaša,
                     in tem, kar iz tega nastane: </p>
                  <p>»Ni važno, kaj si ljudje ob določeni akciji ali ob vstopu v določena dogajanja
                     mislijo, kaj želijo, važno je samo, kakšne institucije, kakšne ustanove
                     ostanejo po njihovem nastopu.«</p>
                  <p>Pri nas sta bili dve ustanovi: smrt in nasilje; zaradi odločitve tistih, ki so
                     se pridružili narodnoosvobodilnemu boju, od komunistov vodenim, množični poboji
                     in petinštiridesetletna totalitarna vladavina.</p>
                  <p>Državljanska vojna še traja. Seveda sedaj ne gre za kri in orožje, ampak se
                     uporabljajo druga, finejša sredstva. Zato te vojne večina ne čuti. Z vso
                     silovitostjo je prišla na dan ob nedavnih jubilejnih proslavah širom po
                     domovini. Vse je tolklo s svojo ostrino in žaljivostjo, vihrale so zastave z
                     rdečo zvezdo in se pele komunistične pesmi. In mnogo ljudi je moralo spet
                     ponoviti: »Nič se ni spremenilo.«</p>
                  <p>Na koncu zapoje zbor pesem, ki naj bi bila domobranska himna. Moja domovina je
                     bila napisana in uglasbena že pred vojno. V njej ni besed, kot so »naj nas
                     prepoji nečista kri, hej mašinca zagodi, jutri gremo v napad, kri pravica«. Na
                     nek način je postala domobranska, saj so jo vojaki radi peli in jo imeli za
                     svojo. Poje o tem, kar so ljubili in o čemer so sanjali, o očetu, materi,
                     bratih in sestrah, o tratah in njivah. Lani so se zaleteli vanjo in zamerili
                     prisotnim Bajukovim ministrom, da so jo peli. Pesem je znak, da smo končali.
                     Ljudje odhajajo. Šele sedaj je prilika, da si ogledamo vence, pomolimo ob jami,
                     nato pa na cesti pri križu pozdravimo znance. Marija je zadovoljna. Čuti, da je
                     bila zraven pri pomembni prireditvi. Kočevski Rog nikogar ne razočara. Enemu je
                     tolažba, drugemu spodbuda. Kot smo slišali v nadškofovi pridigi: »Kjer se je
                     pojavil greh, se je še močneje pojavila milost.«</p>
               </div>
            </div>
            <div type="div2" subtype="poem">
               <head>Predsmrtnica za ljubega</head>
               <docAuthor>Katarina Fistrovič</docAuthor>
               <lg>
                  <l>Pred teboj se je odprl gaj cipres.</l>
                  <l>Le stopi skozenj. In potem navzgor.</l>
                  <l>Tja, kjer nebo razgrinja svoj obraz.</l>
                  <l>Getsemani ihti, ker si ves sam.</l>
                  <l>In vem</l>
                  <l>in čutim: kot okrvavljen cvet</l>
                  <l>se vame razpira tvoja bolečina.</l>
                  <l>A tam nad njo, visoko</l>
                  <l>iz temine,</l>
                  <l>se dviga tvoj zlato ožarjeni</l>
                  <l>novi dom:</l>
                  <l>Jeruzalem.</l>
               </lg>
            </div>
            <div type="div2" subtype="poem">
               <head>Rog</head>
               <docAuthor>Blaža Cedilnik</docAuthor>
               <lg>
                  <l>O, Rog, ti kraj nesrečnega pomena,</l>
                  <l>ti v nedrih je bilo gorje storjeno</l>
                  <l>od uma, rok zločinskega namena,</l>
                  <l>najlepše cvetje roda pomorjeno.</l>
               </lg>
               <lg>
                  <l>Ne ve se ne števila ne imena</l>
                  <l>pobitih fantov. Vse je izgubljeno.</l>
                  <l>Krvnikom in morilcem je domena</l>
                  <l>oblast in čast, vse jim je podarjeno.</l>
               </lg>
               <lg>
                  <l>Slovenec, kaj se je s teboj zgodilo,</l>
                  <l>kaj ti je vest, srce, razum stemnilo,</l>
                  <l>da te beseda Rog nič ne pretrese,</l>
               </lg>
               <lg>
                  <l>da ne zahtevaš, da bi obsodilo</l>
                  <l>se te zločince in na glas zavpilo:</l>
                  <l>»Rog več je, kot srce lahko prenese!«</l>
               </lg>
            </div>
            <div type="div2">
               <head>Daj, poromaj, brat Slovenec</head>
               <div type="div2">
                  <div type="div3">
                     <figure>
                        <graphic url="slike_z_42/z_42_33.png"/>
                        <head>
                           <name type="author"/></head>
                     </figure>
                     <figure>
                        <graphic url="slike_z_42/z_42_34.png"/>
                        <head>
                           <name type="author"/></head>
                     </figure>
                  </div>
               </div>
            </div>
            <div type="div2">
               <head>Domobranske slovesnosti v tujini</head>
               <docAuthor>Janko Maček</docAuthor>
               <div type="div3">
                  <figure>
                     <graphic url="slike_z_42/z_42_35.png"/>
                     <head>Spominska slovesnost na Orlovem vrhu v Clevelandu – Zbiranje k povorki
                           <name type="author"/></head>
                  </figure>
                  <p>Vsako leto, ko se znova povrne pomlad, ko v naravi spet zadehti novo življenje,
                     oživijo tudi spomini na tiste pomladne dni leta 1945, ko so se tisoči Slovencev
                     umikali v tujino, da bi si ohranili vsaj golo življenje. Upravičenost njihove
                     odločitve potrjujejo Teharje, Kočevski Rog in druga množična morišča,
                     raztresena po celi slovenski zemlji.</p>
                  <p>Mnogi od tistih, ki so tedaj odšli iz domovine, so bili nekaj tednov kasneje
                     vrnjeni in Teharje, Rog ter druga morišča so bili zadnje postaje njihove težke
                     poti. Nekateri od teh beguncev pa so se rešili in se po nekaj letih
                     taboriščnega življenja v Avstriji in Italiji razkropili po širnem svetu: v ZDA,
                     Kanado, Argentino, Avstralijo … , kjer so kljub neštetim težavam začeli novo
                     življenje. Med njimi so bili tudi rešenci iz Roga, z morišča pri Hrastniku in
                     drugi, ki so jih še posebno spominjali na dolžnost ohranjanja zgodovinskega
                     spomina. </p>
                  <p>Tako so se v novih domovinah naših izseljencev začele obletne maše in spominske
                     slovesnosti že v času, ko so v pravi domovini nekateri še upali, da se bodo
                     njihovi pogrešani svojci vrnili, drugi pa, ki so vedeli, kaj se je z njimi
                     zgodilo, o tem niso mogli govoriti, kaj šele pisati. Zanimivo bi bilo zbrati
                     podatke in pripraviti celovit pregled spominskih slovesnosti med našimi
                     izseljenci, vendar se bomo omejili le na poročila dveh naših dopisnikov:
                     gospoda Blaža Potočnika iz Kanade in gospe Mare Kolman iz ZDA.</p>
               </div>
               <div type="div3">
                  <head>Spominske slovesnosti v Kanadi</head>
                  <p>Iz Kanade nam piše Blaž Potočnik, dolgoletni ravnatelj tamkajšnje slovenske
                     šole in predsednik društva Tabor, ki je letos že v februarju opravilo svoj
                     redni letni občni zbor. V julijski številki lista Tabor je neutrudni predsednik
                     kar šestim članom društva napisal čestitko ob njihovi osemdesetletnici. Vsako
                     leto v septembru Slovenci iz Kanade in tudi od drugod poromajo v Midland, na
                     znano božjo pot kanadskih mučencev, in se tam pomudijo tudi ob križu, ki so ga
                     bili postavili v spomin padlim in pomorjenim domobrancem ter drugim žrtvam
                     komunističnega nasilja, zanje pomolijo in se jih spomnijo s kratkim kulturnim
                     programom. Običajno spomladansko srečanje so imeli že 1. aprila v Torontu v
                     restavraciji Linden, katere lastnik je slovenski rojak in bivši domobranec
                     Franc Tomšič. Na tem srečanju imajo poleg družabnosti vedno tudi kako
                     predavanje. Več let se je tega srečanja udeležil tudi major Barre, ki ga imajo
                     mnogi Slovenci v hvaležnem spominu še iz Vetrinja. </p>
                  <p>Letošnje srečanje so posebej posvetili 80-letnici rojstva pesnika Franceta
                     Balantiča in njegovi tragični smrti v Grahovem. Predaval je Blaž Potočnik, ki
                     je v začetku srečanja takole nagovoril udeležence:</p>
                  <p>»Drage rojakinje in rojaki! Vsi, ki ste prihiteli na naše tradicionalno
                     srečanje, lepo pozdravljeni. Hvala vam za vašo zvestobo vsa leta naše
                     emigracije; ostali ste trdni v svojih načelih in izjavah, kljub negativni
                     politični situaciji v naši svobodni Sloveniji, ki bo letos praznovala 10.
                     obletnico osamosvojitve.</p>
                  <p>Vsaj enkrat smo v naši domovini stopili skupaj in se skoraj 90-odstotno
                     izjavili za samostojno Slovenijo. Po desetdnevni vojni, ki je bila za nas dokaj
                     uspešna, smo zopet svobodno zadihali. Sami smo si izklesali svobodo, ki jo že
                     deset let uživamo. Nezaupanja, afere in lažniva obrekovanja pa so še danes na
                     dnevnem redu, zlasti gonja proti slovenskemu metropolitu in na splošno proti
                     vernemu narodu.</p>
                  <p>Skrajni levičarski elementi celo oskrunjajo spominske plošče, ki so bile
                     postavljene v spomin pomorjenim domobrancem in civilistom. Do sprave je gotovo
                     še daleč, saj levičarski politiki o tem nočejo nič slišati. Desničarske stranke
                     pa na žalost ne znajo poiskati skupnega imenovalca, da bi se združile v močno
                     stranko, ki bi na volitvah dobila večino. To je naša slabost: nesložnost in
                     ljubosumje.</p>
                  <p>Večina nas je že v jeseni življenja, zato ostanimo trdni v svojih načelih,
                     kakor nam to opevajo naše priljubljene domobranske pesmi.« </p>
                  <p>Vsebino Potočnikovega predavanja o Balantiču bomo objavili v naslednji številki
                     Zaveze, kjer bomo več prostora namenili našemu pesniku in dogodkom ob napadu na
                     postojanko v Grahovem.</p>
               </div>
               <div type="div3">
                  <head>Spominski dan med Slovenci v ZDA</head>
                  <p>Iz Waukegana v ameriški državi Illinois nam piše gospa Mara Kolman. Njeno
                     poročilo govori o slovesnosti v Milwaukeeju, ki jo imajo vedno na Spominski dan
                     – Memorial Day, to je v ponedeljek po zadnji nedelji v maju, ko cele ZDA
                     praznujejo državni praznik, in o slovesnosti na slovenski pristavi na Orlovem
                     vrhu v Clevelandu, ki so jo letos obhajali na drugo nedeljo v juniju, ko smo se
                     pri nas zbrali k obletni maši in komemoraciji v Kočevskem Rogu. Poglejmo!</p>
                  <figure>
                     <graphic url="slike_z_42/z_42_36.png"/>
                     <head>Občni zbor kanadskega Tabora 18. februarja 2001 – V prvi vrsti prvi z
                        leve predsednik Blaž Potočnik <name type="author"/></head>
                  </figure>
                  <p>»Memorial Day – Spominski dan je v ZDA velik praznik. Radio, televizija, cerkve
                     in druge ustanove, vsi se spominjajo padlih ameriških vojakov, ki so izgubili
                     življenje v vojskah. Sam Bog ve, koliko jih leži v tujih deželah. Mi Slovenci
                     pa imamo še svoje pokopališče, celo Slovenijo, brez belih križev, le z večno
                     nezaceljeno rano v srcih tistih, ki so se izognili moriji. Na ta dan se tako
                     spomnimo naših pokojnih z mašo, petjem in spominskimi govori.</p>
                  <p>V Milwaukeeju priredi to slovesnost domobransko društvo Tabor. Ker je bil tedaj
                     župnik dr. Gole bolan, je obletno mašo vodil g. Gregor Goršič, ki sicer
                     službuje kot kaplan na precej oddaljeni župniji, pa si za ta dan vedno izprosi
                     prosto, da lahko pride med nas. Slovenska maša, slovensko petje, slovenska
                     pridiga – kakšen dober občutek! Vsa dvorana je pela. Gospod Gregor nas je v
                     pridigi opominjal, naj spoštujemo naše padle in pomorjene. Spomnil nas je na
                     Kristusove besede: Imate stisko, toda bodite pogumni, kajti jaz sem premagal
                     smrt! V prošnjah smo priporočili Bogu vaške stražarje, domobrance, škofa
                     Rožmana, generala Rupnika in vse druge žrtve brezbožnega komunizma, da bi
                     dobili pravično mesto v slovenski zgodovini.</p>
                  <p>Po maši je najprej imel kratek nagovor predsednik našega Tabora Franjo Mejač,
                     nato pa je predsednik društva Triglav Leon Sagadin v angleščini prebral kratko
                     zgodovino Slovenije po izbruhu vojne leta 1941, da so tudi mladi udeleženci
                     bolje razumeli, zakaj je ta Spominski dan tako globoko zarezan v naša srca.
                     Sledila je lepa recitacija, ki jo je napisal Zorko Simčič, za nas pa pripravil
                     g. Jože Rus. Kot vedno smo komemoracijo zaključili z domobransko himno, nato pa
                     odšli še k »domobranskemu grobu«. To je s cvetjem posajena gredička sredi
                     našega Triglavskega parka, ki nosi napis: domobranski grob. Za večino od nas je
                     to edini, nam dostopen grob tistih, ki so bili naše upanje in naša ljubezen. Ob
                     tem mi je prišla na misel koroška pesem: Tam dol pokleknem, mal požebram, da ne
                     bo moj fantič ležal koj sam.</p>
                  <p>Na Orlovem vrhu v Clevelandu smo tudi letos obhajali spomin na naše mučenike
                     prav na isti dan, ko ste vi romali v Kočevski Rog. Že v soboto popoldne se nas
                     je zbralo veliko število starih prijateljev. Po večerji smo vsi odšli h
                     kapelici, ki je bila vsa v cvetju in lučkah. Skupaj smo odmolili rožni venec in
                     se pri tem spomnili padlih domobrancev in vseh drugih žrtev medvojnega in
                     povojnega komunističnega nasilja. Med petjem domobranskih pesmi smo prižgali
                     velik kres v spomin vseh, ki počivajo po raznih grobiščih po celi Sloveniji.
                     Med obujanjem spominov nam je čas hitro potekal in kmalu je bilo treba oditi k
                     počitku.</p>
                  <p>Lepa sončna nedelja je privabila na Orlov vrh mnogo ljudi. Takoj ob vhodu na
                     pristavo in ob celi poti do kapelice so vihrale slovenske in ameriške zastave,
                     ob skalah pa so bili postavljeni beli križi s slovenskimi in argentinskimi
                     zastavami. Pri kapeli sta bili kot vedno sliki škofa Rožmana in generala
                     Rupnika in kip domobranca. Bela stena z imeni znanih morišč je bila vsa v
                     cvetju.</p>
                  <p>Ob začetku slovesnosti so h kapelici vedno prikorakali preživeli domobranci.
                     Nekoč je njihova kolona bila dolga in korak strumen, v zadnjih letih pa se je
                     marsikaj spremenilo, zato so se letos povorki pridružile tudi narodne noše in
                     več drugih udeležencev slovesnosti. H kapelici so prišli z zastavami in vencem
                     ob zvokih ameriške in slovenske himne. Kot navadno so venec položili k Beli
                     steni. </p>
                  <p>Milan Zajec, predsednik Tabora in rešenec iz roškega brezna je pozdravil vse
                     navzoče. Maševal je župnik g. Franci Kosem in se v pridigi spomnil vseh naših
                     pobitih. Ker je bilo veliko mladih udeležencev, je v glavnem govoril v
                     angleščini. Za petje je poskrbela gospa Maruša Pogačnik. Po končani slovesnosti
                     smo imeli kosilo in še dolgo posedeli s prijatelji in znanci.</p>
                  <p>Ta dan nam vedno obudi nešteto spominov. Tudi tukaj rojeni se z nami spominjajo
                     vseh, ki so se borili za Boga, narod in domovino. S to mislijo smo se pozno
                     popoldne poslovili v upanju, da se prihodnje leto spet srečamo.«</p>
               </div>
            </div>
         </div>
         <div type="div1">
            <head>Naši odgovori</head>
            <div type="div2">
               <head>Kam vtakniti Franca Rozmana - Staneta?</head>
               <docAuthor>Tine Velikonja</docAuthor>
               <div type="div3">
                  <p>Nova slovenska zaveza je ponosna na delo, povezano s farnimi spominskimi
                     ploščami (FSP). V njih vidimo edinstven zgodovinski dokument, izkušeno
                     zgodovino, ki je že deset let izpostavljena javni kontroli. Do podatkov nismo
                     prišli z brskanjem po dvomljivih dokumentih v zaprašenih in tisočkrat
                     oskubljenih arhivih, ampak z raziskovanjem na kraju samem, s povpraševanjem od
                     hiše do hiše, z romanjem od vrat do vrat. Zato smo posebej občutljivi za vse,
                     kar je povezano z njimi. Veselimo se ob vsaki blagoslovitvi nove plošče, obenem
                     pa nam je hudo, kadar delo zastaja, zlasti pa ob vesteh, da so katero od plošč
                     razbili ali popackali. Dokument o opravljenem delu sta prva in druga knjiga
                     farnih spominskih plošč. Ko sta izšli, nista bili deležni pozornosti, ki bi jo
                     zaslužili, čeprav sta med literaturo, ki obravnava revolucijo in državljansko
                     vojno, edinstveni. Česa takega na partizanski strani nimajo. Sta sad
                     desetletnega množičnega truda in znanja, zato čutimo dolžnost, da se ob
                     podcenjevanju, s katerim skušajo razvrednotiti njun pomen, oglasimo. </p>
                  <p>Silvo Grgič, nekdanji politkomisar, je neumorni zbiralec podatkov o revoluciji
                     in državljanski vojni. Na njegovo pisanje sem že nekajkrat opozoril
                     (Zgodovinska resnica Silva Grgiča, Zaveza 25, 85–96 in Izprijeni um Silva
                     Grgiča, Zaveza 32, 58–64). V tedniku Panorama se je med 21. 5. in 19. 7. 2001 v
                     obsežnem prispevku v nadaljevanjih z naslovom »Kaj vse ponujajo farne
                     domobranske spominske plošče«, spravil na umrle na protikomunistični strani.
                     Njegova ocena je, da sta knjigi sračji gnezdi, kamor smo stlačili prav vsa
                     imena, ki smo jih prejeli, ne da bi jih kakorkoli preverjali. Seznami naj bi
                     bili zato hudo nezanesljivi in namerno zavajajoči. Zaslužili ne bi drugega, kot
                     da bi jih označili za zgodovinski ponaredek, katerega cilj je prikazati
                     superiornost domobranske vojske nad partizansko in s pretirano številko
                     poudariti obsežnost povojnih pobojev. Tako nam na nek način vrača udarec, saj
                     smo za zlonamerni in nezanesljivi ocenili njegovi knjigi o zločinih
                     okupatorjevih sodelavcev. Gnala naj bi nas samo ena želja, spraviti skupaj
                     čimveč imen. Pri njegovem ravnanju kaže, kot bi šlo za bizarni ping-pong,
                     katerega končni cilj naj bi ne bilo iskanje resnice, ampak želja spraviti
                     nasprotnika za vedno na tla. Tako Grgiča moti prav vse, kar se je v času
                     revolucije in državljanske vojne dogajalo na protikomunistični strani. Noče in
                     niti ne poskuša razumeti nasprotne strani in njene stiske, ampak skuša dokazati
                     predvsem to, da si je usodni poraz in povojne poboje prislužila. Sicer ve vse,
                     kot da je bil zraven povsod, ko pa je treba pisati o partizanskem terorju leta
                     1942 ali o povojnih pobojih, je videti, kot da mu je čez obraz padla zavesa in
                     ne ve nič. Če bi bil dovolj možat, bi nam vsaj okvirno razkril dogodke po koncu
                     vojne, saj ni dvoma, da o njih veliko ve. Svoje vedenje žal izkorišča samo
                     takrat, ko je treba pokazaati s prstom na »zločine, ki so jih vaški stražarji
                     in domobranci zagrešili nad slovenskimi rodoljubi«. Pri tem ne pozna mere in
                     prihaja do fantastičnih številk. Kot višek bi omenil njegovo oceno, da so
                     primorski domobranci, delno sami, delno v sodelovanju z okupatorjem, »umorili
                     1080 primorskih rodoljubov in število žrtev še ni dokončno«. </p>
                  <p>Pri pisanju popisnih listov in pisanju seznamov smo se opirali na najbolj
                     avtentične podatke, do katerih se je dalo priti, namreč na osebne podatkov
                     prizadetih svojcev ali znancev. Zgodovinskih virov, pri tem mislim na
                     zanesljive dokumente, kot so seznami umrlih, nam je prišlo v roke bore malo in
                     jih bom naštel pri obravnavi posameznih kategorij umrlih. Kako malo si moremo
                     pomagati z zgodovinarji, bi pokazal s podatki, ki jih je objavila Monika Kokalj
                     Kočevar v svoji knjigi Gorenjski domobranec (Gorenjski kraji in ljudje,
                     Gorenjski muzej v Kranju, 2000, 115). Na strani, ki je prevedena v angleščino,
                     navaja, »da je bilo gorenjskih domobrancev 3500, iz Vetrinja vrnjenih 1000,
                     pomorjenih pa 800«. Če bi te številke držale, bi to pomenilo, da jih je bilo
                     pobitih komaj četrtina, vsi drugi pa so ostali živi. Nismo vedeli in ne vemo,
                     kako je prišla do svojih podatkov. Celo sam sem ji najprej verjel, ker je
                     znano, da je bil režim na škofjeloškem gradu in v Škofovih zavodih v Šentvidu,
                     kamor so med drugimi prišli tudi gorenjski domobranci, za spoznanje milejši kot
                     na Teharjah. Za zgled bi omenil Ivana Omana, ki je bil kot mladoletni
                     domobranec vrnjen in je pristal v Škofji Loki. Po nekaj dneh so nekaj deset teh
                     otrok v vojaških uniformah zbrali, prisolili vsakemu klofuto ali dve in jih
                     izpustili domov. Na Teharjah smo šli tudi najmlajši in komaj pečeni vojaki, med
                     njimi tudi jaz, skozi vse trpljenje, tako kot drugi. V Šentvidu tudi niso
                     pobijali žensk, niti niso uprizarjali množičnih pobojev mladoletnih
                     domobrancev, česar so se lotevali na Teharjah. Zdaj pa hodim po Poljanski
                     dolini in pišem zgodbe. Odpirajo se mi oči, da so tudi tu pomorili skoraj vse,
                     kar jim je prišlo v roke. Da bo s številkami, ki jih navaja Kokaljeva, nekaj
                     hudo narobe, nam pove podatek, na katerega opozarja tudi Grgič, da je samo na
                     farnih ploščah štiriintridesetih gorenjskih župnij, kolikor jih je postavljenih
                     doslej, napisanih več kot 700 po vojni pomorjenih domobrancev. Vseh župnij, ki
                     spadajo pod ljubljansko nadškofijo in so bile zunaj takratne Ljubljanske
                     pokrajine, je 150. Če odštejemo okrog 15 zasavskih, kjer domobranstva ni bilo,
                     nam jih ostane še sto, ki čakajo na svojo ploščo. Res je, da smo na Gorenjskem
                     postavili farne spominske plošče predvsem po tistih župnijah, kjer so bile
                     žrtve najštevilnejše, ko pa bo delo opravljeno, ni dvoma, da se bo število po
                     vojni pomorjenih gorenjskih domobrancev povzpelo na 1500. </p>
               </div>
               <div type="div3">
                  <head>Umrli v koncentracijskih taboriščih</head>
                  <p>Grgiča moti, ker je na farnih ploščah napisanih nekaj ljudi, ki so umrli v
                     koncentracijskih taboriščih. Žal nam je, da tega nismo delali v večjem številu,
                     ampak samo na izrecno željo in zahtevo svojcev. Žal nam je tudi, da smo tako
                     prvo kot drugo knjigo FSP zvečine popravljali tako, da taboriščnikov nismo
                     vpisovali vanje, čeprav so napisani na ploščah. Tako smo izbrisali Jožeta
                     Moharja (1919–1942) iz Male Račne, napisanega na plošči na Kopanju, ki je umrl
                     v internaciji v Padovi kot prva okupatorjeva žrtev te fare, in sta dva njegova
                     brata umrla po vojni kot domobranca, za kar se svojcem opravičujem. Spominjam
                     se ženice na pokopališču v Preloki v Beli Krajini, ki se je pritoževala, zakaj
                     niso na nagrobniku, posvečenem nepartizanskim žrtvam, napisani tudi umrli na
                     Rabu. Nismo je potolažili, ko smo ji rekli, da so tisti že napisani na
                     spomeniku sredi vasi. Na farne plošče smo napisali razmeroma majhno število
                     internirancev, pretežno take, ki niso bili napisani drugje. Kajti zmagovita
                     stran je tudi pri njih delala razliko. Na spomenikih žrtev okupatorja in
                     njegovih sodelavcev niso napisali tistih internirancev, ki so izhajali iz
                     »belih« družin, še celo ne, če so imeli v družini tudi padle ali pomorjene
                     domobrance. V svojem komentarju v drugi knjigi sem napisal, da smo pri reviziji
                     seznamov šli tako daleč, da smo črtali iz knjige celo kaplana Toneta Duhovnika
                     (farna plošča v Preski), ki ga je v Trstu aretiral gestapo kot člana
                     nekomunistične obveščevalne službe, ki je delala za zaveznike, in je umrl v
                     taborišču. V tretji knjigi bomo napako popravili. Na ljubljanski plošči sta
                     napisana polkovnik Josip Dežman (1898–1945) in Vane Srebotnjak (1905–1945),
                     udeleženca domobranskega upora proti okupatorju, čeprav sta umrla kot
                     interniranca na Baltiku na transportni ladji, ki so jo potopila zavezniška
                     letala. </p>
               </div>
               <div type="div3">
                  <head>Vaški stražarji, padli ali ubiti med vojno</head>
                  <p>Grgič se pritožuje, da smo zbrali premalo imen padlih ali pomorjenih vaških
                     stražarjev, samo 612. Sam jih ima na seznamu 486 s polnimi imeni, obenem pa še
                     380 poimensko neznanih. Ne verjame tudi, da je bilo po kapitulaciji Italije od
                     tega pomorjenih 330 vaških stražarjev. </p>
                  <p>Kaj bi mu rekel. Če ima res pri roki tak seznam, naj nam ga posreduje, pa ga
                     bomo dopolnili v tretji knjigi farnih plošč. Kar se tiče pomorjenih vaških
                     stražarjev septembra in oktobra 1943, nekaj je bilo med njimi tudi civilistov,
                     pridružil bi jim tudi vojake kraljeve vojske, padle ali zajete v Grčaricah, pa
                     so poznana največja morišča in tudi približno število žrtev: 16. 9. na Velikem
                     Osolniku 30 ujetnikov, dan po predaji 20. 9. na Turjaku 30 ranjencev, v istem
                     času v Velikih Laščah 60, v začetku oktobra v Jelendolu 130, v Grčaricah 26, v
                     Mozlju 110, na Travni gori 40 in na Mačkovcu 40, precej pa še po neznanih
                     krajih. Morda čakajo nekje globoko v arhivih zakopani dokumenti. Nova slovenska
                     zaveza nima množice zgodovinarjev, da bi jih iskali, ker jih nima s čim
                     plačati. Če Zveza borcev odrine samo četrtino od tistih 113 milijonov, ki jih
                     dobi letno iz državne blagajne, ima s tem zagotovljene dohodke zanje. Nova
                     slovenska zaveza ni za kaj takega prejela od države nič in je vse delo
                     opravljeno prostovoljno in zastonj! Ob vsem namreč preseneča, da si na
                     partizanski strani niso doslej niti približno lotili takega podviga, kot so
                     naše farne spominske plošče, niti niso izdali česa podobnega, kot sta prva in
                     druga knjiga FSP, zato tudi tako silovit napad nanju in poizkus, da bi ju
                     razvrednotili. </p>
               </div>
               <div type="div3">
                  <head>Pripadniki slovenskega domobranstva, padli v bojih</head>
                  <p>S. Grgič smatra, da se slovenski domobranci na ozemlju Ljubljanske pokrajine,
                     gorenjski in primorski domobranci med seboj tako razlikujejo, da je treba
                     obravnavati vsako skupino posebej, kar tudi počne. Res je, da med njimi ni bilo
                     pravega sodelovanja, vendar smatramo, da je za splošni pregled pomembno to, za
                     kar so se imeli tako eni kot drugi, namreč za domobrance. </p>
                  <figure>
                     <graphic url="slike_z_42/z_42_37.png"/>
                     <head>Kočevski Rog 2001 – Med sv. mašo <name type="author"/></head>
                  </figure>
                  <p>Zaletava se v oceno, da je »v spopadih s samimi vaškimi stražarji ali
                     domobranci padlo ali bilo kasneje pomorjenih 7.838 partizanov in da število ni
                     dokončno«. Zagotavljam mu, da nismo nikdar preštevali in tudi sedaj ne
                     preštevamo padlih ali pomorjenih partizanov, še celo pa ne tistih, pri katerih
                     naj bi imeli svoj delež vaški stražarji ali domobranci, in sploh ne vemo za
                     resnično število. Če bi dobro prebral spremni tekst v prvi knjigi FSP, bi
                     videl, da je tako visoka številka njegova iznajdba, da zaradi nje ravno
                     polemiziramo z njim. Predvsem smo se opirali na izračun, ki naj bi pomenil, da
                     so na vsakega padlega ali umorjenega protikomunista padli ali bili pomorjeni
                     trije partizani. Vseh vaških stražarjev in domobrancev namreč ni padlo ali bilo
                     umorjenih med vojno več kot 2.500. Grgič šele sedaj spoznava, da je svoje
                     številke o partizanih preveč napel in šel z njimi tako čez zdravo mero, da je
                     porušil razumno razmerje med padlimi na eni in drugi strani. V svojem prispevku
                     v Panorami to pretirano oceno predpisuje nam »domobranskim ideologom« in
                     ugotavlja, da je bilo tako umrlih partizanov 40% manj, s čimer se strinjam.
                     Grgiču namreč ni všeč trditev, da je bila vojaško gledano domobranska vojska
                     bolj učinkovita kot partizanska, čeprav je bila podobno oborožena, in to zato,
                     ker je bila bolje izvežbana, vodena in organizirana. O tem sem bral razprave
                     tudi v partizanski literaturi in v svoji spremni besedi v prvi knjigi FSP to
                     omenil (Prva knjiga FSP, 258–259). Grgič je tudi spregledal moje razmišljanje,
                     da na farne plošče niso prišli vsi padli domobranci in sem napravil primerjavo
                     z nam dostopnim dokumentom v Slovenskem domu 4. nov. 1944, kjer je objavljen
                     seznam 447 v boju padlih domobrancev. Zanj sem ugotovil, da je nepopoln, saj je
                     od padlih in pomorjenih v Grahovem 24. novembra 1943 napisan samo poveljnik
                     France Kremžar in od v Črnem vrhu 1. septembra 1944 padlih oziroma kasneje
                     pomorjenih domobrancev samo poveljnik Jožko Jakoš. Kljub temu pa jih kar 17% s
                     tega seznama ni na farnih ploščah župnij, odkoder so bili. Za padle domobrance
                     imamo samo še en dokument, seznam 140-ih domobrancev, padlih v boju in
                     pokopanih na Orlovem vrhu na Ljubljanskem gradu. Tako v prvi kot v drugi Beli
                     knjigi so na padle pozabili.</p>
                  <p>Za zgled, kakšne težave imamo pri ugotavljanju imen padlih domobrancev, bi
                     omenil umrle ob napadu na Velike Lašče 3. decembra 1943 in na Črni Vrh 1.
                     septembra 1944. Pri prvem naj bi padlo okrog 60 domobrancev, pri drugem 85. Na
                     farni plošči v Laščah jih je napisanih samo 29, ki so umrli ob tem napadu, na
                     Robu 19, na ljubljanski plošči pa poveljnik Danilo Capuder, a kje so imena
                     drugih? Grgič nam jih ponuja še petnajst, dodaja pet nepopolnih imen ljudi, ki
                     naj bi bili doma iz Roba in bi zanje želeli bolj natančne podatke. Če njegov
                     seznam res obstaja, bi nam prišel še kako prav. Pri napadu na Črni vrh je
                     obležalo po zapiskih domačega župnika (T. Velikonja, Pade Črni Vrh nad Idrijo,
                     Zaveza 40, 58) 53 ljudi, od tega 47 domobrancev in 6 civilistov, toliko trupel
                     se je dalo prešteti, nekaj jih je bilo namreč skoraj popolnoma sežganih. Od
                     tega števila so osem domobrancev odpeljali in pokopali na Colu, ker so bili
                     doma od tam in so tam tudi napisani na plošči, druge pa na črnovrškem
                     pokopališču. V Gorenji Trebuši v Makčevi grapi pa je obležalo 31 ujetnikov, ki
                     so jih do tja prignali, nekaj naj bi jih postrelili tudi drugje. Tudi zanje
                     nimamo podrobnega seznama, vemo pa za večino. S črnovrške planote je bilo torej
                     doma 46 domobrancev od celotnega števila, ki so takrat padli ali bili
                     pomorjeni, in so na plošči v Črnem Vrhu, s Cola devet, dva sta napisana na
                     ljubljanski plošči, eden ali dva sta napisana v Rovtah, nekaj jih bo zanesljivo
                     tudi v Godoviču, ko bomo tudi tam postavili farno ploščo, vendar vsega skupaj
                     ne več kot 65. Skupaj naj bi v resnici umrlo 78 domobrancev in če prištejemo
                     koga, ki so ga ustrelili posebej, je končno število 80. Kje so torej imena
                     petnajstih manjkajočih? Grgič zatrjuje, da jih je nabral 91 (poleg 16 poimensko
                     neznanih), in upamo, da nam jih bo povedal. </p>
                  <figure>
                     <graphic url="slike_z_42/z_42_38.png"/>
                     <head>Rog 2001 – Samotna lučka <name type="author">Tamino
                        Petelinšek</name></head>
                  </figure>
                  <p>Trdi tudi, da mu je uspelo zbrati priimke 1200 padlih domobrancev, po njegovem
                     pa bi bilo treba temu seznamu dodati še »1500 neznanih in na bojiščih preštetih
                     domobrancev posameznikov in skupin«. Če koga ne maraš, mu pripisuješ za vsako
                     reč slab namen, in to počenja Grgič. Ker nam ni uspelo zbrati imen prav vseh v
                     boju padlih domobrancev, nam pripisuje ravno to: »Da gre za prikrivanje
                     resničnih domobranskih izgub, je več kot očitno in govori o tem, da gre pri
                     domobranskih izgubah za veliko manipulacijo, ki pa jo njeni akteriji želijo
                     čimbolj prikriti.« Strinjam se torej z njim, da je v boju s partizani padlo ali
                     bilo pomorjenih več domobrancev, kot pa nam je uspelo zbrati imen. Na videz gre
                     za malomarnost in površnost, saj so bili vendar pokopani in naj bi imeli
                     grobove. </p>
                  <p>Iz njegovih stavkov veje cinizem, za katerega ni opravičila. Kaj se je namreč
                     zgodilo z grobovi padlih ali med vojno pomorjenih vaških stražarjev in
                     domobrancev po vojni? Citiral bi že večkrat natisnjeni stavek iz odredbe
                     notranjega ministra Zorana Poliča z dne 12. junija 1945 pod št. 332/45:</p>
                  <p>»Zato je izdalo zvezno ministrstvo za notranje zadeve 18.V.1945 nalog, po
                     katerem morajo NOO ukreniti vse potrebno, da se takoj odstranijo (zravnajo z
                     zemljo) vsa pokopališča kakor tudi posamezni grobovi okupatorjev in domačih
                     izdajalcev in tako izbriše vsaka sled za njimi.«</p>
                  <p>Odredba je bila dosledno izpolnjena, še več, ponekod so ostanke mrtvih izkopali
                     iz grobov in jih odpeljali v neznano. Popolno brisanje spomina za mrtvimi,
                     potem pa očitek, da smo jih del izgubili. </p>
                  <p>Ko Grgič toži nad premajhnim številom napisanih v tej kategoriji, pa nam obenem
                     očita, da smo vanjo vključili tudi take, ki po njegovem tja ne spadajo. Pri tem
                     nam na koncu postreže z nekaj strani dolgim seznamom »napačno vpisanih«. Delo
                     bi si lahko prihranil, če bi nas vprašal, kako smo ravnali, tako pa je z
                     mukotrpnim brskanjem po knjigah, ki so jih ob blagoslovitvi farne plošče izdali
                     odbori, skušal dokazati nekaj, kar je očitno in česar nismo tajili. Pri
                     sestavljanju seznamov smo se namreč držali načela, da spada nanje vsak vaški
                     stražar ali domobranec, ki je umrl kot vojak, ne glede na okoliščine smrti.
                     Zato smo tudi svetovali svojim članom, naj ne pišejo na plošče napisov
                     »Zamolčane žrtve komunizma« in podobno, ampak, če nočejo prevzeti napisa, ki
                     smo ga predlagali, vsaj skrajšano »Padli ali pobiti domobranci in druge žrtve
                     državljanske vojne na protikomunistični strani«. Zato so vključeni tudi tisti
                     vojaki, ki so se ponesrečili z orožjem sami ali so jih po nesreči ustrelili
                     drugi domobranci ali Nemci; napisanih je tudi nekaj domobrancev, ki so bili s
                     strani domobranskega vodstva obsojeni na smrt in bili ustreljeni; umrli zaradi
                     prometnih nezgod; celo tisti, ki so napravili samomor; seveda tudi žrtve
                     letalskih napadov tako zavezniških kot partizanskih letal. Osnovno vodilo je
                     torej bilo: »Na sezname vse, ki so umrli kot vojaki!« Morda bi ravnali drugače,
                     če bi omenjeni imeli ohranjene grobove, torej ohranjen spomin. </p>
                  <p>a/ Nezgode z orožjem</p>
                  <p>Grgiča bi ob imenih vojakov, ki so umrli zaradi nezgode z orožjem, spomnil na
                     naslov našega članka. »Kam vtakniti Franca Rozmana-Staneta?« Ni padel v boju,
                     ampak se je smrtno ponesrečil ob preizkusu angleškega topiča. Kljub temu
                     nikomur na partizanski strani ne pade na um, da bi ga črtal s seznama padlih
                     herojev ali da bi kje napisal, da ni umrl junaške smrti. Ne verjamem v štorije,
                     ki govorijo o zaroti, po katerih naj bi bila njegova smrt naklepna. Pa še v tem
                     primeru bi imel pravico biti napisan na partizanskih spomenikih. Vse to, kar je
                     naravno za partizane, ne bi smelo veljati za domobrance. </p>
                  <p>b/ Prometne nezgode</p>
                  <p>Na sezname so uvrščeni tudi vojaki, ki so umrli v prometnih nezgodah. Kot
                     prvega bi omenili Rupnikovega zeta stotnika Dejana Suvajdžiča (1903–1943), ki
                     se je nekaj dni po ustanovitvi slovenskega domobranstva v jeseni 1943 smrtno
                     ponesrečil z motorjem. </p>
                  <p>c/ Žrtve letalskih napadov zavezniških ali partizanskih letal</p>
                  <p>V prvi knjigi FSP je na str. 251 pojasnjeno, da so napisani v seznamu, tudi vsi
                     tisti domobranci, ki so umrli pri bombardiranju ne samo partizanskih, ampak
                     tudi zavezniških letal (str. 251). Pri civilistih smo ravnali drugače: če je
                     smrt zakrivilo partizansko letalo, smo mrtve vpisali v seznam kot umrle na
                     protikomunistični strani, če pa je šlo za napad zavezniških letal ali slučajno
                     umrle ob spopadih ali obstreljevanju, so na ploščah napisani kot žrtve vojne, v
                     knjige FSP pa niso vpisani. Zaradi tega je marsikje zamera. Za zgled bi omenil
                     župnijo Podgrad, kjer je na plošči napisanih devetnajst civilistov, ki so umrli
                     ob nemškem obstreljevanju, pa nam domačini očitajo, da ni prav, da niso
                     napisani tudi v knjigi FSP.</p>
                  <p>č/ Ustreljeni kot domobranci, ne glede na to, ali so to storili domobranci,
                     Nemci ali Italijani</p>
                  <p>Tudi takih je nekaj na seznamu, kot jih je Grgič zasledil. Vprašuje nas, ali
                     bomo na ploščo napisali tudi ime kapetana Juša Lesjaka - Lampeta, oficirja
                     kraljeve vojske, ki ga je v jeseni 1942 v Bizoviku po naročilu predpostavljenih
                     ustrelil vaški stražar. Prav bi bilo in bomo to naredili na dodatni plošči na
                     ljubljanskih Žalah. Tudi ti ljudje imajo pravico do javnega imena, partizani
                     jih na svoje spomenike niso pisali, njihov grob je razdejan. Višek cinizma je
                     tudi, ko nam Grgič zameri, ker smo iz župnije Stari trg pri Ložu napisali na
                     ploščo Albina Kandareta (1926–1944), ki naj bi ga 12. 11. 1944 ob vpadu v Belo
                     krajino pomotoma ubili domobranci. Gre za znani spopad v jutranjem mraku in
                     megli med domobranci Rupnikovega na eni ter Šentviškega in Stiškega bataljona
                     na drugi strani pri Miklarjih ob vpadu v Belo Krajino 14. 11. 1944. Mrtvih naj
                     bi bilo 24 vojakov, 40 pa ranjenih. Albin Kandare je bil ranjen v glavo. O tem
                     priča France Ravšelj iz Viševka. Ne ve se, ali je umrl takoj ali kasneje. Tudi
                     večina ranjencev je namreč umrla čez dva dni, ko se je kolona treh tovornjakov
                     z mrtvimi in ranjenimi vračala proti Kočevju. Pri vasi Hrib pri Koprivniku so
                     jo namreč napadli partizani, prvemu tovornjaku je uspelo uiti naprej, v drugih
                     dveh pa so partizani ranjence postrelili in vozili zažgali. Takrat je padlo
                     tudi 12 domobrancev, ki so bili v zaščiti. Skupno število mrtvih naj bi bilo
                     tako okrog 60! Pohod je bil neuspešen. Na njem je vladala huda zmeda in se
                     zvečine ne ve, kdo je padel v medsebojnem spopadu, kdo pa je bil dva dni
                     kasneje ubit ali je zgorel kot ranjenec oziroma padel v boju (V. Udovč, Kronika
                     Rupnikovega bataljona – v pripravi). Vse, za katere smo izvedeli, smo napisali
                     na farne plošče. In zdaj se najde nekdo s partizanske strani, ki nas poučuje,
                     kdo sodi nanje in kdo ne.</p>
                  <p>Strinjam pa se z avtorjem, da so podatki o domobrancih, ki so padli v
                     zaključnih bojih ob umiku na Koroško, nepopolni. Zvečine so zato napisani kot
                     vrnjeni in pomorjeni. Kaže, da jih je samo ob spopadih ob preboju pri Borovljah
                     padlo trideset. Pisal sem že (Zaveza 25, 40), da sta bila na nekdanjem
                     boroveljskem pokopališču eden poleg drugega dva množična grobova. Prvi je bil
                     posvečen oseminštiridesetim padlim partizanom, drugi pa se je glasil:
                     »Tridesetim neznanim vojakom, maj 1945.« Leta 1973 so pokopališče opustili in
                     kosti iz obeh grobov prenesli na novo pokopališče ter položili v enotni grob.
                     Nagrobnik na njem žal omenja samo partizane. </p>
                  <p>d/ Samomori</p>
                  <p>Nekaj domobrancev je napravilo tudi samomor, vendar po naših ocenah ne več kot
                     deset, seveda so tudi ti napisani na FSP. Kot najbolj značilno žrtev bi omenil
                     podpolkovnika Friderika Lehmanna (1903–1945), za katerega Grgič piše, da je »po
                     begu na Koroško v Vetrinju zbolel in umrl.« V resnici je 12. maja 1945 na
                     tržiški strani ljubeljskega klanca napravil samomor. Ob tisti bedi, ko so
                     partizani že pritiskali s tržiške strani in obstreljevali zaostalo kolono
                     civilnih beguncev na vozovih s topovi in minometi, in ko je spoznal, da ne more
                     organizirati obrambe, je obupal in se ustrelil s pištolo. V Vetrinje so ga
                     pripeljali mrtvega in pokopali na župnijskem pokopališču. </p>
               </div>
               <div type="div3">
                  <head>Kot partizana ubili partizani</head>
                  <p>Partizanska vojska je bila sestavljena zelo pestro, predvsem pa za del vojakov
                     ni bila prostovoljna vojska. Zlasti proti koncu je vladala v njej stroga
                     hierarhija; kadar se je le dalo, so bili po ruskem vzorcu štab in navadni borci
                     ločeni, pa naj je šlo za bivališča ali kuhinje. Napisali smo že, da so tudi
                     domobranci pogosto prisilno mobilizirali, vendar se je od njih dalo uiti in
                     dezerterjev niso streljali, tako kot je bila to običajna kazen na partizanski
                     strani. Za dobro delovanje gverile je potrebno, da na nekaj mesecev izpelje
                     javno ustrelitev pred strojem, da s tem zastraši druge vojake in okrepi
                     disciplino. Naši partizani so se tega držali, žrtve pa so bili predvsem naivni
                     novinci, na katere so se spravili zaradi malenkostnega prestopka, kot je bil
                     manjša tatvina ali nedisciplina. </p>
                  <p>Teh partizani pogosto niso pisali na svoje spomenike. Ker je zase skril
                     zavojček cigaret, je bil maja 1944 pred pokopališkim zidom pri Sv. Gregorju
                     ustreljen kot partizan študent medicine iz Ljubljane - Trnovo Vinko Cucek.
                     Domačini so ravno odhajali od jutranje maše in vse videli. Pokopan je bil na
                     gregorskem pokopališču in na grobu so vaščani postavili križ z osnovnimi
                     podatki, po vojni pa so ga svojci prekopali. Zaman boste iskali njegovo ime na
                     plošči, ki je pritrjena na nekdanjem Dergančevem sanatoriju Emona na Komenskega
                     cesti, kjer zdaj gospoduje Zdravniško društvo. </p>
               </div>
               <div type="div3">
                  <head>Po vojni pomorjeni domobranci</head>
                  <p>V dveh knjigah FSP, v katerih je zajetih 152 župnij ljubljanske nadškofije in
                     štiri koprske škofije, so napisana tudi imena 8.250 domobrancev, ki so bili
                     pomorjeni po 9. maju 1945. Ko bo delo končano, računamo, da bo končna številka
                     najmanj 11.000. Grgiču tako visoko število ne gre v glavo. Žal ni nobenega
                     dvoma več, da ta žalostna številka drži. Zvečine so bili vrnjeni iz Vetrinja.
                     Tisti, ki so prišli v Škofove zavode, so umrli v breznih Kočevskega roga, iz
                     Teharij pa so jih največ zvozili in umorili na Hrastniškem hribu. Okrog
                     dvatisoč se jih je odločilo ostati doma ali jim je bila pot proti Koroški
                     zaprta, kar velja predvsem za novomeško skupino. Teh je bila najmanj polovica
                     pomorjena. V resnici so vse številke samo približne, saj so bili podatki
                     sistematično uničeni. Ker sem bil zraven, lahko zatrdim, tako kot moji
                     prijatelji, da Angleži pri vračanju iz Vetrinja niso šteli ne pri nalaganju na
                     tovornjake ne pri predaji partizanom v Pliberku ali Podgorju oziroma Podrožci
                     niti niso zahtevali seznamov, saj so se obnašali tako, kot da gre za rutinsko
                     selitev s Koroške v Furlanijo. Če odštejemo oficirje, ki so jih partizani
                     pomorili že v Slovenj Gradcu in tiste na Hrušici zraven izhoda iz karavanškega
                     predora, katerih je bilo po naši oceni največ nekaj sto, so vse druge natančno
                     popisali in razvrstili v kategorije, ki so pomenile življenje ali smrt. Vsaj na
                     Teharjah je bil vsak domobranec, ki je izjavil, da je starejši kot 18 let in je
                     vstopil v domobransko vojsko pred 1. januarjem 1945, dodeljen v skupino C ter v
                     obdobju med 2. in 25. junijem 1945 odpeljan in ustreljen. Sodimo, da je bilo v
                     to skupino dodeljenih 85% vrnjenih domobrancev. Pri razporejanju v skupine
                     »sodniki« niso imeli za potrebno, da bi pregledali podatke, ki bi jim jih lahko
                     nudile izpostave OZNE, o katerih piše Grgič. S tem, da so nekoga poslali v
                     skupino C, je bil obsojen na smrt in zanje nezanimiv. </p>
                  <figure>
                     <graphic url="slike_z_42/z_42_39.png"/>
                     <head>Kočevski Rog 2001 – Po dolgi poti <name type="author">Tamino
                           Petelinšek</name></head>
                  </figure>
                  <p>Koliko ljudi je bilo v resnici vrnjenih iz Vetrinja? Grgič nam postreže z
                     angleškimi podatki in z različnimi ocenami ljudi tako na domobranski kot na
                     partizanski strani. Danes številke ljudem ne pomenijo nič. Če bi napisali
                     stotisoč, bi bilo za večino isto kot tisoč. Zlasti so pogoste pomote, ko gre za
                     milijone in milijarde. Zato razmišljanje o številu mrtvih kar na pamet ne
                     pomeni nič. Želel bi, da bi bilo vrnjenih čimmanj domobrancev in civilistov, da
                     jih od vrnjenih ne bi bilo ubitih 85 % ampak manj, da bi jih čimveč zbežalo med
                     transportom, da bi bila amnestija sila velikodušna in bi rešila ne samo mene
                     ampak množico drugih, da bi večina domobranske vojske ostala živa in se
                     raztepla po svetu. Žal ni bilo tako in o tem sanjam. Ko se zjutraj zbudim,
                     pogosto najprej pomislim na to, ali sta tisto vračanje in morija samo nočna
                     mora ali resnica. </p>
                  <p>Kot orientacijsko število navaja Grgič DOK KP 5. angleškega korpusa 8. angleške
                     armade z dne 30. 6. 1945. Po njem »so bili storjeni aranžmaji za izročitev ob
                     normalnem spremstvu vojnih ujetnikov za:</p>
                  <p>12.196 Hrvatov</p>
                  <p>5.480 Srbov</p>
                  <p>8.263 Slovencev</p>
                  <p>400 Črnogorcev. </p>
                  <p>ki so se vsi, kot se smatra za Nemce, borili proti silam maršala Tita.« </p>
                  <p>Kje so prišteti civilisti? Če seštejemo vse napisane, dobimo številko 26.339.
                     Razumljivo je, da je zadnja številka umetna, prirejena temu, da daje vtis, kako
                     so bili pri štetju natančni. Moti me datum dokumenta, kar mesec dni po
                     vračanju. Ali gre za pomoto? </p>
                  <p>Sam bi ponovno postregel z dnevnikom iste enote, torej 5. korpusa, objavljenem
                     v knjigi: Ian Mitchell: THE COST OF A REPUTATION, Canongate Books Ltd.,
                     Edinburgh, 1998, 36, kjer je objavljeno isto skupno število, do katerega pa so
                     prišli na naslednji način: </p>
                  <p>23. maj: Izročanje Hrvatov se nadaljuje.</p>
                  <p>24. maj: Izročanje Hrvatov končano. Začenja se vračanje Srbov. </p>
                  <p>25. maj: Nadaljni transport Srbov z vlakom čez Podrožco.</p>
                  <p>26. maj: Predano nadaljnih 1.500 Jugoslovanov.</p>
                  <p>27. maj: 1300 Slovencev vrnjenih čez Podrožco.</p>
                  <p>28. maj: 3000 Slovencev vrnjenih v Jugoslavijo</p>
                  <p>29. maj: 2600 Slovencev in 500 konjev vrnjeno čez Podrožco in Pliberk.</p>
                  <p>30. maj: 3000 Slovencev vrnjeno v Jugoslavijo čez Pliberk in Podgorje.</p>
                  <p>31. maj: 1950 Slovencev in 50 Hrvatov vrnjenih Jugoslovanom. S tem je vračanje
                     končano po dogovoru (brigadir Low in polkovnik Ivanoviæ). Skupno število znese
                     26. 339 oseb. </p>
                  <p>Tako prvi kot drugi dokument kot po nekem čudežu navajata isto število vrnjenih
                     oseb. Če seveda seštejemo Slovence, pri katerih ni mogoče skriti, da gre samo
                     za približno oceno, jih je bilo vrnjenih 11. 850. Sem je vštetih tudi približno
                     tisoč slovenskih civilistov.</p>
                  <p>Večina vrnjenih domobrancev in civilistov je bila popisana, domobranci pa
                     razporejeni v tri skupine. Za dodeljene v skupino C je bila usoda zapečatena;
                     pri dodeljenih v skupino A, v katero so dodelili mlajše kot 18 let, in skupino
                     B, v katero so prišli starejši kot 18 let, ki so vstopili v domobransko vojsko
                     po 1. januarju 1945, ter pri civilistih pa so še prebirali in odvažali v smrt,
                     preživelim pa zadnje tedne sodili in jih po amnestiji 3. avgusta 1945
                     izpustili. Ohranjene so kopije obsodb, vendar samo za tiste, ki so ostali živi,
                     v smrt so vozili praktično do konca, ko so okrog velikega šmarna zadnji
                     transporti končali v protitankovskem jarku v Mostecu pri Brežicah. Seznami
                     pomorjenih so bili sistematično uničeni, čeprav ni dvoma, da so obstajali, in
                     to ne samo v centrali OZNE. Ko so bile v jeseni 1945 državne volitve, niso
                     nanje pozvali nobenega od pomorjenih domobrancev ali civilistov, ravno tako
                     nobenega od teh domobrancev niso klicali na služenje vojaškega roka. Torej so
                     imeli sezname tudi po občinah in krajevnih odborih. In zdaj se najde nekdanji
                     politkomisar, ki zahteva, da bi morali za vsakega pomorjenega vedeti, kam je
                     bil vrnjen iz Vetrinja in kje je obležal. Ujetniki v teh taboriščih žal niso
                     smeli pošiljati domov razglednic s pozdravi, kot da se sončijo nekje ob
                     dalmatinski obali. Za velik del se sicer da domnevati, kam so prišli in kje so
                     obležali, ker so jih prepoznali preživeli in povedali, kje so jih zadnjikrat
                     videli. Sam se iz Teharij spominjam samo štirih kasneje umorjenih, poročnika
                     prof. Franca Lipoglavška in gimnazijcev Iva Lotriča, Aljoše Basaja in Lojzeta
                     Lesarja. Vseh drugih pettisoč ali koliko jih je bilo, je bilo zame neznanka. Za
                     marsikoga domači, tako sorodniki kot znanci, niso izvedeli, v katero taborišče
                     je prišel, še manj, kje leži. S tresočo roko so napisali na popisni list za
                     svojca ali znanca »ni znano, kje je bil umorjen; pogrešan od leta 1945; ni
                     znano, kaj se je z njim zgodilo; bil umorjen (brez navedbe kraja in časa); bil
                     pripadnik domobranskih bojnih enot; odšel neznano; umorjen po vrnitvi iz
                     Koroške, verjetno je bil umorjen v enem od morišč v Kočevskem rogu; verjetno je
                     bil umorjen v Teharjah«. </p>
                  <p>Grgič razglaša, da je tak podatek nezadosten in vseh teh ne bi smeli uvrstiti
                     na FSP. Če pomislimo, da so bili vsi dokumenti sistematično uničeni, o mrtvih
                     se ni smelo govoriti, kaj šele poizvedovati, prepovedano je bilo javno
                     žalovanje za njimi, pa nekdo s tiste strani, ki je morila in uničevala
                     dokumente, razglaša, da teh, za katere se ne ve, kje so obležali, ne bi smeli
                     uvrstiti na FSP in tudi ne na sezname, se lahko samo vprašujemo, ali je še
                     možna večja brezsrčnost in hudobija! </p>
               </div>
               <div type="div3">
                  <head>Ljubljanska farna plošča</head>
                  <p>Po župnijah smo sestavljali farne odbore tako, da smo izbrali iz vsakega
                     naselja po enega člana. Njegova naloga je bila, da je v lastni vasi obšel vse
                     hiše in popisal umrle. Veliko so pomagali domači župniki. V mestih to ni
                     mogoče, zato celo Domžale, Kranj, Škofja Loka in Tržič, kjer je umrlih precej,
                     še nimajo farnih plošč, v Kamniku so vsaj vse popisali, sestavili sezname in
                     izdali knjigo. </p>
                  <p>Čeprav je bila videti farna spominska plošča v Ljubljani najtrši oreh, smo se
                     naloge vseeno lotili. Po mestu ni mogoče hoditi od vrat do vrat, zvoniti in
                     vpraševati po podatkih. Začeli smo s seznamom v obeh Belih knjigah, črtali
                     kakih dvajset, ki so ostali živi, tako da nam je ostalo približno tristo imen.
                     Omenili smo že, da so v Belih knjigah zapisana kompletna moštva posameznih
                     enot, ki so bila vrnjena iz Vetrinja, tudi imena tistih, ki kasneje niso bili
                     pomorjeni. Dodatna imena smo povzeli iz že omenjenih dokumentov padlih ali
                     pomorjenih. Nato smo ustanovili odbor tako, da je vsako župnijo od skupno
                     enaindvajsetih zastopal po en član. Ta se je povezal tudi z župnikom posamezne
                     župnije. Po cerkvah in v župnijskih glasilih so razglasili oziroma napisali,
                     kaj se pripravlja, in povabili sorodnike in svojce, naj v župnišču prevzamejo
                     in izpolnijo popisni list za umrlega. Nato smo dobili celo seznam ljudi, ki jih
                     po koncu vojne ni bilo več v Ljubljani. Z njega smo seveda morali izbrisati
                     preživele emigrante. Pri tem so nam nam veliko pomagali tako v Clevelandu kot
                     Buenos Airesu. Posebej se zahvaljujem Pavlu Borštniku in Milanu Magistru.
                     Zbrali smo nekaj nad tisoč imen, zanje pa samo polovico popisnih listov, ki so
                     jih izpolnili svojci ali znanci. Pri drugih so bili podatki nepopolni.
                     Pregledali smo nagrobnike na Žalah in pri marsikom, ki so ga svojci napisali
                     nanje naknadno z letnico smrti 1945, prišli do rojstnih podatkov. Za del smo
                     prišli do podatkov v Arhivu mesta Ljubljane. Šele kasneje, ko je ljubljanska
                     plošča že stala, smo dobili v roke seznam padlih ali kasneje umorjenih,
                     povezanih z Grčaricami (Pavle Borštnik: Pozabljena zgodovina slovenske
                     nacionalne internacionale, Ljubljana, Mladinska knjiga, 1998, 124–129), ki pa
                     je netočen in ga dopolnjujemo še sedaj. Ne bomo razlagali naprej. Po številnih
                     sejah, kjer smo prečiščevali imena, smo dobili skupno število, ki je naraslo na
                     1.100. Seznam smo objavili v Družini, čez nekaj mesecev že delno prečiščenega
                     in dopolnjenega pa na celi strani Dela. Kje so bili takrat Grgič in njegovi? Če
                     bi hoteli dokazati, da so konstruktivni, bi se takrat oglasili. Pa so spali za
                     vogalom in čakali. Končno smo število imen skrčili na 918 in jih napisali na
                     ljubljanske plošče. Ostalo in dodatno nabralo se je še več kot 300 imen,
                     katerih zanesljivost moramo preveriti. Ker nismo našli drugega načina, smo vse
                     napisali v drugo knjigo FSP in že prejeli nekaj popravkov. </p>
                  <p>Žal Grgiču ne gre za pomoč, saj bi nam lahko, če zares razpolaga s kakimi
                     podatki, z njimi postregel, zlasti s seznamom po vojni pomorjenih. Nameravamo
                     postaviti še nekaj dodatnih plošč in nanj napisati manjkajoča imena. Ponovili
                     bomo prvotni postopek, da bomo novi dodatni seznam objavili v Družini in
                     kasneje v Delu. Računamo, da bo delo opravljeno v treh letih. S tem obveščamo
                     svojce, ki so napisali popisne liste in že vnaprej prispevali denar ter
                     vprašujejo, kdaj bo že enkrat postavljena nova plošča, naj potrpijo. Želimo
                     namreč, da bodo imena zanesljiva. </p>
               </div>
               <div type="div3">
                  <head>Zaključek</head>
                  <p>Menimo, da bi bila naloga države, da javno prizna poleg okupatorjevega terorja
                     in njegovih žrtev tudi revolucijo in državljansko vojno, da popiše vse mrtve
                     tako na eni kot na drugi strani, tudi padle v nemški vojski in civilne žrtve
                     vojne, da za vsakega zbere sedem osnovnih podatkov na podoben način, kot so to
                     napravili Italijani za Furlanijo in Julijsko krajino. Ni dvoma, da ne bo šlo,
                     če ne bodo sodelovale zainteresirane organizacije. Pri večini imen ne bo težav,
                     pri določenem odstotku pa bo treba imena odkrivati in razporejati skupno in
                     složno. Če je Italijanom uspelo, da so celo za Trst, kjer se je po vojni
                     zamenjalo toliko ljudi, prišli do podatkov, ki so v 95% popolni, bi moralo tudi
                     nam. Vendar čas teče. V času Bajukove vlade je manjkal samo podpis sekretarja
                     na ministrstvu za notranje zadeve, pa bi jim predali naš arhiv z vsemi
                     popisnimi listi. Dogovorili smo se, da jih bodo preverili, nas o napakah
                     obvestili in se z nami posvetovali, umrle pa vpisali v matične knjige. Za
                     mrliški list bi bila potrebna samo želja svojcev, tako kot za dokumente sedaj
                     umrlih. Ob ponovnem nastopu Drnovškove vlade je vse skupaj padlo v vodo.
                     Predstojnica Inštituta za novejšo zgodovino, kjer imajo nastavljeni
                     raziskovalki, ki ne delata drugega, kot pišeta sezname umrlih v zadnji vojni in
                     v zvezi z njo, nam na našo ponudbo, naj pomaga pri končnem dogovoru z
                     ministrstvom, ni niti odgovorila. </p>
                  <figure>
                     <graphic url="slike_z_42/z_42_40.png"/>
                     <head>Kočevski Rog 2001 – Lučke <name type="author">Tamino
                        Petelinšek</name></head>
                  </figure>
                  <p>Grgiču priznamo, da se je zares potrudil in nam pomagal marsikaj urediti in
                     razčistiti. Tako natančnega in obširnega dela ni mogel opraviti sam. Vprašujemo
                     se samo, kako da množica raziskovalcev, ki so ji že petdeset let dostopni vsi
                     arhivi in zapiski, ni zmožna sestaviti seznamov mrtvih med zadnjo vojno na
                     partizanski strani po naseljih in kategorijah, kar smo za našo stran mukoma za
                     156 župnij opravili mi, in se raje ukvarja s protikomunistično stranjo v lovu
                     za morebitnimi napakami. Marsikateri bi se mi lahko izognili, če bi ti
                     raziskovalci opravili svoj posel. Po svoje smo jim sicer hvaležni, ker so nas
                     vsaj opozorili, da so nekatera imena napisana dvakrat, kar bomo seveda
                     upoštevali, našteli pa tudi nekaj imen ljudi, ki naj bi padli kot partizani ali
                     so jih celo ubili domobranci. Za vse ta imena bomo povprašali naše odbore, ki
                     so sezname sestavili, in objavili dodatno poročilo. Vendar vedno ne bo lahko,
                     saj je kar nekaj umrlih, za katere ena stran trdi, da so umrli na njeni strani,
                     nasprotna pa obratno. </p>
                  <p>Kajti dosedanji seznami partizanske strani so skrajno nezanesljivi in jih ni
                     mogoče jemati kot čisto zlato. Za zgled bi omenil Alojza Kromarja (1926–1945)
                     iz Čadraž pri Šentjerneju. Padel naj bi kot domobranec 23. 1. 1945. Svojci so
                     prepovedali, da ga napišemo na ploščo, smo ga pa seveda uvrstili na naš seznam
                     v Drugi knjigi FSP. V svoji prepovedi sorodniki ne zanikajo, da je bil
                     domobranec in da je padel v boju, pač pa samo, »da ne dovolijo izpisa Alojza
                     Kromarja na spominski plošči v Šentjerneju.« Grgič prihaja zdaj na dan s
                     sporočilom, da je bil omenjeni sicer res domobranec, vendar prisilno
                     mobiliziran in naj bi ga ubili domobranci sami, ko je hotel pobegniti od njih.
                     Komu verjeti? </p>
                  <p>Potrebna bi bila študija, v kateri bi razčlenili Grgičevo izrazoslovje zlasti
                     takrat, ko piše o brez sodbe pomorjenih nasprotnikih. Gre za netenje sovraštva,
                     za spodbujanje mržnje med državljani Slovenije, za podžiganje in ohranjanje
                     državljanske vojne. Za sestavljalce seznamov ne najde lepe besede. Ne vidi
                     nadčloveškega truda in silovite vztrajnosti. Zanj so farne spominske plošče
                     nekaj nedopustnega, saj dajejo pravico do javnega imena in človeške časti
                     ljudem, ki ju po njegovem ne zaslužijo. Hoče jih razvrednotiti in se vtika prav
                     v vse. Res smo tudi mi včasih omenili netočnosti na partizanskih spomenikih,
                     vendar samo zato, da bi prikazali, da so nenamerne napake vedno možne. Zdaj pa
                     se pojavi nekdo, ki hoče odločati, kdo sme in kdo ne sme biti napisan in naj bi
                     bilo njegovo ime za vedno pozabljeno, obenem pa nam očita, da so naši seznami
                     nepopolni. Vprašali bi samo, zakaj na pokopališču v Glinjah pri Borovljah na
                     grobu partizanov, ki so padli 11. maja 1945 v spopadu z vodom 48. čete
                     Rupnikovega bataljona, še vedno piše: »Štirinajstim neznanim padlim partizanom
                     1941–1945«, ko gre v resnici za partizane Bračičeve brigade, ki so vsi padli
                     istega dne, Grgič pa je bil eden od njenih političnih komisarjev? Naslednje dni
                     so jih domačini pobrali po polju in mejah ter prepeljali na glinjsko
                     pokopališče. Ponovil bi tudi vprašanje, s katerim sem naslovil svoj članek:
                     »Kam vtakniti Franca Rozmana - Staneta?« </p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Tradicija komunističnega kolaboracionizma </head>
               <docAuthor>Iva Srebotnjak</docAuthor>
               <div type="div3">
                  <p>Knjigo Silvina in Majdi Eiletz (Zgodovina neke kolaboracije, Boljševiki in
                     Nemci 1914-1917. Mohorjeva družba, Celovec 2001) beremo s pridržanim dihom,
                     skoraj kakor kriminalko, le da je vse dogajanje opisano z znanstveno
                     natančnostjo in vestno in skrbno dokumentirano. V prizadevanju za kar največjo
                     objektivnost si pisatelja ne dovoljujeta osebnih sodb in izjav. Njuno iskanje
                     resnice bi mogli primerjati trudu restavratorja, ki previdno in skrbno
                     odstranjuje z dletom košček za koščkom ometa in vrhnjih slikarij, da bi nam pod
                     njimi odkril nepoškodovano originalno fresko.</p>
                  <p>Vse se je začelo leta 1914, ko so Nemci sklenili razbiti antanto in izločiti iz
                     nje njen najšibkejši člen: Rusijo. Pri tem sta se jim ponujali dve možnosti:
                     skleniti delni mir z rusko vlado ali pa podpreti boljševike, ki so se bili
                     izrekli proti vojni in za revolucijo.</p>
                  <p>Rusija ni za mirovna pogajanja pokazala nobenega zanimanja, zato je ostala
                     Nemcem le še druga pot. Zveza z boljševiki je bila videti po poročilih tajnih
                     agentov zelo ugodna. Boljševiki so se bili namreč v Zimmerwaldu izrekli za mir,
                     Lenin pa je bil edini znani evropski socialist, ki je javno zagovarjal poraz
                     domovine.</p>
                  <p>Nemčiji, ki je hotela Rusijo spraviti na kolena in jo razkosati, da bi jo mogla
                     gospodarsko izkoriščati, se torej ne bi moglo ponujati nič koristnejšega kakor
                     sodelovanje z boljševiki. Računala je, da bo tej skupini pomagala na oblast,
                     sklenila z novo vlado mir, potem pa da bo po mili volji gospodarsko izkoriščala
                     Rusijo in se na njenih ramenih dvignila v svetovno velesilo. Tedaj so stopili
                     na prizorišče nemški tajni agenti, ki so povezali boljševike z nemškim zunanjim
                     ministrstvom in z generalnim štabom nemške vojske. Lenin ni hotel imeti
                     neposrednih stikov z Nemci, ker se je bal, da bi ga osumili vohunjenja zanje, a
                     njegovi najbližji zaupniki so bili tudi zaupniki nemških agentov, tako je bil
                     Hanecki ožji sodelavec Helphanda - Parvusa, avtorja načrta za vključitev
                     boljševikov v nemške interese. Prav Helphand, Rus po rodu in človek izrednih
                     sposobnosti, a popolnoma brez vesti, se je odločil, da je treba Lenina in
                     njegovo skupino spraviti iz eksila v Švici preko Nemčije v domovino. Tako je
                     bil on glavni organizator Leninovega prevoza v Rusijo. Po opreznem tipanju
                     razmer v boljševiškem taboru so priprave za prevoz stekle, saj je bila to za
                     boljševike edinstvena priložnost. Pred odhodom so morali Nemci pristati na
                     nekatere pogoje boljševikov, med katerimi sta bila mogoče najpomembnejša dva:
                     da mora biti vlak eksteritorialen in da smejo vstopiti nanj samo tisti potniki,
                     ki jim bo to dovolil Platten, Leninov najzanesljivejši sodelavec. Nemci pa so
                     od popotnikov zahtevali, da pred odhodom podpišejo izjavo, da so seznanjeni z
                     obvestilom, objavljenem v »Petit Parisien-u«, da bo ruska začasna vlada z vsemi
                     potniki, ki potujejo skozi Nemčijo, ravnala kot z veleizdajalci. Izjavo so
                     Lenin in njegovi podpisali.</p>
                  <p>Nemci so hoteli taktično prikriti velik interes in nestrpnost, s katerima so
                     prevoz pričakovali. Lenin pa je skrbel predvsem, da ga ne bi osumili
                     kolaboracije z Nemci, zato je k že omenjenim zahtevam dodal še dve:</p>
                  <p>v vagon bodo sprejete osebe ne glede na svojo politično usmeritev in stališče
                     do vprašanja vojne in miru,</p>
                  <p>osnova za dovoljenje za tranzit je izmenjava potujočih za nemške in avstrijske
                     ujetnike in internirance v Rusiji. Tako je 9. aprila 1917 odpotovalo iz Züricha
                     proti Nemčiji z Leninom vred 19 emigrantov. Emigrantski vlak je imel povsod
                     prednostno pravico, saj so Nemci skrbeli, da bi ta posebni prevoz potekal hitro
                     in brez zapletov.</p>
                  <p>Rusija je bila po februarski revoluciji v dokaj negotovem položaju. Poleg
                     začasne vlade Kerenskega so prevzeli oblast tudi sovjeti, ki so vodili tovarne
                     in vojašnice. Njihova moč je kajpada slabila moč vlade.</p>
                  <p>Lenin je pričakoval, da ga bodo v Rusiji aretirali, v resnici pa ga je v
                     Petrogradu čakal navdušen sprejem zbegane ruske množice. Vlada ga ni
                     preganjala, najbrže ker se je zavedala svoje nemoči, bala se je popolne
                     izoliranosti in vpliva sovjetov.</p>
                  <p>»Bacil kuge« se je nezadržno širil.</p>
                  <p>Propagiral se je predvsem s finančno pomočjo Nemčije, ki je boljševike dokazano
                     subvencionirala od marca 1917. Šlo je za ogromne vsote denarja. Leninu in
                     tovarišem seveda ni moglo biti neznano, od kod prihajajo. Nemcem denarja ni
                     bilo škoda, saj so imeli sedaj z boljševiki skupen cilj: sprožiti z revolucijo
                     velik kaos, odpraviti začasno vlado in skleniti delni mir.</p>
                  <p>Skupina boljševikov je bila po številu prav neznatna, a bili so zelo dobro
                     organizirani in razvili so izredno močno propagando. Sestradanemu, zbeganemu in
                     od vojne izmučenemu ljudstvu so obljubljali kruh, zemljo in mir. Svoje ideje so
                     širili predvsem s tiskom, v juliju so že izdajali 320.000 izvodov časopisov in
                     brošur na dan.</p>
                  <p>Namen vsega tiska je bil širiti nezadovoljstvo in vero v revolucijo. Posebno so
                     se trudili, da bi z »bacilom kuge« inficirali rusko armado, ki je bila
                     razmeroma še močna in zdrava. V ta namen so od aprila 1917 za vojake na fronti
                     izdajali glasila: Soldatskaja pravda, Golos pravdi in Okopnaja pravda. Po
                     neuspeli julijski revoluciji, v kateri je Lenin pustil svoj proletariat na
                     cedilu, je Rusijo preplavila vest o Leninovem sodelovanju z nemškimi agenti,
                     natančneje s Haneckim, ki jo je prinesel časopis Živoje slovo. Lenin je zveze s
                     Haneckim zanikal, zamolčal pa je, da so v njegovi palači Kšesinskaja našli
                     Haneckovega brzojavko, naslovljeno na Lenina.</p>
                  <p>Kerenski je takoj po vrnitvi s fronte odločno nastopil proti boljševikom. Tudi
                     ljudstvo je bilo po propadu julijske revolucije in po razkritju Leninovega
                     sodelovanja z Nemci besno nanje. Policija je imela nalogo vodilne boljševike
                     aretirati, a ko je prišla v Leninovo stanovanje, je bilo prazno, zbežal je na
                     Finsko. Ljudstvo je bilo čedalje bolj ogorčeno in do kraja potlačeno.
                     Boljševiki so izginili: ali so zbežali ali pa so delovali le podtalno. Beseda
                     boljševik je pomenila lump, morilec, judež.</p>
                  <p>Bilo je videti, kakor da bo gibanje zamrlo, ko je boljševikom padla sekira v
                     med. Tokrat se jim je sreča nasmehnila v hudem sporu, ki je izbruhnil med
                     Kerenskim in generalom Kornilovom in se končal z uporom Kornilova.</p>
                  <p>Da bi zatrl upor Kornilova, Kerenski ni zbral le svojih zvestih enot, ampak je
                     na pomoč poklical tudi leve skupine in boljševike. Lenin se je tako priključil
                     vladnim enotam; izjavil je, da se bojuje na strani Kerenskega, a ne za njegove
                     cilje. Boljševiki so se izkazali s svojo disciplino in organiziranostjo, upor
                     je bil zatrt. Kornilova so aretirali, boljševiki pa so si nepričakovano
                     opomogli.</p>
                  <p>Potem so se stvari odvijale kar same po sebi. V državi ni bilo več nobenega
                     pravega vodstva. Zavezniki so grozili, da bodo odpovedali pomoč, če ne bo ruska
                     vlada obvladala položaja. Nediscipliniranost in malodušje sta zajela tudi
                     armado. Lenin je bil še vedno na Finskem, a v stalnem stiku z nemškim vrhovnim
                     štabom in boljševiki v Rusiji. Na njegovo pobudo je levičarski sovjet imenoval
                     vojaški komite, njegovo vodstvo pa je prevzel Trocki, tako je bila nenadoma
                     tudi vojska v boljševiških rokah.</p>
                  <p>Leninu pa se je z načrtovanim udarom zelo mudilo, vsekakor ga je hotel izvesti
                     pred 25. novembrom, ko so bile napovedane volitve v ustavodajno skupščino, saj
                     je vedel, da mu svobodne volitve ne bi prinesle zmage. Na oblast se je hotel
                     povzpeti s silo, z revolucijo, in to čimprej tudi zato, da bi prehitel delni
                     mir, ki ga je nameravala skleniti Avstro-Ogrska. Njegovi interesi so se spet
                     ujemali z interesi glavnega štaba nemške vojske, ki si je prizadeval obdržati
                     Avstro-Ogrsko v zvezi sil osi.</p>
                  <p>Kerenski je bil prepričan, da je bila revolucija 6. in 7. novembra dogovorjena
                     med Nemčijo in Leninom.</p>
                  <p>»Velika oktobrska revolucija« je pravzaprav etiketa, ki si jo je revolucija
                     sama nadela. V resnici je oblast padla boljševikom v roke kakor zrelo jabolko z
                     drevesa. Boji niso bili tako krvavi in veličastni, kakor so o njih poročali
                     revolucionarji, bilo je vsega skupaj pet mrtvih, iz Zimskega dvorca, ki je bil
                     sedež začasne vlade, je bilo slišati nekaj strelov, ki pa niso preprečili, da
                     se v sosednjem gledališču predstava ne bo mirno nadaljevala. Hrupnejše je bilo
                     potem divje in zlobno proslavljanje.</p>
                  <p>Po revoluciji so hoteli Nemci čim prej skleniti mir z Rusijo, da bi mogli svojo
                     vojsko, 80.000 mož, z vzhodne fronte poslati na zapad. Tudi Lenin je imel v
                     načrtu skleniti z Nemci premirje in potem brezpogojno podpisati mirovno
                     pogodbo, saj so bili po zmagi boljševiki v hudem položaju; ob Volgi so
                     napredovale protiboljševiške enote prostovoljcev, uprla se je tudi
                     češkoslovaška legija in zavzela vsa vozlišča ob transsibirski železnici.</p>
                  <p>Vendar je delegacija boljševikov, ki jo je vodil Trocki, na mirovnih pogajanjih
                     v Brest–Litovsku nalašč zavlačevala podpis miru. Pogajanja so hoteli
                     izkoristiti za agitacijo, da bi razširili revolucijo in upor tudi v nemško
                     vojsko. Nemci so razumeli, da se boljševiki resno bojujejo za mir, da ga pa
                     nočejo doseči z meddržavnimi pogajanji, pač pa z revolucijo. Trocki je
                     sklenitev miru odlagal z neodločnimi in nerealističnimi protipredlogi, le da bi
                     pridobil čas. Končno so jim dali Nemci ultimat. Boljševiki pa se zanj niso
                     zmenili, zato je začela nemška vojska prodirati proti Petrogradu. Tedaj so
                     spoznali, da jih nameravajo Nemci odstraniti. Med boljševiki je prišlo do
                     nesoglasja glede pristanka na nemške mirovne zahteve. Nazadnje je zmagal Lenin,
                     ki je brezpogojno pristal na nemški mirovni diktat. Spoznal je namreč, da je
                     njegova moč le v vojni med nasprotnikoma. S podpisom mirovne pogodbe je dosegel
                     nujni predih, ki ga je potreboval za utrditev svoje oblasti.</p>
                  <p>Brest–Litovsk je tako okrepil boljševiško revolucijo in preusmeril tok evropske
                     zgodovine.</p>
                  <p>Boljševiki so v Brest-Litovsku pristali na mir, s katerim so izgubili Poljsko
                     in Finsko, Estonijo, Latvijo in Litvo, Ukrajino in Zakavkazje. Nemci so si tudi
                     prilastili pravico ustanavljati svoja privatna podjetja v Rusiji znotraj
                     socialističnega gospodarstva. Rusija se je morala zavezati, da bo razorožila
                     svojo armado in mornarico in da se bo odpovedala propagandi proti vladam osi.
                     Poleti 1918 je bila Rusija pred razsulom: v Arhangelsku so se izkrcali
                     zavezniki, češkoslovaška legija se je pomikala proti Vladivostoku, ruski
                     prostovoljci so napredovali na severnem Kavkazu, kozaki pa ob Donu. Nemška
                     armada se je pod vodstvom generala Ludendorffa pomikala iz Finske v Karelijo, z
                     Baltika proti Belorusiji, iz Ukrajine čez Krim in še naprej čez Don, ne meneč
                     se za meje, ki so bile začrtane v Brest-Litovsku. Močno notranjo opozicijo so
                     boljševiki krotili s terorjem. Po atentatu na Lenina in po umoru petograjskega
                     šefa ČEKE, policijske in vojaške organizacije, je bil v Rusiji teror tako hud,
                     da bi se ga dalo primerjati samo s terorjem francoske buržoazne revolucije.</p>
                  <p>Dežela je pod oblastjo boljševikov politično, gospodarsko in socialno čisto
                     propadla. Vse je kazalo, da jim bije zadnja ura, vendar se niso dali. Za pomoč
                     so se obrnili najprej na zaveznike, a ker se oni niso zmenili za »vladajočo
                     blaznost«, so boljševiki spet potrkali pri Nemcih. Z njimi so sklenili dodatno
                     mirovno pogodbo, s katero so točno določili državno mejo, da bi zaustavili
                     prodiranje generala Ludenforffa, z dodatno tajno klavzulo pa so si zagotovili
                     nemško vojaško intervencijo proti ruskim protiboljševiškim enotam. Do
                     intervencije ni prišlo, ker je Nemčija kapitulirala.</p>
                  <p>Medtem pa je nastal med nemškim zunanjim ministrstvom, ki ga je zastopal
                     državni sekretar Hintze, in med generalom Ludendorffom ter nemškimi poslaniki v
                     Moskvi hud spor.</p>
                  <p>Hintze je hotel še naprej podpirati boljševike, da bi jih izkoriščal in da bi
                     ohranil Rusijo tako, kot je nastala po brestlitovskem miru.</p>
                  <figure>
                     <graphic url="slike_z_42/z_42_41.png"/>
                     <head>Vzemi – beri <name type="author">Mirko Kambič</name></head>
                  </figure>
                  <p>General Ludendorff pa je zahteval, da boljševike odstranijo, ker da Nemčija ne
                     bo imela nič od njihove vlade, čeprav živijo le od nemške milosti. Svaril je
                     pred nevarnostjo, da bi Rusija potegnila tudi Nemčijo v svoj kaos. Z
                     Ludendorffom so drug za drugim soglašali nemški poslaniki v Moskvi, ki so
                     boljševike poznali od blizu. Že Reizler je ugotovil, da truplo boljševikov še
                     živi, ker se grobarji niso mogli dogovoriti, kdo ga bo pokopal. Najodločneje pa
                     je nastopil proti boljševikom razgledani in pronicljivi poslanik Helfferich.
                     Svaril je nemško vlado pred boljševiki in jo nagovarjal, naj se jih otrese, ker
                     jo je povezanost z njimi že močno diskreditirala v očeh vseh, ki bodo odločali
                     o bodoči Rusiji. Svetoval je tudi navezavo stikov s protiboljševiškimi enotami.
                     Opozarjal je, da je bila oblast boljševikov od vsega začetka vlada manjšine in
                     da so se obdržali samo z brezobzirnim terorjem.</p>
                  <p>Vendar je zmagal Hintze. Uspelo mu je prepričati tudi omahljivega cesarja
                     Vilhema II.</p>
                  <p>Tako »rahlega sunka«, ki bi bil po Helfferichovem mnenju zadostoval za
                     strmoglavljenje boljševikov, ni bilo in Nemčija je spet napravila usoden korak
                     v napačno smer.</p>
                  <p>Tajno sodelovanje Nemčije in boljševiške Rusije na gospodarskem in vojaškem
                     področju se je namreč nadaljevalo tudi po rapalski pogodbi. Prekinjeno je bilo
                     s Hitlerjevim prihodom na oblast in se nadaljevalo s paktom Hitler–Stalin do
                     nemškega napada na Rusijo leta 1941. O boljševiški taktiki, ki se ni ozirala ne
                     na božje ne na človeško pravo, smo veliko brali in slišali, spoznali pa smo jo
                     tudi na lastni koži.</p>
                  <p>Ena glavnih posebnosti te taktike je bila izkoristiti vojno ali kako drugo
                     nesrečo naroda za vzpon na oblast. Tudi v svoji domovini so boljševiki
                     nastopili v času, ko je bila po odstopu carja Nikolaja II. pod začasno vlado
                     Kerenskega in ko so v prvi svetovni vojni začele njene moči pojemati. Peščica
                     se jih je vtihotapila iz Švice v Rusijo, prišli so preoblečeni v »ovčja
                     oblačila« kot zagovorniki miru in bojevniki proti izkoriščanju človeka po
                     človeku. Svoj narod so skušali najprej pridobiti z velikimi lažnimi obljubami
                     in z izredno močno tiskano propagando. Ko jim ljudje niso več nasedali in ni
                     šlo več zlepa, so si utrdili oblast s hudim terorjem. Na silo so pometli s
                     tisočletno rusko kulturo, z vero in z vsem žlahtnim narodnim izročilom ter
                     vsilili ljudstvu svojo ideologijo, ki je bila duhu naroda povsem tuja. Uklenili
                     so ruskega duha, da je dolga desetletja umiral in ječal, namesto da bi se
                     svobodno in ustvarjalno razvijal.</p>
                  <p>Knjiga Zgodovina neke kolaboracije pa nam razkrije še drug obraz boljševikov,
                     ki so ga dolgo zakrivali pred svetom, saj je grd in iznakažen: to je obraz
                     izdajalcev domovine.</p>
                  <p>Za dosego svojih ciljev se niso pomišljali sprejemati od sovražnikov visokih
                     subvencij, sodelovati z njimi pri širjenju vseuničujočega kaosa, ki je deželo
                     porival vedno globlje, dokler je ni porinil v boljševizem. Za dosego tega cilja
                     niso izkoristili le vojne, pač pa tudi spor med generalom Kornilovom in
                     Kerenskim pa sramotni mir v Brest-Litovsku, s katerim so se dokopali do tajne
                     klavzule o nemški vojaški intervenciji proti enotam ruskih prostovoljcev.</p>
                  <p>Nemci so jih upravičeno zaničevali, a so jih podpirali, ker so spoznali, kakšno
                     pogubo prinašajo Rusiji.</p>
                  <p>Ko se ob branju te knjige spet ozremo na preteklost, na krivice in razdejanje,
                     ki jih je prinesel boljševizem, se vprašamo, kaj jih je gnalo k tako
                     uničujočemu nasilju. Odgovor, ki se nam ponuja, je samo eden: sla po oblasti.
                     To slo so zamaskirali s svojo ideologijo in naslonili na psevdofilozofijo. V
                     imenu ideologije, ki je trdila, da je treba zavest proletariata oblikovati »od
                     zunaj«, oblikovati pa da jo smejo le poklicni revolucionarji, to se pravi
                     vodstvo partije, ki v vsaki dani situaciji določa, kaj je resnica in kaj ni
                     resnica, kaj je prav in kaj ni prav, seje drznil Lenin ovreči vsa veljavna
                     etična načela, prejemati finančno, strateško in vojaško pomoč od sovražnikov,
                     sodelovati z njimi pri uničevanju svoje domovine in se povzpeti na oblast.
                     Skratka, bil je »enakejši« in zato mu je bil dovoljen vsakršen zločin.</p>
                  <p>Kdor pa ni zavrgel etičnih načel, na katerih je utemeljena naša kultura, ne
                     more sprejeti Leninovih pogledov in se lahko samo znova zgrozi nad njegovo
                     velikansko zablodo. Zločin ostane zločin, naj ga še tako zvijačno in skrbno
                     prikrivamo. Boljševiki so zakrivili kaznivo dejanje zoper najvišje organe
                     oblasti, zoper državno ureditev in varnost Rusije. To pa imenujemo
                     veleizdaja.</p>
                  <p>Prostovoljno so sodelovali s sovražnikom domovine in ji povzročili nepopisno
                     zlo. Vendar ne bi rekli, da je šlo za kolaboracijo v pomenu, ki ga je izraz
                     dobil v drugi svetovni vojni, to se pravi, niso sprejeli sovražnikove vesoljne
                     ideologije, saj so imeli svojo in jo vsiljevali s terorjem.</p>
                  <p>»Proletarec nima domovine, njegova naloga je samo revolucija,« je dejal Lenin
                     leta 1914 v polemiki z domoljubnimi socialnimi boljševiki. Vendar so se
                     komunisti pri nas spomnili domovine in naroda, ko je šlo za interese revolucije
                     in ko so hoteli svoje nasprotnike obdolžiti kolaboracije zaradi položaja, v
                     katerega so jih potisnili prav komunisti.</p>
                  <p>A po vsem, kar se je zgodilo, kakšno veljavo ima še njihova sodba?</p>
               </div>
            </div>
         </div>
         <div type="div1">
            <head>Iz tujega tiska</head>
            <div type="div2">
               <head>Slepe pege </head>
               <docAuthor>Reinhart Olt</docAuthor>
               <div type="div3">
                  <head>Slovenci še vedno gledajo v zrcalo svoje zgodovine skozi partijska očala </head>
                  <p><emph>Frankfurter Allgemeine Zeitung, 9. jul. 2001</emph></p>
                  <p><emph>Prevedel Jože Kočar</emph></p>
                  <p>Slovenijo je zajel val nacionalnega navdušenja. Pravkar je slovesno praznovala
                     deseto obletnico svoje neodvisnosti. Toda svečano bleščavo nacionalne
                     samozavesti kalijo nesporazumi, ki izvirajo iz dvojnega načina obravnavanja
                     novejše preteklosti. Zrcalo zgodovine kaže namreč precejšnje pege. Razsvetlila
                     jih ni niti kot družinsko branje koncipirana »Ilustrirana zgodovina Slovencev«,
                     ki naj bi zamenjala standardno delo »Zgodovina Slovencev« (1979), ki je izšla
                     še v jugoslovanskih časih. Zdaj bi pričakovali, da bodo v novi knjigi vsaj v
                     dodatkih pregledali ozadje dogem stare knjige, tako da bi nepristranskemu
                     novemu vrednotenju podvrgli poglavje »Narodnoosvobodilni boj in revolucija«, ki
                     bi ga lahko kritičen pogled mlajše generacije zgodovinarjev okrivil za prav te
                     slepe pege. Kje neki! Tudi ta najnovejši pogled gre skozi očala partizanskega
                     kulta. </p>
                  <p>Tako se, recimo, ravnanje vodilnega politika kmečke Ljudske stranke (SLS) iz
                     medvojnega časa, Marka Natlačena, odpravi kot izdajstvo zmedenca, ne da bi se
                     potrudili tudi do kritičnih virov in bi njegovo zamejeno, na omiljenje
                     vojaškega zasedbenega režima naravnano delovanje opazovali iz danega položaja.
                     Natlačen si je na temelju svojih izkušenj s fašistično zasedbeno oblastjo v
                     zahodnem delu današnje Slovenije neposredno po vkorakanju nemške vojske v
                     aprilu 1941 v napačni presoji sklenjenega dogovora med Rimom in Berlinom zaman
                     prizadeval, da bi dosegel razširitev vladavine nemške zasedbene oblasti, ki se
                     mu je zdela »milejša,« na vso Slovenijo. Komunisti in njim zavezano
                     zgodovinopisje so ga zaradi tega z obsodbo o izdaji potisnili v blato. </p>
                  <p>Enakega »priznanja« je bil deležen obisk delegacije »Narodnega sveta za
                     Slovenijo« pri Mussoliniju 8. junija 1941 v Rimu, kakor tudi navzočnost škofa
                     Gregorija Rožmana med prisego pritikomunističnega domobranstva (domobrancev) na
                     ljubljanskem stadionu v aprilu 1944. O tem, da je šlo Svetu in škofu za
                     reševanje rojakov, je komaj mogoče dvomiti. Slovensko zgodovinopisje pa vidi v
                     tem samo obsojanja vredna dejanja kolaboracije. Na tak način se partijsko
                     zgodovinopisje ni niti enkrat potrudilo pred svojim prekletstvom o »izdajalskem
                     kolaborantu« Rožmanu kot »razbremenilen« oceniti tisti prosto dostopni dosje, v
                     katerem ga je Glavni državni varnostni urad okarakteriziral kot nacionalnega
                     slovensko-panslavističnega »prijatelja kardinala »Hlonda« in »sovražnika
                     nemškega rajha«. </p>
                  <p>Tako ocenjevanje zgodovine izhaja mimogrede tudi iz števila žrtev
                     partizansko-komunističnega terorja od leta 1941: 15.000 Slovencev je padlo, češ
                     da so bili mobiliziranci v okupatorski armadi«. Kako so umrli, je zamolčano,
                     večino so namreč umorili posebno brutalni morilski odredi v Kočevskem Rogu, na
                     Pohorju, v mariborskih protitankovskih jarkih. Nasprotno je »več kot 50.000
                     padlih partizanov, sodelavcev partizanskega gibanja in žrtev med civilisti
                     zaradi ukrepov okupatorja« povzdignjenih v mitski panteon. Gotovo ni mogoče
                     vseh žrtev razvrstiti v eno kategorijo. Zlasti mora biti mučno javno priznati,
                     da je bilo več deset tisoč Slovencev (domobrancev), Hrvatov (ustašev) in kralju
                     zvestih Srbov (četnikov), ki so jih britanske zasedbene oblasti leta 1945
                     izročile Titu s Koroške, kamor so pobegnili – pred očmi maščevanja željnega
                     sovražnika – poslanih v smrt. Mladi fanatični, kasneje vidni Slovenci, so
                     posebno neusmiljeno divjali nad razrednim sovražnikom; nekateri še živijo in so
                     ostali – pod varstvom »sil kontinuitete« v mladi republiki Sloveniji –
                     sodnijsko nepreganjani. </p>
                  <p>Dne 12. maja 1945 je France Hočevar, politkomisar neke partizanske brigade,
                     prišel na Koroško. V imenu 4. jugoslovanske armade je z brigadirjem Tobyjem
                     Lowom v štabu 5. britanskega korpusa v Celovcu sklenil sporazum o izročitvi
                     slovenskih, hrvaških in srbskih protikomunističnih beguncev. Zato so Angleži
                     sredi maja pri Pliberku preprečili kapitulacijo in prehod v »varno« Koroško
                     glavnini hrvaške armade (z družinskimi člani okrog 200.000 ljudem). To je bila
                     njihova smrtna obsodba. Dne 18. maja je Tito po sporazumu z Angleži ukazal
                     svojim partizanskim enotam na Koroškem umik za staro jugoslovansko-avstrijsko
                     mejo. Partizanski polkovnik Ivanovič iz 3. jugoslovanske armade in brigadir Low
                     pa sta še sklenila dogovor o izročitvi vseh beguncev v južnokoroškem prostoru.
                     Hrvati so bili izročeni 20. maja, Srbi 24. in Slovenci 30. maja. Kdor ni bil
                     ustreljen takoj po izročitvi in je preživel mrtvaški marš, je bil ubit kasneje. </p>
                  <p>Da se o tem v »nacionalni zgodovini«, ki je izšla v neodvisni Sloveniji, še
                     vedno bolj ali manj molči, čeprav je vsako leto v Kočevskem Rogu spominska
                     maša, na kateri je nekoč bil navzoč celo predsednik Kučan, pred tem zadnji šef
                     slovenske KP, da bi navidezno sprejel »spravo«, se zdi neverjetno, vendar ni.
                     Iz te okoliščine se toliko bolj vidi, komu so avtorji in izdajatelji zavezani
                     bolj kakor zgodovinski resnici. </p>
                  <p>V preteklih desetletjih je izšlo ničkoliko jugoslovanskih in slovenskih študij
                     na temo »partizani« oziroma »narodnoosvobodilni boj«. Vendar, kako so mogli
                     dandanašnji zgodovinarji, ki so odgovorni za novo »standardno delo«, tako zelo
                     zamolčati komunistična zverstva? Zakaj deset let po samostojnosti Slovenije
                     njeno novejšo zgodovino še naprej prikazujejo popačeno, s tem da monopolizirajo
                     komunistični upor? </p>
                  <p>Zakaj zamolčujejo, da so leta 1943 partizanske brigade spremile iz dežele tri
                     italijanske okupatorske divizije, ne da bi se njihovim pripadnikom skrivil en
                     sam las, medtem ko so uporabili vse sile za »uničenje notranjega sovražnika«,
                     ki se je oblikoval zaradi »revolucionarnega terorja«? Ker je bil za partizane
                     notranji sovražnik mnogo pomembnejši kot zunanji. Do pokola domobrancev in
                     drugih »sovražnikov ljudstva« je prišlo konec leta 1942 in 1943. Takrat so
                     pokazali partizani svoj pravi obraz in s tem je tudi na dlani, zakaj je po
                     koncu vojne zbežalo toliko Slovencev – ne samo s teh področij – in so raje
                     ostali v Avstriji, Nemčiji, Kanadi, Argentini in v Združenih državah, kakor da
                     bi se vrnili v domovino, do prvih svobodnih volitev leta 1990 tako rekoč
                     zasedeno od komunistov. S takim novo-starim obravnavanjem zgodovine se samo še
                     poglablja jarek, ki že tako deli narod.</p>
               </div>
            </div>
            <div type="div2" subtype="poem">
               <head>Dve materi</head>
               <docAuthor>Vladimir Kos</docAuthor>
               <lg>
                  <l>Pred žalostno Materjo mati kleči,</l>
                  <l>tam v daljnem Vetrinju za sinom ječi.</l>
               </lg>
               <lg>
                  <l>Odkar so, jetnika, ga vlekli domov,</l>
                  <l>jo mučijo slutnje in slike grobov.</l>
               </lg>
               <lg>
                  <l>A Ona, kraljica mučencev, pozna</l>
                  <l>ljubezen in muke vseh mater sveta.</l>
               </lg>
               <lg>
                  <l>Saj v dušo ji meč je trpljenja zadrt.</l>
                  <l>Nedolžnega Sina ji gnali so v smrt. –</l>
               </lg>
               <lg>
                  <l>Pred Žalostno mati v molitvi kleči … </l>
                  <l>Marija pa v vdanosti sveti – molči. –</l>
               </lg>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Opomba</head>
               <docAuthor>Urednik</docAuthor>
               <div type="div3">
                  <p>V letošnji junijski številki smo objavili prelepo pesem Tvoj vrt s podpisom
                     Tineta Debeljaka. Kmalu po izidu pa nam je gospod Sebastijan Kocmur iz Ramos
                     Mejie v Argentini sporočil, da je prava avtorica pesmi njegova sestra Justa
                     Kocmur, žena po vojni umorjenega domobranskega poročnika Mira Seibitza. Ko je
                     Kocmur prejel sestrino pesem, je videl, da ima nekaj formalnih pomanjkljivosti.
                     Dr. Tine Debeljak, ki je bil naprošen, da pesem jezikovno pregleda, jo je nato
                     pod psevdonimom objavil v nekem emigrantskem časopisu. To je bil razlog, da so
                     ga imeli za avtorja pesmi. Sedaj se ve, čigava pesem je in to je prav: zaradi
                     gospe Juste Kocmur in domobranskega poročnika Mira Seibitza.</p>
               </div>
            </div>
            <div type="div2">
               <head>Poverjeniki ZAVEZE v zdomstvu</head>
               <div type="div3">
                  <list>
                     <item>
                        <label>I. ARGENTINA</label>
                        <address>
                           <name>1. Lovro Jan</name>
                           <addrLine>C.C. 907</addrLine>
                           <addrLine>8400 Bariloche, Rio Negro </addrLine>
                           <addrLine>Argentina </addrLine>
                        </address>
                     </item>
                     <item>
                        <address>
                           <name>2. Joža Markež</name>
                           <addrLine>Virrey Loreto 3365</addrLine>
                           <addrLine>1605 Carapachay </addrLine>
                           <addrLine>Argentina </addrLine>
                        </address>
                     </item>
                     <item>
                        <address>
                           <name>3. Marjan Šušteršič</name>
                           <addrLine>Gral. Vacca 995 </addrLine>
                           <addrLine>1686 Hurlingham</addrLine>
                           <addrLine>Argentina </addrLine>
                        </address>
                     </item>
                     <item>
                        <address>
                           <name>4. Slavko Urbančič </name>
                           <addrLine>Ramon L. Falcon 4158 </addrLine>
                           <addrLine>1407 Buenos Aires </addrLine>
                           <addrLine>Argentina </addrLine>
                        </address>
                     </item>
                     <item>
                        <label>II. KANADA </label>
                        <address>
                           <name>5. Anton Štih </name>
                           <addrLine>20 Rufford Rd </addrLine>
                           <addrLine>Toronto, Ontario</addrLine>
                           <addrLine>M8W 4V6 CANADA </addrLine>
                        </address>
                     </item>
                     <item>
                        <label>III. ZDRUŽENE DRŽAVE AMERIKE</label>
                        <address>
                           <name>7. Slovenska Pisarna <lb/>(Anton Oblak) </name>
                           <addrLine>c/o St. Vitus Church</addrLine>
                           <addrLine>6104 Glass Ave. </addrLine>
                           <addrLine>Cleveland, OHIO 44103 </addrLine>
                           <addrLine>USA</addrLine>
                        </address>
                     </item>
                     <item>
                        <address>
                           <name>8. Franjo Mejač </name>
                           <addrLine>7042 West Tripoli Ave</addrLine>
                           <addrLine>Milwaukee, Visconsin 53220</addrLine>
                           <addrLine>USA </addrLine>
                        </address>
                     </item>
                  </list>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Priporočamo Priporočamo Priporočamo</head>
               <figure>
                  <graphic url="slike_z_42/z_42_42.png"/>
                  <head>IZHODIŠČA IN SMER katoliškega družbenega nauka <name type="author"/></head>
               </figure>
               <p>Marko Kremžar</p>
               <p>IZHODIŠČA IN SMER katoliškega družbenega nauka</p>
               <p>Družina, 1998</p>

            </div>
            <div type="div2">
               <head>Priporočamo Priporočamo Priporočamo</head>
               <figure>
                  <graphic url="slike_z_42/z_42_43.png"/>
                  <head>Zgodovina neke kolaboracije: boljševiki in Nemci 1914–1918 <name
                        type="author"/></head>
               </figure>
               <p>Silvin in Maidi Eiletz</p>
               <p>Zgodovina neke kolaboracije:</p>
               <p>boljševiki in Nemci</p>
               <p>1914–1918</p>
               <p>Mohorjeva Celovec, 2001</p>
            </div>
         </div>
      </back>
   </text>
</TEI>
