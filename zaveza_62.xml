<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Simon Dan </name>
               <name>Tamino Petelinšek </name>
               <name>Tine Velikonja </name>
               <name>Zedinjena Slovenija</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                  <addrLine>Nova Slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/425-15-37</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">62</idno>
            <idno type="ISSN">??</idno>
            <date>2011-07-21</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">62</biblScope>
                     <biblScope type="vol">XVI</biblScope>
                     <biblScope>številka 3, september 2006</biblScope>
                     <date when="2006-09">2006</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-05-04">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
         <change when="2012-10-21">
            <name>Medard Švigelj</name>- dodal oštevilčenje strani </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 62</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <head>Osamosvojitev</head>
                  <pb n="001"/>
                  <p>To, čemur pravimo osamosvojitev Slovenije, je bilo večplastno dejanje, pri
                     čemer posamezne plasti niso nastajale ločeno, kakor da bi si druga drugi
                     sledile, ampak so bile med sabo časovno in vzročno prepletene. Hkrati smo
                     izstopili iz države, v kateri smo skupaj z drugimi narodi živeli sedemdeset
                     let, postavili lastno državo in jo opremili s političnimi atributi, obenem pa
                     smo se rešili boljševističnega totalitarnega jarma in se vrnili v evropski
                     svet, kakršen se je razvil v skladu z začetnimi aksiomi civilizacije. Ni nam
                     treba vedeti, kako so vse te stvari natanko in podrobno potekale, da zaslutimo
                     težavnost nalog, ki so se nenadoma pojavile na našem zgodovinskem obzorju in ki
                     smo jih sprejeli za svoje. To je treba imeti v misli zato, da si ne bomo jemali
                     zadovoljstva, ki upravičeno nastaja v nas ob pogledu na to, kar nam je samim
                     uspelo in kar nam je čas naklonjeno pomagal narediti. Tega zadovoljstva si ne
                     smemo jemati, ker nam je potrebno, tako za sedanjost kakor za prihodnost, in
                     ker, če ga ne bi sprejeli, ne bi bili brez krivde.</p>
                  <p>Drugo vprašanje pa je, ali na vsa tri dejanja našega osamosvajanja lahko
                     gledamo kot na nekaj dovršenega in zaključenega.</p>
                  <p>Odgovori so različni. Izstop iz nekdanje države je dokončen in dokončan. Z
                     narodi, s katerimi smo nekoč živeli skupaj, se bomo v prihodnosti spet našli, a
                     v neki povsem drugačni in novi politični integraciji Zahodne Evrope. Državo in
                     njene institucije smo tudi postavili, a je to delo, ki ni nikoli dokončano.
                     Država je kakor hiša, ki lastnika nenehno opozarja, da je tu in da zahteva
                     njegovo skrb in pozornost. Za državo se mora vsaka generacija na novo odločati.
                     Ustanove, po katerih država deluje, so odvisne od volje ljudi, ki z menjavo
                     generacij vanje prihajajo, jih vedno znova osmišljajo in skrbijo, da delujejo v
                     skladu z njihovo temeljno zasnovanostjo. Ko pravimo volja ljudi, mislimo na
                     voljo tistih, ki so prišli v krog politične elite, in voljo tistih, ki tej
                     eliti podeljujejo družbeno legitimiteto in potem od nje terjajo, da vlogo elite
                     opravlja, in ji hkrati omogočajo, da to tudi počne. To je delo, ki nima konca,
                     postavljanje demokratične države je nikoli opravljena zadeva. To mislimo, kadar
                     pravimo, da je demokratična družba politična družba in demokratski človek
                     politični človek. O tem bomo v tem razmišljanju o našem aktualnem času še
                     govorili, a sedaj nekaj drugega.</p>
               </div>
               <div type="div3">
                  <head>Državnost nam je dala status političnega subjekta</head>
                  <p>Država, ki smo jo postavili leta 1991, je prva država Slovencev v zgodovini. To
                     je samo po sebi zamudništvo, ne glede na to, ali je to mogoče upravičiti ali
                     ne. Tudi veliki evropski narodi, na primer Italijani ali Nemci, niso bili,
                     zgodovinsko gledano, mnogo pred nami. Aktualni pomen dejstva, da smo Slovenci
                     dočakali novo tisočletje kot državni narod – kot narod z lastno državo – je v
                     tem, da smo mogli vstopiti v Evropo kot država. Lahko bi se samo po sebi namreč
                     zgodilo, da bi prišli v evropsko skupnost sicer kot kulturno formiran narod, a
                     kot del druge države. To pa bi pomenilo nič manj kot to, da ne bi postali del
                     politične tvorbe, ki bo po vsej verjetnosti tvorba naslednjega tisočletja, v
                     polnosti subjekta. Če bi se bilo to zgodilo, bi se morali naslednjih tisoč let
                     bojevati za svojo identiteto v nomosu kulture in ne v nomosu političnega
                     subjekta. Politična suverenost, ki izhaja iz državnosti, podeljuje narodu
                     odraslost ali polnoletnost, ki je ne izvaja iz zavesti svojih kulturnih moči,
                     ampak iz zavesti sprejetosti. Biti subjekt pomeni biti sprejet, biti priznan
                     subjekt. Naj se Evropa razvije že kakorkoli, naj bo tako, da bo zmagal Monnetov
                     integracijski projekt in bomo nekoč govorili o Združenih državah Evrope, ali pa
                     se bo Evropa končno ustalila kot konfederacija domovin – ali pa se bo zgodilo
                     kaj tretjega – v vsakem primeru se bomo morali odpovedati delu suverenosti.
                     Toda vedno in v vsakem primeru bomo vedeli, da smo to storili iz svoje suverene
                     volje. Da smo to storili kot politični subjekt. Zavest, da smo dosegli
                     zgodovinsko odraslost, bo bistveno večala našo možnost bivati v identiteti.</p>
                  <p>Državo je torej Slovencem uspelo postaviti in lahko bi s pesnikom rekli »niti
                     minute prekmalu«. Ni pa še gotovo, ali smo pripravljeni tako prebivati, da
                     zanjo ne bo veljalo samo, da je bila postavljena, ampak da tudi stoji. Ker smo
                     na začetku, čisto lahko, da tega čuta nimamo v genih. Kaj potem? Ali iz tega
                     izhajajo kakšni ukazi, ki bi jih morali slišati in sprejeti za svoje vsi, ki
                     kakorkoli oblikujejo <pb n="002"/> duha sedanjega slovenskega časa. Ali imajo
                     demiurgi substancialne narodove kulture v sebi zavest, da ustvarjalnost, ki je
                     vedno osebna, še ne daje pravice do poljubnosti. Da se nič od tega, kar je
                     rečeno ali storjeno, ne izgubi v redki zrak, ampak se vse nekam usede in tam
                     je. Ali se izdelovalci javnega mnenja – vsi vemo, kdo to so in koliko jih je –
                     dovolj pogosto in dovolj obvezno vprašujejo, koliko duhovnega vandalizma
                     prenese družba, ne da bi izgubila zmožnost in voljo za etično zorenje, ki je
                     potrebno za organizirano obstajanje v državi. K temu se bomo po neki drugi poti
                     še vrnili, sedaj pa poglejmo, kako je s tretjim dejanjem, ki je vključeno v
                     pojem osamosvojitve – z izhodom iz totalitarizma in vrnitvijo v
                     civilizacijo.</p>
               </div>
               <div type="div3">
                  <head>Izhod iz totalitarizma</head>
                  <p>Če je prvo dejanje, izstop iz nekdanje države, dokončano; če je drugo dejanje,
                     ustanovitev lastne države, v tem, kar se je na začetku zahtevalo, opravljeno;
                     potem je treba reči, da je tretje dejanje, proces normalizacije, razumljen v
                     evropskih konotacijah, ne samo nekaj nedokončanega, ampak nekaj, kar je v
                     stanju osnovne <emph>protislovnosti</emph>. Komaj to rečemo, pa se že zavemo,
                     da moramo reči še to, da je ta okoliščina neločljivo povezana s tem, kako
                     poteka, v nadaljevanju, tudi drugo dejanje: vsi problemi, ki izhajajo iz
                     dvoumnosti, povezanimi z duhovnim in političnim osvobajanjem od totalitarne
                     preteklosti, vplivajo na to, kakšno državo smo, potem ko smo jo postavili, v
                     stanju imeti.</p>
                  <p>V čem je protislovnost, v kateri se je znašlo naše potovanje iz totalitarizma v
                     normalno obliko skupnega prebivanja? Protislovnost, zelo na kratko, je v tem,
                     da o vseh rečeh, ki zadevajo to neznansko zahtevno pot, enakopravno odločajo
                     ljudje, ki so totalitarno državo ali vzdrževali ali pa se imajo za njihove
                     politične dediče. Tu je treba povedati in poudariti, da se pojava, ki ju
                     poimenujemo z besedama totalitarizem in demokracija, med sabo izključujeta.
                     Totalitarna demokracija je nekaj, kar je nemogoče reči; ljudska demokracija je
                     sicer nekaj, kar je, čeprav je pleonazem, mogoče reči, a je treba vedeti in se
                     ve, da je eden od izumov totalitarne ideološke manipulacije. Kar iz tega sledi,
                     je to, da promotorji demokracije ne morejo, normalno in rodovitno, sodelovati v
                     skupnem političnem projektu z nekdanjimi nosilci totalitarizma. Kaj pa če so se
                     ti spremenili in niso več to, kar so bili? Ay, there's the rub! Tu je kleč. Kaj
                     je mogoče reči o političnem spreobrnjenju totalitarnega človeka? Ali je v
                     resnici možno? Politična konverzija totalitarnega človeka je možna, a v eni
                     sami fakturi. Možna je tako, da javno demonstrira svojo drugačnost. To pa spet
                     ni možno drugače kot s politično samouktnitvijo. Biti boljševik pomeni namreč
                     biti vpleten v tako do temeljev segajočo drugačnost, da iz nje ni mogoče iziti
                     po poti evolucije. Človeško da, a ne politično, zasebno da, a ne organizirano.
                     Organizirano je možna samo samoukinitev in potem nadaljevanje v drugem
                     političnem miljeju.</p>
                  <p>V televizijski oddaji Tarča 27. junija je Miran Potrč v nekem trenutku
                     interveniral s trditvijo, da Demos ne bi uspel, če ne bi sodelovala opozicija –
                     postkomunistična. Voditeljica je zaslutila, da je nastopil kritični moment
                     celotne oddaje, in vprašala: »Ali ste imeli kakšen drug izhod?« Potrč je za
                     trenutek umolknil, potem pa smo zaslišali: »V našem prepričanju drugega izhoda
                     ni bilo.« Res je to bil napet trenutek, celo Potrč je začutil, da ni nekaj v
                     redu z njegovim odgovorom – da mora nekaj dodati. Rekel je: »Še danes nam mnogi
                     ne verjamejo, da je to res bilo naše prepričanje.« Nekaterim – upamo, da mnogim
                     – ki smo to oddajo gledali, pa se je ob tem v določeno vedenje oblikovalo to,
                     kar je bilo prej samo slutnja: da je bil še en izhod, jasen, pošten, odkrit,
                     politično edino možen – samoukinitev. Potem ko se je zgodilo dvoje, potem ko je
                     boljševikom bilo ukazano, da vrnejo zgodovinske poverilnice, in potem, ko je
                     šok, ki je temu moral slediti, nujno prešel v spomin na nepredstavljivo gorje,
                     ki so mislili, da ga s tistimi poverilnicami v rokah smejo uprizarjati, ko se
                     je to dvoje združilo, je iz tega nastala sila, ki so se ji samo ljudje, ki so
                     nekoč pristali na boljševiško identiteto, mogli upreti. In arogantno ignorirati
                     »nasvet za odhod«, ki je prišel iz tako uglednega mesta.</p>
                  <p>Iz tega upora je nastala Stranka demokratične prenove, ki je postala ne samo
                     opozorilno znamenje neke temeljne arogance, ampak tudi legalen kanal, prek
                     katerega je pritekala osnovna protislovnost v tkivo političnih sil, ki so vzele
                     nase nalogo, da oblikujejo novo državo. Od tod protislovnost, ki je sedaj
                     usodna danost našega prebijanja v podnebje normalnosti.</p>
                  <p>Cilj, ki ga imajo nekdanji komunisti na demokratični politični sceni, je seveda
                     zagotavljanje oblasti. V tem so enaki drugim strankam, njihova izjemnost je v
                     tem, da oblasti ne potrebujejo za izvajanje določene realne politike –
                     intencionalno usmerjene politike komunisti niso nikoli imeli – ampak se ženejo
                     za oblast po sebi, za oblast kot oblast. Ker so torej <pb n="003"/> politično,
                     v tradicionalnem pomenu besede, sterilni in nimajo od nikoder, se pravi, iz
                     nobene realne politike, izvajati politično legitimiteto, jim preostane samo še
                     vzdrževanje protislovnosti političnega prostora. To počnejo s sklicevanjem na
                     nekdanje lojalnosti in dajanjem signalov ciljni publiki, da so še in da so
                     drugačni. To pa ni nekaj, čemur bi lahko rekli politika, to je igra, ki je vsa
                     v sebi in se ne nanaša na nič zunaj sebe. Iz te začaranosti bi se rešili samo
                     tako, da bi dovolili, da jih prevzame groza nad tem, kar so bili.</p>
                  <figure>
                     <graphic url="slike_z_62/z_62_01.png"/>
                     <head>Še vedno lepa Slovenija – Bled <name type="author">Mirko
                        Kambič</name></head>
                  </figure>
               </div>
               <div type="div3">
                  <head>Zadnja faza boljševiške devolucije</head>
                  <p>Civilizirati boljševiško partijo ni lahka stvar. Komunisti bi s tem imeli še
                     večje težave, če jim ne bi bilo dano, da svojo igro uprizarjajo v varstvu dveh
                     pomembnih dejavnikov: kapitala – medtem ko so se drugi trudili s postavljanjem
                     države, so komunisti izkoriščali tranzicijo za lastninjenje – in medijev, ki so
                     nekdanjim gospodarjem ohranili lojalnost. (Medijska totalitarna služinčad –
                     nekoliko se moramo temu vseeno čuditi – je ostala zvesta.)</p>
                  <p>Na zunaj se zdi, da je njihovo potovanje po loku iz boljševiške preteklosti v
                     demokratično sedanjost uspešno. Proglasili so se za socialne demokrate, za kar
                     so s sprejetjem v Socialistično internacionalo in v Zvezo evropskih
                     socialdemokratov dobili mednarodni certifikat. Po vsem si sedaj mislijo, da si
                     smejo privezati socialdemokratsko kravato in jo javno nositi. V Novi Gorici so
                     priredili gala ideološko predstavo, na kateri so udeleženci imeli priliko
                     občudovati dovršeni <emph>pas de deux</emph>, ki sta ga zaplesala predsednik
                     Borut Pahor in podpredsednik dr. Igor Lukšič. Vodil je seveda Pahor. Iz sicer
                     spretne predstave sta udarjali dve stvari. Videlo se je prvič, da tam, kjer bi
                     morala biti politika, ni bilo nič. Pripeljati Slovenijo v »vrh razvitega sveta«
                     – nič; uspeh bo zagotovljen, če se ne bomo počutili »ujetnike političnih
                     opredelitev« – nič; ni prav, da se vsepovsod »preštevajo naši in njihovi« –
                     nič. In tako dalje. Politika kot igra, politika brez substance. Iz Pahorjevega
                     novogoriškega govora je tako izstopil enodimenzionalni človek – prebivalec v
                     »vrtu slasti«. To je vse. Problemski horizonti te politike pa so ostali
                     neartikulirani. To je zato, ker ljudje te sorte nimajo vzgona po celotnem
                     zajetju človeka: človek kot celota, družba kot celota, človek kot problem,
                     družba kot problem. <pb n="004"/> Politike v tradicionalnem pomenu tam torej ni
                     bilo.</p>
                  <p>Politika – in to je tista druga reč, ki je tam izstopila – je nekaj drugega.
                     Politika, ki jih sedaj drži pokonci, je stara zgodba, prirejena za nove čase.
                     Modernizirana verzija te zgodbe ima tri prvine. Prvič: »Partizanski upor je bil
                     domoljubno dejanje, ki je zavarovalo slovenski narod« in »partizanski upor je
                     bil sveta stvar«. Drugič: »Ta partizanski domoljubni upor je izkoristila
                     komunistična partija za postopno prisvajanje vse oblasti, ki jo je po vojni
                     ohranjala s totalitarnim sistemom«. Tretjič: »To, da je ena od organizatork
                     upora proti okupatorju tega izkoriščala tudi za svoje ozke politične cilje, pa
                     seveda ni nikakršno opravičilo za sodelovanje njenih nasprotnikov z
                     okupatorjem, kar je nesprejemljivo« (Pahor, Nova Gorica, 8. 7.).</p>
                  <p>Predsednik Pahor je v intervjuju v Delu 19. avgusta to politično zgodbo odel s
                     programatično dikcijo: Če hočemo uspeti, moramo »zavarovati dediščino
                     partizanskega upora« in »ohraniti pozitivni mit za prihodnje generacije«. To je
                     ena reč, druga pa je zahteva, da se morajo novo pečeni socialdemokrati
                     »razbremeniti ujetosti v revolucionarni prevzem oblasti«. In tretja, finalna
                     točka: »To, da je partija delovala napačno, ne opravičuje kolaboracije.«</p>
                  <p>Pri formuliranju novega programa se je predsednik obilo posluževal besednega
                     lišpanja: partija je delala »napačno«; partija je po vojni Cerkev »poganjala na
                     politično obrobje«; če bi se v kakšni prihodnji okupaciji med uporniki spet
                     pojavile »politične razlike«, to še ne bi smel biti izgovor za sodelovanje z
                     okupatorjem proti slovenskemu narodu.</p>
                  <p>Takšni so idejni temelji te nenavadne socialdemokracije: politike
                        <emph>proprie</emph> ni; kar stranko nosi, je nova ideološka priredba
                     dogajanja med drugo svetovno vojno, Skratka, novi mit.</p>
                  <p>Za Boruta Pahorja ne bomo rekli, da nima spretnih prstov, težavnosti naloge, ki
                     jo je prevzel, pa ali ni videl ali pa jo je zavestno ignoriral. Zamisel,
                     poslati partijo skozi tunel, kjer bo nekaj časa izpostavljena besedni terapiji,
                     potem pa se bo na drugi strani pojavila kot socialna demokracija, je vseeno
                     preveč preprosta. Čeprav se je ambicija, da bi postali socialdemokrati,
                     naselila, če sodimo po rezultatih, tudi v nemških, poljskih in romunskih
                     komunistih, je vendar nekoliko nenaravna, saj je znano, da so bili nekoč
                     socialdemokrati za leniniste »rdeči fašisti«. Glede na slovenske razmere pa bi
                     pričakovali, da se bo Borut Pahor v Novi Gorici malce ustavil pri dr. Petru
                     Celestinu Jelencu.</p>
                  <p>Ta gospod je stopil v Socialistično stranko že leta 1909 in v njej potem
                     dosegal vedno višja mesta, tako da je drugo svetovno vojno dočakal kot član
                     glavnega odbora Socialistične stranke Jugoslavije. Bil je nasprotnik OF od
                     začetka. Sodeloval je v vseh medvojnih političnih forumih demokratičnih
                     Slovencev. Bil je član Slovenske zaveze in Narodnega odbora za Slovenijo.
                     (Zbornik Svobodne Slovenije 1961) Pričakovali bi, da Pahor pri izkoriščanju
                     nekdanje socialdemokracije ne bi zamolčal tega znamenitega človeka. Ob njegovi
                     smrti je Zbornik Svobodne Slovenije 1969 zapisal:</p>
                  <pb n="005"/>
                  <p>»Na Veliki petek 12. 4. 1968 je v Buenos Airesu umrl dr. Peter Celestin
                     Jelenec, član Narodnega odbora za Slovenijo in član Delegacije Socialistične
                     stranke Jugoslavije v zamejstvu in delaven in neuklonljiv član svobodne
                     slovenske politične emigracije.«</p>
                  <p>Kaj bi Pahor na primer rekel, če bi se moral soočiti s tem človekom.</p>
                  <figure>
                     <graphic url="slike_z_62/z_62_02.png"/>
                     <head>Še vedno lepa Slovenija – Triglav <name type="author">Simon
                        Dan</name></head>
                  </figure>
                  <p>Navedli bomo nekaj odlomkov iz njegovega prispevka k neki anketi Zbornika
                     Svobodne Slovenije iz leta 1966:</p>
                  <p>»Komunistična uzurpacija v Jugoslaviji je po svojem izvoru tiranija. V XVI.
                     stol. bi rekli: abusque titulo. In sicer nečloveška tiranija. Med zadnjo vojno
                     se je utrdila pravna zavest, da zločinstva zoper človeštvo in človečnost nikoli
                     ne zastarajo. Posebno kričeče to zahtevajo komunisti – če gre to zoper nemške
                     naciste. Mora pa prav tako veljati za komuniste, fašiste, ustaše in sploh zoper
                     kogarkoli.«</p>
                  <p>»Slovenci se v teku svoje kratke zgodovine nismo naučili uporabljati sile v
                     obrambo pravičnosti. Res je bil eden od razveseljivih dogodkov med zadnjo vojno
                     samostojen pojav Vaških straž v Šentjoštu in v drugih krajih, ki so dokazali,
                     da Slovenci vendarle niso tako pohleven narod, kakor so pričakovali komunisti.
                     Duh Vaških straž je pozneje prešel tudi na domobrance.«</p>
                  <p>»Dialektika se ne bo ustavila pred Zvezo komunistov Jugoslavije.«</p>
                  <p>Res se ni, a kaj bi rekel Pahor ob takih pogledih odličnega člana stranke, prek
                     katere je skušal pripeljati komuniste do legitimitete v sedanjem času? Res, kaj
                     bi rekel? A Pahor se je temu soočenju izognil, kakor se je izognil grotesknemu
                     paradoksu, da boljševiki rešujejo svojo politično dušo s stranko, s katero so
                     se domala vso svojo zgodovino bojevali – tako kakor se boljševiki pač znajo
                     bojevati. V nasprotju s tem, kar sedaj počne Pahor, je večina evropskih
                     komunističnih partij nastala z odcepitvijo od socialdemokratskih delavskih
                     strank. Potem pa so bili socialdemokrati – z izjemo ljudskofrontnega obdobja za
                     leniniste »lakaji buržoazije«, nasprotniki »demokratičnega centralizma«,
                     zanikovalci »razrednega boja«, promotorji »meščansko imperialistične
                     ideologije«, nasprotniki »marksizma – leninizma«. Pahor in Lukšič bi bila tedaj
                     nemudoma obdolžena revizionizma.</p>
                  <p>A kar je za nas zares važno, je to, da nekdanji komunisti ne morejo v sedanjem
                     času postaviti avtentičnega političnega življenja – tudi kot <pb n="006"/>
                     socialdemokrati ne. To je kazen, da se niso pokorili ukazu zgodovine, ko je
                     prišel, in zapustili sceno. Večno jim bo ta kazen za petami.</p>
                  <p>Bistvena nepolitičnost nekdanjih komunistov, pa naj bodo to že Stranka
                     demokratične prenove ali Združena lista socialdemokratov ali Socialdemokrati ne
                     ostaja, kot smo že rekli, v sebi, zunaj aktualnega življenja, ampak deluje in
                     vnaša v polje političnih sil razmerje protislovnosti. To je zato, ker od nečesa
                     morajo končno le politično živeti in ker nimajo drugega, opozarjajo nase tako,
                     da ovirajo tiste ukrepe, ki bi bili najbolj potrebni in najbolj naravni za
                     uspešno pot v duhovno in politično normalnost. Politična protislovnost je
                     poglavitni vzrok, da država Slovenija – morda edina med nekdanjimi evropskimi
                     komunističnimi državami – še ni izvedla nekaterih dejanj v parlamentu in na
                     sodišču, ki bi bila nujno potrebna, če hočemo priti končno do cilja. Samo v
                     Kambodži je še tako.</p>
                  <p>Od treh plasti, ki sestavljajo osamosvojitev, je tretja – izhod iz
                     totalitarizma v demokracijo – najbolj nedodelana in predmet največje
                     manipulacije. Poglavitna agentura, ki je odgovorna in pristojna za to področje,
                     je seveda vsakokratna varianta razvojnega cikla nekdanje partije. Poleg nje pa
                     obstaja še široko polje civilne družbe, posejano s posamezniki in skupinami, ki
                     so na totalitarno preteklost vezani in jo na neki način – zavedno, včasih tudi
                     nezavedno – nosijo v sebi. Eni vidijo v njej možnost utemeljevanja različnih
                     interesov, v drugih se oglaša spomin na nekdanjo vpletenost, nekateri ne morejo
                     pozabiti starih lojalnosti, tretji so v boljševizmu videli garancijo za splošno
                     levo koncepcijo sveta in jih je sedaj strah zanjo, spet drugi v relativiziranju
                     totalitarizma vidijo možnost izražanja sedanjih antipatij. Nekateri motivi so
                     vsem skupni, kar civilnodružbenemu prispevku k slovenski protislovnosti
                     podeljuje nekakšno enotnost in istosmernost. V naslednjem si bomo pobliže
                     ogledali nekaj medijskih nastopov ljudi, ki so nas nagnili k zgoraj nanizanim
                     mislim. Razvili bomo nekatere od njihovih besedi in stavkov in poskušali
                     povedati, kaj čutimo, da pomenijo v preprosti slovenščini.</p>
                  <figure>
                     <graphic url="slike_z_62/z_62_03.png"/>
                     <head>Še vedno lepa Slovenija – Velika planina <name type="author">Simon
                           Dan</name></head>
                  </figure>
               </div>
               <div type="div3">
                  <head>Sodelavci iz ozadja 1</head>
                  <p>V nedeljo, 6. 8., je novinar Lado Ambrožič povabil na pogovor mag. Franca
                     Žnidaršiča, malo zato, ker se mu je zdel »razumen človek«, malo pa mogoče tudi
                     zato, ker se mu je zasmilil, ker je iz »uglednega poklica« zdravnika <pb
                        n="007"/> stopil v »manj ugleden poklic« politika. Gospod se je izkazal za
                     spretnega besedovalca. Včasih je bil apodiktičen: »Partizanstvo je resnica,
                     mimo katere ni mogoče iti.« Včasih je bil razumevajoč in populističen. Pri
                     povojnem pokolu ga nič ne motijo tisoči pobitih, ampak svojci, samo svojci, ki
                     »toliko let po vojni do danes v veliki večini niso imeli kam sveče prižigati za
                     svoje pokojne, ki so bili nesporno njihovi.« Zaradi svojcev, ki niso mogli
                     žalovati, je treba biti pozoren pri napisih na grobovih. Svojce je treba
                     rešpektirati. Žnidaršič, ki je bil, kakor smo izvedeli, trideset let v partiji,
                     si sedaj ne očita, da ni uveljavil svojega sočutja do »svojcev« takrat. Kako je
                     mogel toliko let prenašati tolike krivice? Kako je mogel krotiti svoj
                     humanizem? Včasih pa je bil politkomisarski. To je tehnika, ki splošni
                     deklarativni stavek z dobro vsebino s podrobno empirično analizo zavrne. Tak je
                     bil v odnosu z Bajukovo NSi.« Mi ne obtožujemo Nove Slovenije.« Potem pa takoj
                     navede nekega poslanca te stranke, ki ga je nekoč vprašal, »kako si upam po
                     petnajstih letih demokracije povedati, kaj mislim.« NSi je torej stranka, ki
                     ima demokracijo za prostor, v katerem ljudje ne govorijo, kar mislijo. Še več.
                     To so katoličani, vezani na Cerkev, zato »razumevajo demokracijo drugače kot
                     mi«, zakaj Cerkev je »absolutna hierarhija in tam je mogoče samo verjeti in
                     ubogati«. Katoličanov torej »ne obtožuje«, obenem pa jih izključuje iz
                     demokratične politeje kot duhovno in miselno deformirane ljudi. Kje se je
                     Žnidaršič naučil teh politkomisarskih postopkov, ve sam, mi, ki smo jim bili
                     izpostavljeni pol stoletja, pa jih dobro poznamo – tudi njihovo žaljivost.</p>
                  <p>Na koncu smo še izvedeli, da je bil esencialno nedolžen človek, kdo bi morda
                     rekel tudi nekompetenten. »Bil sem trideset let v partiji, pa moram reči, da
                     sem za to, da smo na oblasti, izvedel šele takrat, ko je Milan Kučan objavil,
                     da partija sestopa z oblasti.« Spričo tega smo razumeli, da je bil vedno
                     nekakšen notranji disident, vedno v sporu z občinskimi sekretarji, vedno na
                     straži za »profesionalno neodvisnost«. Nikoli ni dovolil, da bi se kdo od zunaj
                     vtikal v zdravstvo, »kjer sem bil ponavadi eden od vodilnih«. Slučajno, prosim
                     vas, čisto slučajno.</p>
                  <p>Lado Ambrožič se je kot vedno, kadar ima nasproti sebe ljudi te kategorije,
                     spet izkazal zelo kooperativnega in usposobljenega. Najprej ga je zaskrbelo, če
                     je v koalicijski pogodbi zapisano, da »zgodovine ne boste spreminjali«.
                     Dvoumnost izraza »spreminjati zgodovino« je tu bila vložena namenoma – vsak
                     osemletkar bi moral vedeti, da se tako ne govori. Vesoljna postkomunistična
                     Slovenija pa tako govori o »spreminjanju zgodovine«, ker ve, da se tako vnaša v
                     prostor nelagodje in zmeda. Potem pa ga je še zanimalo, če je Nova Slovenska
                     zaveza, s tem, da je postala priznano društvo, dobila enak status, kot ga ima
                     Zveza borcev, in končal, otroško začuden in zgrožen, kar temu novinarju tako
                     dobro pristoji, z vprašanjem: »Ali to pomeni rehabilitacijo domobranstva?«
                     Žnidaršič ga ni bil v stanju potolažiti.</p>
               </div>
               <div type="div3">
                  <head>Sodelavci iz ozadja 2</head>
                  <p>Dr. Peter Vodopivec je šolan zgodovinar in bi zato pričakovali, da bo
                     preteklost, preden bo povedal njeno zgodbo, šla skozi preiskujoče prostore
                     strokovne pameti. Ali so njegove sodbe spričo avtorjeve proklamirane
                     neideološkosti šle skozi dovolj disciplinirane in zahtevne filtre, da bi zanje
                     lahko rekli, da bi z njimi lahko zgradili normalno zgodovino, za katero bi
                     imeli občutek, da jo lahko sproščeno beremo? Ko smo nekoliko natančneje
                     prebrali njegov intervju v Dnevniku (5. 8.), smo odkrili nekaj razlogov, ki nam
                     niso dovolili povsem enoumnega odgovora. Poglejmo.</p>
                  <p>Vodopivec vidi pred sabo dve podobi dogajanj med drugo svetovno vojno in po
                     njej. Najprej smo bili, pravi, dolgo »ujeti« – kaj se to pravi »ujeti«, ali ni
                     to še en evfemizem – v »ideološko-politično podobo«, ki je bila »zelo
                     enostranska«. To je ena predstavitev – komunistična ali partizanska. Druga
                     podoba je tudi »shematska, ideološka in enostranska«. To je druga predstavitev
                     – protikomunistična ali domobranska. Za Vodopivca sta obe predstavitvi ali
                     podobi enaki v tem, da nista bili posneti po dejanskem dogajanju, ampak sta
                     bili izdelani po ideoloških kriterijih. To Vodopivčevo enačenje je
                     nezgodovinsko in neupravičeno. Če bi kompleksno poznal tedanje dogajanje in bi
                     ga znal in hotel misliti, bi se pred tem postkomunističnim shematizmom ustavil.
                     Prvič bi mu šinilo, da protikomunisti – zlasti če jih primerjamo z njihovimi
                     nasprotniki – niso imeli ne časa ne moči, da bi svojo podobo sploh izdelali. Že
                     tu se odpira velika neenakost. Drugič pa je komunistična podoba apologija
                     nečesa, kar je zrastlo iz konstrukta ali ideologije, protikomunisti pa branijo
                     nekaj, kar je nastalo iz odziva civilizacije na nasilje, s katerim je bilo
                     soočeno. Že po duhovnih, moralnih in političnih izhodiščih – tudi če ne bi
                     prebral nobenih knjig, ne s te ne z one strani – bi lahko nekoliko vedel, da
                     sta to dve sili z zelo ali celo s popolnoma različnim mišljenjem. Kako to, da
                     dr. Peter <pb n="008"/> Vodopivec ni imel tega v sebi? Sem pa pride še to, kako
                     bo Vodopivec kot zgodovinar razrešil to zadrtost, v katero sta – najbrž »ujeti«
                     – obe strani. Saj to je tisto. Tega ne bo storil z instrumentarijem, s katerim
                     razpolaga zgodovina, ampak se bo te premostitve – te Vermittlung, če smo lahko
                     nekoliko hegeljanski – lotil z nezgodovinskimi kategorijami: z »gledališča
                     tragike, možnosti izbire in možnosti preživetja« – vse seveda »brez ideoloških
                     predsodkov«. Nemalo se čudimo temu načinu postavljanja stvari in ne moremo si
                     pomagati razen tako, da njegovo tolikanj poudarjano neideološkost razumemo kot
                     ugodno izhodišče za denunciranje nasprotne strani, da tudi ona tako kot
                     komunisti izhaja iz ideološkega konstrukta. Kar pa nikakor ni res.</p>
                  <p>In za denunciacijo nasprotne strani gre, tiste strani, ki je po letu 1990 smela
                     in mogla nekoliko spregovoriti, kolikor moči je po vsej smrti in preganjanju
                     sploh še imela. Res čudno, res čudno, da človek, ki se je odločil, da bo vse
                     presojal »z gledišča človekove tragike« tega ni opazil. Da ni začutil v sebi
                     impulza, da dotolčeni strani, ko se ji je ponudila priložnost, da skozi razbite
                     zobe izreče nekaj stavkov, pride pomagat, vsaj tako da bi bil do nje poudarjeno
                     in zavestno pravičen? To bi bilo normalno, mar ne? Nasprotno, vse, kar ima
                     Vodopivec reči o tem, kar je ta stran povedala, je, da je to poizkus, da se »en
                     ideološki pogled zamenja z drugim« in da ne gre za nič drugega kot za
                     »zamenjavo očal«. Katera roka je mogla zapisati to misel? (Človek se spomni
                     Mallarméja: Kdor misli, ima preproste roke.)</p>
                  <p>Pri tem avtorju pa čutimo, da je za njim roka, ki ji niso tuji celo triki.
                     Recimo tisti, ki ga uporabi pri vprašanju, ali je treba zgodovino »nanovo
                     napisati«. Da je slovenska zgodovinska veda leta 1990 stala pred nalogo, da
                     zgodovino »na novo napiše«, izhaja iz tega, da je slovenski spomin imela
                     petdeset let v oblasti boljševiška totalitarna ideologija, ki je svojo zadnjo
                     legitimiteto izvajala iz zgodovine. Sicer pa velja, da je po vsakem
                     totalitarizmu, ko se družba normalizira v demokracijo, treba napisati novo
                     zgodovino. Za dobe, ki si sledijo druga drugi v kontinuiteti civilizacije, to
                     ne velja: pogledi na preteklost se tudi tu spreminjajo, a jih ni treba v celoti
                     na novo formulirati. Ta razlika obstaja. Vodopivec pa za Slovenijo, kjer je
                     veljalo razmerje totalitarizem – demokracija, uvede razmerje generacija – nova
                     generacija in s kontaminacijo dveh raznovrstnih nizov pride do tega, da je
                     »veliko od tistega, kar je bilo o novejši slovenski zgodovini napisanega pred
                     letom 1990, še danes relevantno«. Totalitarizem, ki je svoj legitimitetni locus
                     videl v zgodovini, je vsakemu od preteklih dejstev dal svojski značaj in barvo.
                     Zato je klic po novi zgodovini eden najbolj normalnih refleksov civilizacije,
                     ne pa »vsiljevanje«. Zakaj dr. Vodopivec to dela? Ali je to v kakem skrivnem
                     načrtu za perpetuiranje protislovnosti v slovenski kulturi in politiki? Ali gre
                     zgolj za stare lojalnosti?</p>
                  <p>Včasih zadenemo na stvari, za katere verjamemo, da jih je bilo mogoče obešati
                     Ervinu Hladniku Milharčiču, ki je oddajo vodil, ne pa ljudem, ki so malo hodili
                     v šolo. Gre za stvar, ki je izražena v naslednjem stavku: »Sami (komunisti) so
                     imeli seveda ves čas v misli boljševiško revolucijo, saj so bili revolucionarna
                     stranka, ki je povsem legitimno hotela ustvariti družbo po svojih ideoloških
                     predpostavkah.« Mislim, da je Vodopivec s tem stavkom zašel v težave, iz
                     katerih ni poti. Če je bilo to, čemur pravimo boljševiška revolucija,
                     legitimno, potem so bili legitimni vsi velikopotezni napadi na družbo s
                     fašizmom in nacizmom vred. Boljševiškemu prevratu pravimo revolucija samo, če
                     manjka osnovni premislek. Boljševiški prevrat ni revolucija, ampak, kot pravi
                     Furet, puč na revolucijo, ki je evropski politični fenomen in ima legitimno
                     mesto v civilizaciji. Revolucija, v izvornem pomenu besede, je uveljavila
                     človekove pravice, boljševiški puč ali boljševiška reakcija pa je te pravice
                     vzela. V Rusiji se je oboje zgodilo v znamenitem letu 1917: to, kar se je
                     zgodilo februarja, je bila revolucija, to, kar pa se je zgodilo oktobra, pa je
                     bil udar zoper to revolucijo ali, kot pravimo, puč. Spomnimo se na
                     Kolakowskega: »Rusija je tedaj doživela prvo in v sedanji zgodovini edino, osem
                     mesecev trajajočo dobo popolne politične svobode« (Poglavitni tokovi marksizma,
                     drugi del, str. 530). Z oktobrskim boljševiškim pučem je je bilo konec. (Tudi
                     civilizacija, ki je nastala s sintezo hebrejskega preroštva, helenske
                     metafizike in krščanskega odrešenjskega sporočila, je izvorno stvar temeljnih
                     duhovnih uvidov – dr. Vodopivec bi verjetno hotel reči ideologij – a se je
                     izkazala, v nasprotju z ideologijami, zmožna razvoja in traja že dva tisoč
                     let.) V civilizaciji so nekatere stvari legitimne, druge niso: boljševiška
                     revolucija – boljševiški puč – na primer ni bil. Zdi se, da v nekaterih
                     Vodopivčevih sodbah ni nekega temeljnega evropskega vedenja. Ali kaj ga je
                     gnalo v take zadrege?</p>
                  <p>Ena od stvari, ki jih pri njem opazimo, je nereflektiranost osnovnega
                     instrumentarija. Nekje v razgovoru pravi: »Za spopad sta potrebna vsaj dva.« Z
                     besedo »spopad« je Vodopivec hote ali nehote – tu mislimo, da nehote, kot izraz
                     nekontroliranih učinkov začetnih <pb n="009"/> ideoloških odločitev – podrl
                     osnovni odnos in s tem moralni facit v slovenski državljanski vojni. Zanjo
                     velja relacija napad – obramba, ki pa je izraz »spopad« ne nakazuje. Nemčija je
                     aprila 1941 napadla Jugoslavijo in ta se je branila – kolikor se je – a to ni
                     bil v celoti vzeto »spopad« (čeprav nam to ne brani reči, da potem med Nemci in
                     posameznimi uporniškimi skupinami ni bilo spopadov). V izrazu »spopad« je
                     pravzaprav skrita obtožba, da so se ljudje proti partizanskemu terorju branili,
                     morali bi se dati preprosto pobiti.</p>
                  <p>Nekaj povsem drugega od tega, česar smo se že dotaknili, pa je njegovo čudenje
                     nad tem, »da se o preganjanju Judov in Romov in o koncentracijskih taboriščih
                     med pripadniki protipartizanske strani skoraj ni razmišljalo in govorilo«. V
                     njem je namreč toliko neznanja ali česa hujšega, da tega pri tem meščansko in
                     omikano delujočem gospodu ne bi pričakovali.</p>
                  <figure>
                     <graphic url="slike_z_62/z_62_04.png"/>
                     <head>Še vedno lepa Slovenija – Ptuj <name type="author">Mirko
                        Kambič</name></head>
                  </figure>
                  <p>Najprej Cigani. Protipartizanska stran ni ubila, kolikor se ve, niti enega
                     samega Cigana. Partizani pa so jih med 10. 5. 1942 in 22. 7. 1942 pokončali
                     najmanj stošestdeset: na Mačkovcu 10, v Iški 43, v Sodražici 16, v Lipalici pri
                     Horjulu 12, na Maverlenu pa 64 (farna spominska plošča v Vojni vasi) ali 72 ali
                     celo 100. Pobijali so jih na brutalen in razuzdan način. Vse to je pretresljivo
                     opisal Janko Maček, Zamolčani genocid, Zaveza 43, 13–24.</p>
                  <p>Z Judi domobranci kot domobranci niso imeli nič. General Leon Rupnik je v
                     nekaterih govorih leta 1944 dajal izjave, ki bi jih bilo mogoče razumeti kot
                     ščuvanje proti Judom, kar je že neke vrste ubijanje. Če je Politična policija
                     aretirala kakega Juda, ne vemo, a Politična policija ni bila domobranska
                     policija, ampak policija Pokrajinske uprave (a ne bom iskal umetnih alibijev,
                     bila je na protipartizanski strani). Z Judi kot Judi pa protipartizanska strani
                     ni imela nič. (Znana je pomoč škofa Rožmana, da se je kolonija mladih Judov
                     mogla naseliti na gradu Lesno Brdo, a so jih italijanski karabinjerji jeseni
                     1942 preselili v Italijo zaradi nadlegovanja partizanske gverile, ki je na vsak
                     način hotela z njimi navezati stike.) Nasploh pa je treba reči, da
                     protipartizanska stran ni bila razpoložena protijudovsko, predvsem pa v
                     Ljubljanski pokrajini Judov ni bilo toliko, da bi predstavljali politični
                     problem. Domobrancem obešati antisemitizem je maliciozno.</p>
                  <p>Protipartizanska stran je o koncentracijskih taboriščih »razmišljala in
                     govorila«, saj je bila večina njihovih prebivalcev njenih <pb n="010"/>
                     somišljenikov. Protipartizanska stran je o teh taboriščih razmišljala in
                     govorila tudi zato, ker so jih, posebno italijanska, zvečine polnili partizani,
                     ki so z neodgovorno in ideološko motivirano zamenjavo gverilskega vojskovanja s
                     frontnim povzročali masovno ukrepanje okupatorja proti prebivalstvu. Predvsem
                     pa so o taboriščih, italijanskih in nemških, razmišljali in govorili zato, ker
                     so v vseh imeli v rokah notranjo upravo komunisti in je bilo od njih v veliki
                     meri odvisno, ali boš preživel ali ne. O vsem tem bi dr. Vodopivec lahko kaj
                     vedel.</p>
                  <p>Iz vsega tega vidimo, da ima Pahorjeva Socialdemokratska stranka kot politični
                     stržen kontinuitete veliko skromnih in skritih sodelavcev. S primerom dr. Petra
                     Vodopivca smo hoteli povedati, kako tudi zgodovinarji – in koliko jih je –
                     skrbijo za to, da pod preteklost ne moremo potegniti črte s stvarno in pravično
                     fakturo. Tudi mnogi od njih podpirajo kontinuiteto in protislovno stanje duha v
                     Sloveniji.</p>
                  <figure>
                     <graphic url="slike_z_62/z_62_05.png"/>
                     <head>Še vedno lepa Slovenija – Krka <name type="author">Mirko
                        Kambič</name></head>
                  </figure>
               </div>
               <div type="div3">
                  <head>Sodelavci v ozadju 3</head>
                  <p>Dr. Tineta Hribarja bralci teh komentarjev že poznajo, zato jim njegove misli
                     in njegove storitve na sedanji in polpretekli sceni niso neznane. Nekoliko
                     vemo, kaj lahko od njega pričakujemo – pravih presenečenj ni bilo in jih tudi
                     ne bo. Kakšen je njegov delež pri konsolidaciji slovenske protislovnosti?</p>
                  <p>Zelo velik: ker po izobrazbi in intelektualnem instinktu teži po zajetju stvari
                     v njihovi elementarnosti; ker ga ne zanimajo samo teoremi visoke misli, ampak
                     tudi aktualnost sveta; ker ima, kot Kocbek, izrekovalsko naravo in profetske
                     ambicije; ker ga kontinuiteta, vedoč za njegovo koristnost, medijsko in
                     družbeno forsira; ker, končno, ni igral neznatne vloge pri, kot pravi sam,
                     avtokonstituciji političnega naroda. (Ko je nekoč avtor teh komentarjev,
                     govoreč o Hribarju, omenil, da je poleg vsega drugega napisal tudi nekaj
                     upoštevanja vrednih knjig, ga je neka učena Slovenka prijela, da se mu
                     prilizuje. Mi se seveda nikomur ne prilizujemo, mislimo pa, da kritika, ki v
                     kritiziranem ni pripravljena videti tudi odličnosti, prehaja v ubijanje – čemur
                     se neredko nevarno približa tudi dr. Tine Hribar.)</p>
                  <p>Najprej se Hribarjeva moralnopolitična shema preteklosti lepo ujema z novim
                     mitom, ki ga partija izdeluje že nekaj let. Preteklost, kakor jo strukturira
                     Hribar, se skoraj brez ostanka pokriva s tistim, kar je Pahor oznanil letos <pb
                        n="011"/> julija v Novi Gorici. Ta shema ima dva dela. Partija ima to
                     zaslugo, da je dvignila upor, potem pa se je pokvarila – verjetno so jo
                     pohujšali uspehi – uvedla diktaturo in delala velike zločine. Drugi del pa
                     predstavlja zgodba s pregibom: na eni strani je veliki partizanski upor, ki ga
                     je začela in vodila partija, v resnici pa ga je poganjal prvobitni instinkt
                     naroda po svobodi; temu pa so se uprle druge sile, predvsem katoličani, ki so
                     se ustrašili, da bodo izgubili nekdanjo prevlado, in pri tem, kar je hujše,
                     zapadli v kolaboracijo. Hribar je, kakor znano, indigniran nad partijskimi
                     zločini – posebno obsoja povojni pokol, totalitarna pragmatika ga manj zanima –
                     na drugi strani pa nima nobenega razumevanja in ne pozna nobenih olajševalnih
                     okoliščin za katoliški upor.</p>
                  <figure>
                     <graphic url="slike_z_62/z_62_06.png"/>
                     <head>Še vedno lepa Slovenija – Piran <name type="author">Mirko
                        Kambič</name></head>
                  </figure>
                  <p>Hribar ne prizna nekaj tako vidnega in bistvenega, kot je konsubstancialnost
                     ali istosnovnost boljševizma in partizanstva. To seveda ne more biti posledica
                     kake analize, ampak nekaj začetnega, namensko izumljenega zato, da lahko izdela
                     zgoraj navedeno shemo. »Z (vojnimi) zakoni, ki hočejo na glavna vrata
                     rehabilitirati domobranstvo, ga, kar se je izkazalo prav v zadnjem času,
                     pokazati celo kot zmagovalca ne samo nad zločinskim komunizmom, ampak tudi
                     osvobodilnim partizanstvom.« Dejstvo, da Hribar ni pripravljen registrirati, da
                     obstajajo istosnovne vezi med boljševizmom in partizanstvom, ima porazne
                     posledice: ne vidi, da se mu pod rokami filozofija spreminja v ideologijo. Še
                     več, njegov govor – njegov jezik – prehaja v politkomisarsko retoriko.
                     »Ideološkim dedičem domobranstva« ne gre za »žrtve revolucionarnega nasilja«,
                     ampak za »povrnitev njihove izgubljene, natančneje, v kolaborantstvu
                     zapravljene časti« (Dnevnik, 24. 6.). Pri tem ne pozabi denuncirati časopisa
                     Družina, ki »objavlja njihove referate«, kar je nesmisel, saj jih ne, razen
                     izjemoma. V tej točki je Hribar aprioren in dogmatičen. Za njegovo idejno
                     (politično, moralno, estetsko) apercepcijo je presenetljivo, a značilno, da ne
                     vidi razlik med govorom in jezikom, s katerim je vstopila v slovenski prostor
                     Nova Slovenska zaveza in ki se v tako pomembnih ozirih ločuje od govora ali
                     jezika njenih nasprotnikov, da bi občutljiv opazovalec iz tega lahko potegnil
                     daljnosežne sklepe. Čudno je to, čudno. A je za Hribarja vseeno važneje nekaj
                     drugega.</p>
                  <p>Tine Hribar se ima – in tudi je – eden prvih ljudi liberalno agnostičnih in
                     laicistično ozaveščenih intelektualcev, ki so bili po svoji osnovni logiki že
                     vedno, vidneje pa po letu <pb n="012"/> osemdeset, alternativa partiji,
                     konstituenti političnega slovenstva, nosilci ambicije po lastni državi. Skraja
                     so se prikrivali in niso pisali »povsem po svoji vesti, notranje svobodni«,
                     ampak so ubogali »komunistično nadoblast«. Sredi osemdesetih let pa so
                     radikalizirali svojo istovetnost – ker »nareki« te oblasti »niso bili več
                     izrecni«. Tako sta tako rekoč na javni sceni sedaj obstajali dve sili: partija
                     in novi intelektualci. Kakšen odnos se vzpostavi med njima? Hribarjeve
                     informacije (Nova revija, maj/junij 2006, Vidiki) so glede tega zelo koristne
                     in dobrodošle, zlasti zato, ker potrjujejo neke naše stare slutnje.</p>
                  <p>Med njimi – med komunisti in intelektualci – je prišlo do gentlemanskega
                     sporazuma, ki ni bil – najbrž – nikjer zapisan ali kako drugače izrecno
                     dogovorjen, a je vsaka stran pri drugi strani opazila dovolj znakov, da je na
                     sporazum pripravljena. Eden od najodločilnejših znakov partijske
                     komplacentnosti je bil (po izidu 57. številke januarja 1987) sklep CKZKS, »da
                     ne podpira represivnih ukrepov, ki so jih terjali njeni boljševiški člani«. Ta
                     sporazum ni bil zunanji, ampak notranji. Oboji, komunisti in uporni
                     intelektualci, so se odločili za mirni prehod. »Zato smo se od osemdesetih let
                     dalje obnašali kot oporečniki, nismo pa bili disidenti v dobesednem pomenu, ker
                     tudi nismo mogli biti, saj bi to lahko postali le, če bi nas, npr. ob izidu 57.
                     številke Nove revije, zaprli. To se ni zgodilo, se pravi, med nami in
                     režimskimi ljudmi je obstajalo tiho soglasje, da vsakemu od nas, na obeh
                     straneh, pripada človekovo dostojanstvo, zato smo se kljub ostrim nasprotjem,
                     kljub polemičnim soočenjem in medsebojnim očitkom oboji gibali v mejah osnovne
                     etične odgovornosti in moralne dostojnosti« (Vidiki, str. 11).</p>
                  <p>To so zelo pomembni stavki, ki bi jih Slovenci morali natančno brati in
                     poznati. Hribar daje partiji – »slovenski oblasti« – vse priznanje, da je s
                     tem, da ni pristala »na aretacijo nekaterih avtorjev« »sostkala osnovno mrežo
                     zaupanja, ki nam je nato omogočilo dogovarjanje z njo« (Vidiki, 11/12).</p>
                  <p>Od tega tihega sporazuma sta obe strani nekaj dobili. Komunisti so lahko
                     sestopili z oblasti in sprejeli ustanovitev države – za kar so se že precej
                     prej, v spoznanju, da jih je zgodovina odpoklicala, odločili – na način, ki jim
                     je omogočil postkomunistično igro, ki se nadaljuje v današnji čas. Liberalni
                     intelektualci pa so dobili zagotovila, da bo ostalo to, kar je bilo zanje
                     zgodovinska pridobitev komunistične revolucije – zasedba mesta, ki so ga nekoč
                     imeli katoličani, in nova duhovna forma slovenskega naroda. Vse osti
                     Hribarjevih nastopov v zadnjem desetletju in pol kažejo, da gre za to, da se
                     ohranijo te bistvene pridobitve revolucije. Kakor po nekem scenariju so se
                     potem dogajale tele reči: razpust Demosa decembra 1991, zloglasni spis Ustavite
                     desnico, odpoved podpore Janši po Depali vasi. Vse te kretnje naj bi zagotovile
                     obstoj tega temeljnega dogovora – ali komplota – ki se je izkazal za
                     najvažnejši generator slovenske protislovnosti.</p>
                  <p>Hribar ne pušča nobenega dvoma, da je katolištvo glavni cilj njegovih napadov:
                     Katoliška cerkev in katoličani. S tem kaže na svojo nezgodovinskost. Če ne bi
                     bilo Katoliške cerkve in katoličanov, potem Hribar in njegovi intelektualci
                     leta 1987 ne bi pisali prispevkov za slovenski nacionalni program – ne bi jih
                     imeli za koga prijeti – , potem komunisti ne bi mogli omogočati »slovenske
                     avtokonstitucije«. Brez katoličanov tudi Demos leta 1990 ne bi zmagal in
                     osamosvojitev bi šla rakom žvižgat, ribam gost. A Hribar, kakor da bi ga nosila
                     čudna vandalska strast, ne neha žaliti katoličanov, tudi ali zlasti v zadevi
                     Kočevski Rog – ravno Hribar, ki toliko govori o »posvečenosti mrtvih«, o
                     svetoskrunskosti politikov, ki prek zakona o mrtvih »uveljavljajo interese
                     živih«. Slovesnost na Kočevskem Rogu leta 1990 je bila velika črna maša za
                     pomorjene, veličastna slovesnost – in nič več. In nič več! A kaj naredi iz nje
                     Hribar. »S tem je bila eksplicirana in verificirana slovenska enotnost, ki se
                     je na povsem nov, nekdanjo slovensko razklanost presegajoči način, postopoma
                     oblikovala od 1987 leta naprej« (Vidiki, str. 11). »Zdaj, ob vseslovenskem
                     skupnem cerkveno-kulturno-državnem dejanju na Rogu pa se je enotnost prevesila,
                     vzniknila je enotnost s presežkom, s spravno pozitiviteto v sebi.« (Prej je
                     obstajala »enotnost s pridržki, torej s preostanki ideološko razredne,
                     boljševiške negativitete v sebi«) (Vidiki, str. 12). In še: »Brez preloma na
                     Rogu 1990, brez radikalnega premika od sovraštva k spravi nikakor ne bi mogli
                     priti do tiste enotnosti, ki je konec leta ponesla osamosvojitveni plebiscit«
                     (Vidiki, str. 12). To onkološko nabreklo govorjenje, neresnično in zlagano, je
                     izraz nespoštovanja do mrtvih in do živih.</p>
               </div>
               <div type="div3">
                  <head>Stave so velike</head>
                  <p>Iz katere nesrečnosti, stiske ali ambicije delajo dr. Hribar in njegovi
                     prijatelji postkomunistom tolike usluge? Čisto lahko, da je glavni vzrok, ki si
                     ga niti sami nočejo priznati, izginotje vere v »socialistično eshatologijo«, ki
                        <pb n="013"/> jo je padec komunizma dokončno potrdil. V tem primeru bi bilo
                     treba citirati Fureta (Od 1789 do 1917 in do 1989), da ravno sedaj doživljamo
                     »konec neke ideje, ki je bila eden od stebrov, mogoče poglavitni steber
                     evropske levice zadnjih 100 ali 150 let«. Nazadnje se bomo le morali zbogati z
                     mislijo, ki je nikoli nismo hoteli v celoti sprejeti, da je vsa levica, tudi
                     tista, ki je imela hude besede za komunizem, v njem videla obljubo tudi svoje
                     prihodnje slave.</p>
                  <p>Ko je zgodovina komunizmu odpovedala ljubezen in se je moral posloviti, ko se
                     je potem takorekoč sam odločil, da gre čez reko, so evropski levičarji sprejeli
                     to odločitev – ali to nujo – z razdvojeno dušo: na zunaj niso mogli žalovati,
                     zakaj to, kar je odhajalo, je bilo dokončno spoznano za nasilje, strune
                     njihovih src pa so brnele v žalnih tonih.</p>
                  <p>Izkazalo se je, nad vsak dvom prepričljivo se je izkazalo: kdor se je enkrat
                     zapisal tej veri, je ni več zapustil. Čudno! Saj je to bila empirično
                     preverljiva vera in ko jo je empirija ovrgla, zakaj je njeni dokazi niso
                     odnesli? Konvertiti so bili tako redke izjeme, da lahko rečemo, da jih ni bilo.
                     Koliko ljudi pa se je z Golega otoka vrnilo spreobrnjenih? Ali je sploh bil
                     kdo?</p>
                  <figure>
                     <graphic url="slike_z_62/z_62_07.png"/>
                     <head>Še vedno lepa Slovenija – Pogled s Triglava <name type="author">Mirko
                           Kambič</name></head>
                  </figure>
                  <p>Res zanimivo, nobenega boljšega védenja, nobene poti ven: samo jeza. Samo jeza
                     in gnev, ki se v pismih bralcev kaže neposredno, tisti, ki berejo in pišejo
                     knjige, pa izumljajo pojme. Dr. Tine Hribar je prišel s »klerokatolicizmom«.
                     Čisto lahko, da se mu zdi, da je z njim pokazal na nekaj deviantnega. Ni.
                     Katoliška vera je civilizacijska vera – ni nikakršna sekta – in neločljivo
                     povezana s pojmom ustanove, kar pomeni, da ima klerik v njej avtentično mesto.
                     Klerokatolicizem je hotel biti psovka, a je pleonazem – pohabljen pojem – in ne
                     deluje. Da je Hribar nenaklonjen – mogoče bi morali reči sovražen – Katoliški
                     cerkvi, je pokazal s tem, da jo je izenačil s Partijo. Velikost njegove
                     nenaklonjenosti odseva v velikosti moralnega in intelektualnega tveganja, ki ga
                     je s tem vzel nase. Stanje, v katerem se nahaja Evropa – stanje, ki se poleg
                     tega intenzivira – ne daje opravičila za tako ekstravaganco. Prav vsakemu
                     prebivalcu, ki živi v tem delu sveta in ima ambicijo nekoliko vedeti, kako
                     stvari so, bi moralo biti jasno, da se izgublja mera – nekaj tako neobhodnega
                     za človekovo človeško prebivanje, kakor je mera. Če sledimo Pascalovemu stavku,
                     da »človek neskončno presega človeka«, mirne vesti lahko rečemo, da se to
                     preseganje dogaja v Katoliški cerkvi. <pb n="014"/> Morda – že vidimo, kako si
                     postmoderni farizeji trgajo oblačila – samo v Katoliški cerkvi. Ali naj tu
                     vložim besede Johna Silberja, nekdanjega prostestanta: »Spoznal sem, da
                     Katoliška cerkev v religiji in teologiji služi istemu namenu kot metrska palica
                     v Parizu, ki je postala merilski instrument za ves svet« (The New Criterion,
                     dec. 2005). Tako govorimo zato, ker po tem, kar smo doživeli v 20. stoletju, ne
                     smemo biti lahkomiselni.</p>
                  <p>Nedovoljenost take lahkomiselnosti smo začutili nedavno, ko smo v dnevnem
                     časopisu prebrali misel filozofa Slavoja Žižka, »da krščanska etična drža lahko
                     preživi samo v ateizmu«. To je pledoaje za ateistično družbo.</p>
                  <p>Ob tem se nam je pred očmi izrisala srhljva možnost: iz višine dvatisočletne
                     zgodovine skakati v bazen globoko spodaj, za katerega nimamo nobenega jamstva,
                     da ni v njem vode samo nekaj centimetrov – samo za videz. To so junaki našega
                     časa – ljudje, ki zamenjujejo odgovorno obstajanje v zgodovini za rusko
                     ruleto.</p>
                  <p>Nekoč so bili taki časi, da ljudje niso bili mirni, če niso bili v skladu s
                     človeku dosegljivo mislijo – z mislijo, ki so jo ljudje dognali. Danes se zdi,
                     da takšna neskladnost ne povzroča več nemira. Kaj naj rečemo? Bolečina! V
                     stoletju, ki je minilo, smo je videli toliko, da ob njej omagajo vse metafore.
                     Ali je še nimajo dovolj?</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Umor Marije Debelakove iz Šentjurja</head>
               <docAuthor>Anica Štih</docAuthor>
               <div type="div3" subtype="intro">
                  <pb n="015"/>
                  <p>V noči med 6. in 7. avgustom 1942 so partizani v njeni hišici v Šentjurju pri
                     Grosuplju ustrelili Marijo Debelak, Debelakovo Mici, kot so ji rekli domačini.
                     Očividka in priča njene smrti je bila tudi enajstletna Anica Štih, ki jo je
                     Marija kot triletno dekletce po smrti njene mame vzela k sebi. Na svojo krušno
                     mamo je bila zelo navezana, zato je ohranila v spominu veliko podrobnosti iz
                     časa, ko je živela pri njej, še posebno si je pa zapomnila njeno smrt. Sedaj že
                     pokojna Štihovaje nekaj teh spominov tudi zapisala. Njen zapis nam je
                     posredoval gospod Franc Doblekar iz Šentjurja, za kar se mu lepo
                     zahvaljujemo.</p>
               </div>
               <div type="div3">
                  <p>Mici Doblekarjeva je bila rojena 27. aprila 1884 leta v Tržiču na Gorenjskem.
                     Meščansko šolo je končala v takratnem Lichtenturnu v Ljubljani, gospodinjsko
                     šolo pa v Avstriji. Želela je nadaljevati šolo za ročna dela in se zaposliti
                     kot učiteljica ročnih del. Pustila je šolo in svoje sanje ter upoštevala željo
                     strica Debelaka, ki je bil župnik v Št. Juriju. Stara komaj 18 let je prišla k
                     njemu za gospodinjo. Za takratni čas je bila zelo razgledana. Aktivno in
                     pasivno je obvladala nemščino in brala knjige in revije v »gotici«. Z vso
                     inteligenco se je dobro poznala, posebno z domačimi učitelji. Samske učiteljice
                     so bile navadno pri njej na hrani. Stric jo je še spodbujal, češ da je to njen
                     zaslužek, kapital za stara leta. Res je denar skrbno hranila in ga nalagala v
                     Mestni hranilnici v Ljubljani.</p>
                  <p>Učiteljice so se pogosto menjavale. Z vsemi se je dopisovala in jih obiskovala.
                     Vso pošto je skrbno hranila. Kasneje sem jo jaz prebirala in marsikoga in
                     marsikaj spoznala preko pisem.</p>
                  <p>O dogodkih pred letom 1936 vem le iz njenega pripovedovanja in njenih pogovorov
                     z različnimi znanci in obiskovalci. Pomembne dogodke si je Mici tudi
                     zapisovala. Vse zapise sem večkrat prebrala in jo včasih vprašala, če je spet
                     kaj novega zapisala. Mislim, da je bila to najina edina skupna skrivnost. V
                     zvezek je v začetku pisala v nemščini, saj so takrat v meščanskih šolah
                     večinoma poučevali v nemščini. Takoj po končani šoli pa je vse zapisovala v
                     slovenskem jeziku. Po njeni smrti tega zvezka nisem več našla. Predvidevam, da
                     je bil »zasežen«, ampak za tiste, ki so ga takrat vzeli, povsem neuporaben. Ne
                     v zvezku in ne v Micinem srcu ni bilo najmanjše sledi izdajstva. Obtožbe o
                     izdajstvu, zaradi katerih je morala umreti, so bile neutemeljene.</p>
                  <p>K župnišču v Šentjurju je spadalo tudi nekaj zemlje. Redili so konja, kravo in
                     prašiče, zato so potrebovali tudi deklo. Zelo blizu so jo dobili, na Povšiji –
                     Križmanovo Micko. Bila je dve leti starejša od Debelakove Mici. Kmalu sta bili
                     kot sestri. Dekla Micka je bila pridna kot mravljica. V poselsko knjižico, ki
                     jo še vedno hranim, je župnik napisal: »Pri delu je neprekosljiva in
                     nedosegljiva!«</p>
                  <p>V sosednji fari, v Želimljah je nekaj let župnikoval Fran Šaleški Finžgar. Zelo
                     rad jo je peš primahal čez Gradišče v Šentjur. Večkrat se je pošalil, da rad
                     pride zaradi dobre gospodinje. Prav v tistem času je pripravljal osnutke in
                     začel pisati roman Pod svobodnim soncem. Že prve zapise sta z Mici
                     predebatirala. Vsako napisano poglavje ji je prinesel kot prvemu kritiku v
                     oceno. Naročal ji je: »Preberi počasi in skrbno. Vse pripombe pa zapiši.« V
                     njenih zapisih sem kasneje prebrala, kako je bila navdušena. Zapisala je
                     dobesedno: »To je biser slovenskih romanov!«</p>
                  <p>Pozneje je roman izhajal kot ilustrirani podlistek v dnevniku Slovenec. Mici je
                     vsa poglavja skrbno izrezala in spravljala in na koncu z močnim sukancem
                     zvezala v zvezek. Bila je vesela, ker sem roman tudi jaz rada brala. Naročala
                     mi je, naj pazim, da ga ne strgam: »To je slovenska svetinja.« Žal tudi ta
                     zvezek ni preživel vojne, drugače bi ga skrbno hranila še danes.</p>
                  <p>Mici in Micka sta se tako navadili ena na drugo, da sta še po smrti župnika
                     Debelaka živeli skupaj. Mici je v vasi kupila starejšo hišo z vrtom in majhno
                     njivico. Tudi Micka je nekaj vložila v svoj »štibelc«, pozneje pa kupila še
                     svojo njivo. Micka je pridno obdelovala njivice in redila kravico in pujska.
                     Mici pa je še naprej kuhala za kakšno učiteljico. Po popravilu hišice, ko so
                     naredili še eno sobico, pa so učiteljice tu tudi stanovale. To je bil Micin
                     dodatni vir sredstev za preživljanje. Nekaj denarja je imela v hranilnici,
                     nekaj ga je tudi posodila. Vse pa je izgubilo svojo vrednost z okupacijo in
                     menjavo v lire.</p>
                  <pb n="016"/>
                  <p>Približno deset let, do leta 1920, sta tudi moja stara mati in mama živeli v
                     Šentjurju. Moj stric je hodil tja le na počitnice. Stanovali sta v hiši za
                     župniščem in se kot sosedje dobro razumeli. Župnik Debelak je denarno pomagal
                     mojemu stricu Jožetu Ovnu pri študiju bogoslovja. Leta 1918 mu je omogočil novo
                     mašo v Šentjurju. Dve leti kasneje sta se stara mati in moja mama preselili v
                     Šentvid pri Stični k beneficiatu Jožetu Ovnu. Po nekaj letih se je moja mama
                     poročila in pri sedmem otroku na porodu umrla. Kot peti otrok še nisem bila
                     stara polna tri leta. Mici in Micka sta šli na pogreb. Že doma in po poti sta
                     se pogovarjali, da bi vzeli kakšno punčko: »Otroci so sirote, medve pa sva sami
                     in nama je dolgčas.« Petletna sestra je zbežala in ni hotela z njima, jaz pa
                     sem se kar stisnila Mici v naročje. Potem smo šle v Šentjur. Srečna leta mojega
                     otroštva. Mici je imela zlato srce, Micka pa kot bi bila njena sestra. Obe sem
                     klicala teta. Bilo je lepo vse do začetka druge svetovne vojne.</p>
                  <figure>
                     <graphic url="slike_z_62/z_62_08.png"/>
                     <head>Središče Šentjurja s farno cerkvijo</head>
                  </figure>
                  <p>V Šentjurju, kot smo po domače rekli in s tem mislim celotno šentjursko dolino
                     ali faro, so imeli že pred časom, do kamor seže moj spomin, svoje kulturno
                     društvo. Mici je od vsega začetka v njem sodelovala z velikim veseljem. Bila je
                     organizatorka, režiserka in šepetalka. Prepisovala je tekste, ker je zelo lepo
                     in čitijivo pisala. Takrat ni bilo pisalnih strojev, kaj šele kopirnih. Tudi
                     kulise je pomagala barvati in ročno risati in pisati plakate. Šivanje oblek in
                     garderobe pa je bilo sploh njena skrb. Redko so si tudi kaj sposodili pri
                     drugih društvih ali celo v Ljubljani. Rada si je tudi kakšno predstavo ogledala
                     v Grosuplju ali v Ljubljani. Po pripovedovanju Mici so postali v društvu še
                     bolj dejavni v letih učiteljevanja Ane Galetove. S šolskimi otroki je pogosto
                     pripravila predstave za materinski dan, Miklavža, ali ob zaključku šolskega
                     leta. Spominjam se je tudi jaz, saj je k nam hodila na kosilo. Bila je zelo
                     prijazna. Včasih sva šli skupaj na sprehod, pozimi pa sva se sankali. Vse delo
                     se je nadaljevalo tudi z učiteljico, ki je nasledila Ano.</p>
                  <p>Poleti je zaradi dela na kmetijah društvo mirovalo. Pozno jeseni pa je imela
                     Mici že veliko dela s pripravo za Miklavža. Prireditev je ponavadi spremljal
                     vsaj kakšen kratek program. V predpustnem času pa je bila glavna »igra«.
                     Predstavljali so predvsem drame domačih <pb n="017"/> piscev: Finžgarja,
                     Linharta in Jurčiča. Dvorana ni bila velika, vedno pa je bila nabito polna.
                     Pozimi je bila dvorana mrzla, zato so bile prve bralne vaje kar pri nas doma.
                     Zadnja predstava je bila drama »Podrti križ«. Po vsakem srečnem zaključku
                     sezone se je Mici veselila uspeha in navdušenja gledalcev, le pri zadnji drami
                     je imela solzne oči. Razumela sem jo šele pozneje.</p>
                  <p>V šolskem letu 37/38 smo dobili novo učiteljico. V šoli ni bilo prostora in jo
                     je upravitelj napotil k nam. Spremljal jo je oče. Predstavil jo je tako, kot so
                     jo klicali doma: »To je moja hčerka Maja.« Sama se je predstavila: »Marija
                     Ternikova.« Ko je še meni dala roko, sem pogledala v njene lepe in nasmejane
                     oči in že me je držala v objemu.</p>
                  <p>Ko je oče odhajal, je rekel: »Potolažen sem, ker vem, da bo moja Maja v dobrih
                     rokah.«</p>
                  <figure>
                     <graphic url="slike_z_62/z_62_09.png"/>
                     <head>Šentjurska igralska družina po igri Podrti križ</head>
                  </figure>
                  <p>V našo hišo je učiteljica Maja prinesla novo sonce, smeh in petje. Kljub
                     njenemu domotožju smo bile kmalu vse štiri kot ena družina. Delile smo si
                     veselje, skrbi in tudi žalost. Od vsega začetka je sodelovala pri prosvetnem
                     društvu. Prevzela je veliko Micinega dela in postala tudi glavna igralka. Bila
                     je skromna in varčna. Vso učiteljsko plačo je namenila za nakup posteljnine,
                     porcelana in vsega, kar je menila, da bo potrebovala za svoje gospodinjstvo. Z
                     Mici sta velikokrat vezli, kvačkali in šivali. Kadar je šla v Ljubljano, sem ji
                     šla daleč naproti. Pomagala sem nositi nakupljeno blago. Doma pa mi je takoj
                     vse pokazala. Počasi je napolnila omare. Nazadnje je bila »bala« že kar v
                     zabojih. Kasneje se je izkazalo, da je bila tako priročno pripravljena za
                     krajo.</p>
                  <p>Prvič sem videla Mici neutolažljivo jokati ob kapitulaciji Jugoslavije in
                     okupaciji. Kar naprej je ponavljala: »Ubogi slovenski narod, komaj smo dobili
                     svojo državo, pa nas bo spet tlačil tujec« Vse do smrti se ni navadila na
                     besedo okupator, zanjo je bil tujec in naš sovražnik.</p>
                  <p>Po zasedbi Nemcev na Gorenjskem in Štajerskem sta pribežala iz Leskovca pri
                     Krškem učiteljica Ana Galetova domov v Grosuplje in kaplan Lojze Breznik v
                     Ljubljano k <pb n="018"/> frančiškanom. Kmalu je bilo pri frančiškanih že
                     veliko beguncev. Pri nas doma se je oglasila Ana Galetova. Iskala je prostor za
                     kaplana. V župnišču begunca Lojzeta takratni župnik žal ni bil pripravljen
                     sprejeti. Mici pa, dobra duša, je takoj pristala: »Malo se bomo stisnile, če bo
                     Micka spraznila štibeljc (mala sobica). Zdaj kuham za štiri, še malo vode dodam
                     pa bo dovolj hrane za pet.«</p>
                  <p>Tako nas je bilo pet. Kasneje se je nekdo spomnil in se šalil: »Pet nas je kot
                     prstov na roki, pa se vsak drugače piše.« Tista pripomba o dodani vodi ni
                     zalegla in smo bili s hrano kmalu zelo na tesnem. Dobri ljudje, farani, kmetje,
                     so nam kar sami pripeljali krompir, fižol, žito in moko. Mici se je srečna in
                     vsa solzna zahvaljevala: »Bog vam povrni, če vam ne bom mogla sama. Rešili ste
                     me velike skrbi.« Meni pa je rekla: »Poglej, kako je dobro delo poplačano.«</p>
                  <p>Pojavili so se prvi partizani. Mici je večkrat rekla: »To so pa pogumni fantje.
                     Kar sami se bodo uprli premoči tujcev.« Ko je bil prvi ranjenec v bližini, je
                     začela nekaj iskati po omarah. »Ja kaj pa iščeš?« sem jo vprašala. »Veš kaj,
                     stare rjuhe in srajce bomo razrezale, prekuhale in prelikale, če bodo potrebni
                     povoji za ranjence. Tudi prevzela bi kakšnega v oskrbo, če bi bilo
                     potrebno.«</p>
                  <p>Z Micko naju je poslala v gozd po smrekovo smolo. Znala je skuhati posebno
                     mazilo za hitrejše celjenje ran. Tako mazilo je bilo od nekdaj pri hiši in je
                     marsikomu in marsikdaj prav prišlo. Mici je bila vedno pripravljena vsakemu
                     pomagati.</p>
                  <p>Kaplan Lojze ni imel prave zaposlitve. Veliko je bral in hodil na dolge
                     sprehode. Včasih je šel do Škocjana, Želimelj, Grosuplja ali v Ljubljano. Kmalu
                     je poznal vse poti in okoliške vasi. Pri večerji je vedno pripovedoval, kod je
                     hodil in koga je srečal. Obiskov je imel zelo malo, razen če je kdo naročil
                     mašo. Oba z učiteljico Majo sta pogrešala stikov z domačimi, saj pošta preko
                     meje ni potovala. Njeni domači pa so bili daleč, blizu sedanje avstrijske meje.
                     Učiteljica Maja med počitnicami ni mogla domov. Tudi ona se je rada odpravila,
                     kot se je pošalila, na potep. Včasih jo je kdo tudi obiskal. Spomnim se, da jo
                     je enkrat obiskala sošolka, tudi učiteljica, s spremljevalcem Italijanom. Maja
                     ju je zagledala skozi okno in tiho rekla: »Mene ni doma!« nato se je zaklenila
                     v stranišče. Mici je odprla vrata in rekla Majini sošolki: »Vi ste zaželjeni,
                     vendar sami, brez tujca.« Vidno razburjena sta nato oba odšla in ni ju bilo
                     več. Meni pa je nato Mici večkrat rekla: »Nikdar in nikoli ne pozabi, da si
                     Slovenka! Ko boš odrasla in če ne bomo prej rešeni tujcev, tudi takrat ne smeš
                     pozabiti in zatajiti slovenske krvi.« Skupaj smo zapele, kot že neštetokrat:
                     »Slovenka sem, Slovenka čem ostati, rodila mene je slovenska mati … «</p>
                  <figure>
                     <graphic url="slike_z_62/z_62_10.png"/>
                     <head>Marija Debelak z birmankama Anico Štih (levo) in Justino Benedičič</head>
                  </figure>
                  <p>Vsa ta dogajanja pa so nekateri videli in jih razlagali po svoje. Začutili smo
                     nekakšno napetost, nezaupljive poglede in prikrita vprašanja. Povedala sem
                     Mici. »Vse lahko poveš po pravici, če te kdo kaj vpraša. Saj veš, da ničesar ne
                     skrivamo. Nikomur ne želimo nič žalega.« Micko so spraševali, kaj se
                     pogovarjajo. V dobri veri, da ji bodo potem dali mir, je odgovorila: »Nič ne
                     vem, ker govorijo nemško.« Do svoje smrti je hudo obžalovala te nič zlonamerne
                     besede. Kmalu se je zaslišalo po vasi: »Izdajalci so. Vse je treba pobiti, le
                     Micke in Ančke ne.«</p>
                  <p>Še pred tem se je zgodilo nekaj pomembnega. V mrzli zimski noči, 23. februarja,
                     je Micka ob pol štirih zjutraj zakričala: »Jezus, gori, pri nas gori štalca.«
                     Obe z Micko sva si nataknili copate in v samih srajcah tekli reševat kravico. V
                     globokem, malo pomrznjenem snegu sva izgubili vsaka en copat. Ozeble in krvave
                        <pb n="019"/> noge nama je kasneje Mici pozdravila s svojim mazilom. Prišli
                     so sosedje in vaščani, da bi gasili. Pa ni bilo več česa gasiti. V snegu so
                     ujeli par kokoši in dva zajca. Vse je kazalo, da je bil požar namenoma
                     podtaknjen. Teta Mici je bila pretresena. Vsi smo se spraševali: »Zakaj?«
                     Kaplan Lojze je rekel: »Mici, vas ne more sovražiti nihče. Če je to zaradi
                     mene, grem takoj od hiše.« Pregovorila ga je, naj kljub temu ostane.</p>
                  <p>Mici se je takoj z vso močjo lotila obnove pogorišča, saj je bila naša kravica
                     nekaj časa v gosteh v sosedovem hlevu. Za ostrešje so dobri ljudje podarili
                     smreke. Opravkov je bilo veliko in povsod sem jo spremljala. Spominjam se še
                     snega in hladnega dne, ko sva šli v Medvedico k logarju zaradi nakupa
                     preostalega lesa za deske. Vračali sva se že skoraj v mraku. Nedaleč od pota
                     sem zagledala v podrastu pod gosto smreko tri partizane. Eden je položil prst
                     na usta in dal znak z roko, da naj greva naprej. Bili sva skoraj že doma, ko
                     sem ji povedala, kaj sem videla. »Ja zakaj mi pa nisi takoj povedala,« je
                     rekla, »uboge reveže bi povabila na čaj in jim skuhala večerjo. Gotovo jih zebe
                     in lačni so.«</p>
                  <p>Konec maja leta 1942 pridem opoldan iz šole in pri kosilu vprašam teto Mici,
                     kam je šel kaplan Lojze na sprehod. »V Ljubljano, mislim, da bo ta sprehod malo
                     daljši,« je odgovorila. Postopoma sem izvedela, zakaj je odšel za dalj časa.
                     Pri maši ga je nekdo v spovednici opozoril, naj se umakne, ker je obsojen na
                     smrt. Takoj po zajtrku se je poslovil. S seboj je vzel samo torbo, s katero je
                     običajno hodil okoli in še brevir, par nogavic in robcev. Odšel je po stezi za
                     vasjo, čez Kobiljek in naprej po dolini Trnovca proti Grosuplju in naprej v
                     Ljubljano. To pot je dobro poznal, saj jo je večkrat prehodil. Tudi drugi
                     domačini so radi hodili po tej stezi, da so se izognili prašni cesti.</p>
                  <p>Mesec pozneje je odšla v Ljubljano še učiteljica Maja. Nameravala je ostati pri
                     sorodnikih le nekaj dni, pa je prejela opozorilo, naj se ne vrača v
                     Šentjur.</p>
                  <p>Me pa smo zopet ostale same. Preselila sem se v prazen »štibelc«. Mici je bila
                     vedno bolj tiha in zamišljena. Spominjam se nedeljskega popoldneva. Bilo je na
                     moj god, 26. julija. S sosedom, Barličevim atom, se je tiho pogovarjala. Ne
                     vem, kaj sta govorila. Jaz sem se veselo igrala z njegovo hčerko. Prisluhnila
                     pa sem, ko je teta Mici rekla: »Nikamor se ne bom ukanila. Kam pa naj grem.
                     Stara sem, pa še sladkorno imam. Veš tudi, da nisem niti najmanj kriva za vse
                     tisto, kar me obtožujejo.« Utihnila je, ko je zagledala moj prestrašeni pogled.
                     Nasmejala se je in rekla: »Nesi punčko spat.« Zvečer se je z mano dolgo
                     pogovarjala, da me je strah skoraj minil.</p>
                  <p>Prišel je četrtek, 6. avgusta, malo po 11. uri zvečer. Nekdo se je spotaknil ob
                     vedru pri vodnjaku, ki je bil tik ob hiši. »So že tukaj,« je zajokala Micka in
                     hlastnila, »Mici, pojdiva hitro k Anici, da je ne bo strah.« Obe sta planili v
                     mojo sobico in znotraj zaklenili vrata. Takrat pa so že vdrli skozi zadnja
                     vrata in se razkropili po hiši. Pod okno se je postavil stražar s puško.
                     Zaslišal se je ropot in škripanje starih omar in predalov. Od kleti do
                     podstrešja se je razlegalo topotanje čevljev. »Le kaj iščejo toliko časa?« Ura
                     v zvoniku je odbila dvanajst. Minila je polnoč. Bil je že prvi petek, 7.
                     avgusta. Ropot, glasno govorjenje, zaletavanje v omare in vrata, kot da bi
                     prenašali tovor, pa se je še kar nadaljevalo.</p>
                  <p>Teti nista govorili. V strahu sta čakali, kaj bo. Micka je nekoga spoznala po
                     glasu in vprašala Mici: »Ga poznaš?« »Ja, poznam ga, pa še ta je in ta tudi.«
                     Vmes so se slišali tudi ženski glasovi.</p>
                  <p>Ves ta čas sem jaz mirno spala. Ura je odbila eno ponoči. Kmalu je nastala
                     gluha tišina. »Šli so,« je šepnila Micka, »stražar pod oknom je izginil.« »O,
                     ne, konec prihaja … «, je zavzdihnila Mici.</p>
                  <p>Zbudila sem se ob močnem trkanju in razbijanju po vratih sobice. Imeli so
                     pripravljeno sekiro, če ne bi hoteli odpreti. Zaslišal se je glasen poziv:
                     »Odprite, odprite!!!«</p>
                  <p>Nato je sledil sledeči dvogovor:</p>
                  <p>Partizan: »Odprite, takoj!!!«</p>
                  <p>Mici: »Jaz vam že odprem, a nam pustite vsaj to, kar imam tukaj. Že Italijani
                     so nam veliko pokradli.«</p>
                  <p>P: »Italijani vam niso nič pobrali.«</p>
                  <p>M: »Vi pa veste.«</p>
                  <p>P: »Kje imate denar?«</p>
                  <p>M: »Denar od teleta je v nočni omarici.«</p>
                  <p>P: »To smo dobili. Kje je drugi denar?«</p>
                  <p>M: »Drugega denarja nimam. Pozimi mi je pogorel hlev in svisli. Denar sem
                     porabila za obnovo, pa tega otroka sem posvojila.«</p>
                  <p>Takrat se je ozrla nazaj in se z žalostnim pogledom poslovila od mene: »Kdo bo
                     sedaj skrbel zanjo?«</p>
                  <p>P: »Zanjo bomo že mi skrbeli.« </p>
                  <p>M: O, to pa.«</p>
                  <pb n="020"/>
                  <p>P: »Ustrelil vas bom!«</p>
                  <p>M: »Vi me kar ustrelite, če sem kaj zagrešila. Moji računi z Bogom so
                     poravnani. Vi pa le glejte!«</p>
                  <p>Medtem sem zaslišala glas drugega moškega, ki je držal svečo. Izza priprtih
                     vrat sem videla le roko. Lastnik roke je osorno dejal: »Daj naredi že, kar
                     misliš! Kaj mečkaš?« Likvidatorju se je roka vidno tresla. Naboj mu je padel na
                     tla. Pobral ga je in ponovno napolnil pištolo. Prisloni jo je na Micino uho in
                     hitro sprožil … </p>
                  <p>Mici se je zrušila brez glasu. Sveča je ugasnila. Nastala je tema in smrtna
                     tišina, prežeta z neizmerno grozo in nepozabno bolečino … </p>
                  <p>Partizan, ki je Mici ustrelil, ni niti z eno besedo omenil izdajstva. Izdajstva
                     tudi ni bilo. Mici ga ne bi mogla zagrešiti. Preveč je ljubila svojo domovino.
                     Imela je rada vse ljudi. Njeno geslo je bilo: »Če ljudem ne moreš pomagati, jim
                     še želeti ne smeš nič slabega.«</p>
                  <p>Noč je bila še dolga. Z Micko sva bili tako prestrašeni, da nekaj časa, zdela
                     se mi je cela večnost, niti jokati nisva mogli. Skozi okno sva pobegnili k
                     Barličevim. Nisva si upali v temi mimo trupla, ki je v krvi ležalo na tleh.</p>
                  <p>Zjutraj sva videli posledice nočnega ropanja. Vse je bilo razmetano in
                     prevrnjeno. Odnesli so praktično vse: hrano, obleko, posteljnino, odeje,
                     jedilni pribor, zlatnino … vse, kar je komu prav prišlo. Noč je vzela tudi vso
                     prelepo balo učiteljice Maje. Nekaj malega hrane je ostalo v krušni peči, kar
                     so najbrž spregledali.</p>
                  <figure>
                     <graphic url="slike_z_62/z_62_11.png"/>
                     <head>Anica Štih pozdravlja škofa Rožmana</head>
                  </figure>
                  <p>Micka je šla prosit Doblekarjevega Toneta, da je krvavo Mici umil in počistil
                     veliko lužo na tleh. Meni je bilo slabo in sem bruhala. Prišlo je še nekaj
                     drugih. Napravili so oder in nanj položili mrtvo Mici. Kmalu je bilo okoli nje
                     veliko rož. Rože v avgustovski vročini, duh po krvi ter stalen strah so mi
                     povzročali neprestano slabost. Rada bi bila ob mrtvaškem odru, pa nisem dolgo
                     zdržala. S tresočimi nogami sem hodila ven na zrak in spet nazaj. Vrtelo se mi
                     je, kot da ne bi bila popolnoma pri sebi. Mislila sem si: »To je mora. To ni
                     res. Zbudila se bom in teta Mici se mi bo nasmejala.«</p>
                  <p>Kropit so prišli le bližnji sosedje. Ostali vaščani in drugi, ki so se hoteli
                     posloviti od Mici, pa šele proti večeru, kot da bi se bali, kakšne posledice bo
                     to njihovo dejanje imelo zanje.</p>
                  <p>Na pogrebu je bilo veliko ljudi. Župnik je pokazal neverjeten pogum. V svojem
                     poslovilnem nagovoru umrli je odkrito obsodil umor nedolžne žrtve.</p>
                  <p>V nedeljo po pogrebu je k Micki v cerkvi prisedla Moharjeva mama s Cerovega. Po
                     maši sta se šepetaje pogovarjali, zato sem sama odšla domov. Kmalu je Micka
                     prijokala domov. Zaslutila sem, da je izvedela nekaj, kar jo je prizadelo. Po
                     dolgem prigovarjanju mi je le povedala, kaj je izvedela. Moharjeva mama ji je
                     povedala, da se je prejšnji večer pri njih oglasil mlad partizan. Izza škornja
                     je potegnil srebrno žlico z monogramom, iz žepa pa zlato verižico in zlato uro
                     – obesek k narodni noši. »Vidite, mama, farška baba tega ne bo več nosila,« se
                     je pohvalil. Mama ga je zgrožena vprašala: »Pa ja nisi bil ti?« »Seveda,« je
                     rekel, »taki so vsi za pobit. Škoda, da sta onadva pobegnila.« Mislil je na g.
                     kaplana in g. učiteljico.</p>
                  <p>Pokojna Mici je bila po prvem navdušenju nad fanti, ki so se uprli tujcu, zelo
                     prizadeta, ko je izvedela za prve likvidacije duhovnikov <pb n="021"/> in
                     nekaterih inteligentov v takratni ljubljanski pokrajini. Veliko je brala. Še
                     pred vojno je prebirala dnevnik Slovenec, tednik Domoljub in razne mesečne
                     revije. Poznala je zlo, ki ga je v sosednji Italiji povzročal fašizem in v
                     Nemčiji nacizem. Brala je tudi o revoluciji v Rusiji. Od tu njen strah, ko so
                     se podobne parole pojavile tudi pri nas. Odkrita in poštena, kot je bila, je
                     svojo bojazen verjetno komu tudi omenila. Skrb in bojazen za domovino pa še ne
                     pomeni izdajstva in narodnega sovražnika, za kar so jo po vojni označili v
                     odločbi o zaplembi premoženja.</p>
                  <p>Še enkrat poudarjam: Mici nikdar in nikoli ne bi izdala Slovenca tujcu. Sama je
                     izdajstvo najbolj obsojala. Kadar sem prebrala kakšno povest, npr. Miklovo
                     Zalo, me je vselej vprašala: »Kdo je bil Judež-izdajalec?«</p>
                  <p>Za vse trpeče Slovence je sama molila. Kdaj, kako in komu naj bi izdajala??? V
                     Grosuplje in v Ljubljano je od začetka okupacije šla le nekajkrat po opravkih
                     za naročilo opeke in ostalega materiala, ki smo ga potrebovali za obnovo
                     pogorišča. Vedno sem z njo šla tudi jaz. Če sem imela pouk, me je opravičila.
                     Niti za trenutek ni bila sama na poti. Dobesedno sem se je držala kot klop. Na
                     vso moč sem se bala, da bi se izgubila in bi me vzeli tujci. Na poti sem jo
                     spremljala tudi zato, da sem ji namazala in zmasirala zviti gleženj in ga potem
                     trdno povila. Malo se je odpočila. Potem pa sva pot nadaljevali. Zadnje mesece
                     pa je bila vsa njena pot le v cerkev in na pokopališče.</p>
                  <p>Takšni so moji spomini na Mici Debelakovo. Nič ni dodano, nič izmišljeno.
                     Veliko je že pozabljenega, vse pa je bilo resnično doživeto.</p>
                  <p>S temi svojimi otroški spomini ne želim nikogar obsoditi ne prizadeti. Želim le
                     ohraniti spomin na Mici Debelakovo, ki je bila globoko verna in neizmerno
                     poštena. Svojo domovino je nadvse ljubila. Slovenije in Slovenca ne bi izdala
                     niti za ceno lastnega življenja.</p>
               </div>
            </div>
            <div type="div2" subtype="poem">
               <head>Veselim se</head>
               <docAuthor>Katarina Fistrovič</docAuthor>
               <div type="div3">
                  <l>Veselim se jeseni. </l>
                  <l>Baržunastih barv. </l>
                  <l>Zlate mehkobe </l>
                  <l>šumečega listja. </l>
                  <l>Vsako jesen, </l>
                  <l>zaljubljena vate, </l>
                  <l>sklanjam se </l>
                  <l>z mislijo nate </l>
                  <l>v naročju prelestne tihote </l>
                  <l>in pesnim in sanjam ...</l>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Odmevi roških detonacij nad požganimi Žvirčami</head>
               <docAuthor>Janko Maček</docAuthor>
               <div type="div3">
                  <pb n="022"/>
                  <p>Odveč je ponavljati, da bi brez partizanskega nasilja, ki se je začelo že
                     jeseni 1941 in se razplamtelo v pravi požar spomladi in poleti 1942, ne bilo
                     niti vaških straž in ne domobrancev. Prav poseben primer medvojnega
                     komunističnega nasilja so Hinje in Žvirče, od koder izhaja tudi naš današnji
                     pričevalec Ignacij Meglen. Žvirče, ki so med vojno hudo trpele, so tudi po
                     vojni plačale ogromen krvni davek. O tem silnem trpljenju bi radi nekaj
                     povedali v temle sestavku.</p>
                  <p>O Hinjah in Žvirčah je bilo v Zavezi že toliko napisanega, da smo kar v
                     zadregi, kako naj se lotimo ponovnega zapisa. Pod naslovom Vas na meji je
                     Justin Stanovnik v 14. številki Zaveze povedal zgodbo o trgovcu Puglju in
                     kovaču Mavru, hkrati pa izčrpno obdelal zgodovino predvojnih, medvojnih in
                     povojnih Zvirč in se tudi vprašal, kako je prišlo do takih grozot v vasi, ki je
                     dotlej desetietja in stoletja živela dokaj mirno, skoraj idilično življenje. V
                     34. in 35. številki Zaveze je o Hinjah in Žvirčah pisala Vanja Kržanova. S
                     svojim, za trpljenje ljudi odprtim čutom je izbrskala mnoge spomine vaščanov,
                     ki so bili do tedaj še skriti zaradi strahu ali zaradi česa drugega in iz njih
                     sestavila lep mozaik, ob katerem se bo še čez leta marsikdo ustavil in
                     zamislil. Domačin Franc Blatnik je že za 12. številko Zaveze pripravil sestavek
                     Dražgoše in Žvirče, kjer je opisal uničenje Žvirč in izgon vaščanov. Do tedaj
                     je bila ta zgodba le malo znana, medtem ko v Dražgošah že desetletja leto za
                     letom slavijo tradicije enobeja, v zadnjem času skrbno očiščene kakršnekoli
                     revolucionarnosti. Vse to samo v Zavezi. Pa je bilo o Žvirčah tudi v drugih
                     medijih nekaj objavljenega.</p>
                  <p>Kljub temu se bomo še enkrat odpravili v Suho krajino. Upamo, da bralci ne
                     boste zamerili, če boste v temle zapisu našli kako ponavljanje. Pomislimo,
                     kolikokrat je bila v letošnjem letu v naši javnosti uporabljena beseda
                     kolaboracija, kolikokrat sta bili ponovljeni besedi izdaja in izdajalci. Da,
                     zgodovinske dogodke in dejstva je mogoče na različne načine interpretirati,
                     lahko se jim dodaja razne etikete, ne da pa se jih spremeniti. Zato nam ne
                     ostane drugega kot ponavljanje resnice, da hinjska kaplana Novak in Kern nista
                     bila izdajalca, da Žvirčani niso bili sodelavci okupatorja. Sicer pa se mora
                     vsakdo sam odločiti, katero interpretacijo bo sprejel, katero pa zavrnil. Naj k
                     tej odločitvi skromno pripomore tudi tale zapis.</p>
               </div>
               <div type="div3">
                  <head>Usodna pomlad 1942</head>
                  <p>31. maja 1942 je Edvard Kocbek, ki je bil komaj nekaj dni s Kidričem in njegovo
                     skupino na Tisovcu nad Strugami, v svoj partizanski dnevnik zapisal naslednje:
                     »Nedelja. Odšli smo na teren, vsak na svojo stran, da opravimo vrsto zborovanj.
                     Jaz sem krenil na Hinje. V Čretežu me je čakal Rastko in me z motorjem zapeljal
                     skozi Struge na hinjski hrib. Tam sem našel politkomisarja Perovška, študenta z
                     bežigrajske gimnazije, namesto okrožnih odbornikov, kakor smo se bili domenili.
                     Zborovanje smo sklicali po maši pred cerkvijo. Cerkev je bila polna ljudi,
                     stali so celo zunaj nje, posebno moški so lagodno moževali. To je povsod tako
                     na Slovenskem. Motilo me je njihovo razpoloženje, ki je trmasto govorilo, da se
                     v svetu ni zgodilo nič hudega … Sonce se je skrilo, nedelja brez sonca je tej
                     slovenski pokrajini podelila nenavadno mračen, skoraj tuj značaj … </p>
                  <p>Po maši se je kmetom tokrat nekam čudno mudilo, vendar smo jih polovico
                     zadržali. Perovšek je odprl shod in mi dal besedo. Izbiral sem najpreprostejše
                     izraze, uporabljal učinkovita retorična sredstva, vplival razpoloženjsko, toda
                     možakarji so se le počasi odpirali. Gledali so me nezaupno, počasi so sledili
                     mojim mislim in šele na koncu se je nekaterim videlo, da se jim je v očeh
                     prižgala brleča lučka. Med govorom me je večkrat oblilo mučno občutje, da
                     opravljam Sizifovo delo, da mi bo nežno zgradbo še danes nekdo podrl, občutje,
                     da sem kljub krščanstvu tujec med temi kristjani, občutje, da vlada med živimi
                     Slovenci tragičen nesporazum, ki ga ne bo mogoče odpraviti z iskrenimi in
                     toplimi besedami … Poleg naravne in zgodovinske nezaupljivosti, ki jo imajo
                     kmetje do nenadnih, intenzivnih in širokih pojavov, se v današnjih mojih
                     poslušalcih kažejo tudi sledovi podtalnega dela, ki ga razvijata domači kaplan
                     in učiteljica. (Torej Kocbek verjame, da sta kriva, daje bila njuna aretacija
                     upravičena. Op. J. M.)</p>
                  <p>Vse župne urade smo naprosili, da bi danes brali po cerkvah naš razglas.
                     Hinjski župnik tega ni storil. Obiskal sem ga takoj po shodu <pb n="023"/> in
                     ga povprašal za vzrok. Stal je pred menoj v talarju, bil je preplašen in v
                     zadregi. Opravičeval se je, da nima navodil od dekana, da je pošto prejel
                     prepozno in da bo razglas prebral danes popoldne pri večernicah. Videl sem, da
                     temeljitejši razgovor s starejšim, prilično debelim gospodom ni mogoč. Roke so
                     se mu tresle, poleg tega so bile ženske v farovžu popolnoma iz sebe.« (E.
                     Kocbek, Tovarišija, str. 29)</p>
                  <figure>
                     <graphic url="slike_z_62/z_62_12.png"/>
                     <head>Meglenovi iz Kompolj: (z desne) France, Jože, mati Marija, oče Jože in
                        Anton; stojijo Alojz, Nace, Stanko, Janez, Štefan, Julij in Rudolf</head>
                  </figure>
                  <p>Očitno je Kocbek že prej ali vsaj ob prihodu v Hinje zvedel za najnovejše
                     dogodke v fari. 29. maja v zgodnjih jutranjih urah so partizani odpeljali
                     kaplana Novaka in šolsko upraviteljico Darinko Čebulj. Oba sta bila pri ljudeh
                     priljubljena. Menda sta bila nekaj časa zaprta v nekem skednju pri Polomu.
                     Zvedelo se je, da so ju 1. junija gnali mimo kapelice v Starem Logu, potem je
                     pa za nekaj časa vse utihnilo. Po daljšem presledku seje razvedelo, kako so ju
                     sodili in mučili. Za njun grob se še danes ne ve.</p>
                  <p>11. junija 1942 je Kocbek spet zapisal v svoj dnevnik: »S Kidričem sem imel
                     dolg razgovor. Prebral sem zapisnik o zaslišanju kaplana in učiteljice s Hinj,
                     ki sta bila justificirana. Pomisleki, ki sem jih izrazil glede na zapisnik in
                     glede na proceduro, so naju zapletli v resna razmišljanja. Šlo mi je za to, da
                     dobimo čimprej pregled nad nevarnimi ognjišči in da svoji revolucionarni
                     justici predpišemo obvezen postopek. Enote morajo povsod postopati enako, vedno
                     in povsod morajo izključiti negotove izpovedi in iracionalne elemente. Skupno
                     sva ugotovila, da je potrebno dvoje, prvič, da dobimo kolikor mogoče prave
                     krivce v roke, drugič pa da duhovnike, ki začenjajo ogrožati naše delo,
                     justificiramo po treznem premisleku vseh okoliščin.« (E. Kocbek, Tovarišija,
                     str. 41)</p>
                  <p>Debato med Kocbekom in Kidričem bi bilo zanimivo razširiti v razpravo o
                     Kocbekovem odnosu do partizanskih medvojnih pobojev, ki so še vedno glavna
                     sporna točka med obema stranema iz državljanske vojne, toda namen tega sestavka
                     je govoriti o medvojnem in povojnem času v Žvirčah in umor kaplana Novaka in
                     učiteljice Čebuljeve smo omenili zato, ker je brez dvoma močno vplival na odnos
                     Žvirčanov in tudi drugih Suhokranjcev do OF <pb n="024"/> in partizanov. Ljudje
                     so si zapomnili, da je Kocbek pokazal le malo zanimanja, ko so ga hinjski možje
                     po govoru 31. maja prosili, da bi posredoval za njihovega kaplana in
                     učiteljico. Preveč so ju poznali, da bi verjeli zgodbi, da sta bila italijanska
                     vohuna in izdajalca. Kar je kasneje zapisal Franc Smrke – Jošt v svoji kroniki
                     NOB, da je kaplan imel v hinjskem zvoniku radijsko oddajno postajo, učiteljica
                     pa da je lepila po vaseh plakate proti osvobodilnemu gibanju, je morda zavedlo
                     tega in onega v drugih delih Slovenije, Suhokranjcev pa prav gotovo ne.</p>
                  <p>V Žvirčah in okolici so bili v začetku kar navdušeni za partizane. Večinoma so
                     jim tedaj še rekli četniki. Ko so partizani marca 1942 pri Starem Logu prijeli
                     tri italijanske uslužbence podjetja Emona in jih ubili, so Italijani tudi v
                     hinjski fari pobrali več moških. Grozili so, da jih bodo postrelili kot talce.
                     Po posredovanju župnika Skebeta iz Starega Loga so jih potem odpeljali v
                     internacijo v Gonars. Je bilo res potrebno ustreliti tiste Italijane in s tem
                     toliko ljudi spraviti v nesrečo?</p>
                  <figure>
                     <graphic url="slike_z_62/z_62_13.png"/>
                     <head>Spredaj Julij Meglen in nevesta Ida Sever, zadaj z desne Micka in Ignacij
                        Meglen in Severjeva oče in mati</head>
                  </figure>
                  <p>Ko se je pomlad 1942 prevesila v poletje, so partizani v Žvirčah naredili
                     preplah, da bodo prišli Italijani in vse požgali. Naj se zato vaščani z živino
                     vred umaknejo v gozd! Ubogali so in v gozdu postavili nekaj zasilnih barak. Ob
                     sporočilu, da se bližajo Italijani, so se mnogi umaknili tja in odpeljali s
                     seboj tudi živino. K sreči Italijanov ni bilo, kajti če bi prišli, bi vaščane v
                     gozdu brez težave odkrili. In kaj bi bilo potem? Ni dvoma, da bi Žvirče po
                     italijanski represaliji postale podobne Dražgošam. Italijanom pa je vendarle
                     prišlo na ušesa, kako so se jim v Žvirčah »uprli«. Nekega dne so obkolili vas
                     in prijeli večino moških. Grozili so, da jih bodo nekaj postrelili, druge pa
                     odpeljali v internacijo. Duhovnik Štefan Hrovat, štajerski begunec, ki je bil
                     tedaj v Žvirčah, je pogumno stopil pred italijanskega poveljnika in mu skušal
                     dopovedati, da si vaščani umika v gozd niso sami izmislili. Ko je videl, da ga
                     Italijan ne posluša, je duhovnik tudi sam stopil k skupini moških, določenih za
                     ustrelitev. To je zaleglo. V internacijo so potem odpeljali le kovača Mavra in
                     dve ženski, vse druge pa izpustili.</p>
                  <pb n="025"/>
                  <p>Vsa vas je bila pretresena, ko so partizani leta 1942 odpeljali očeta Puglja in
                     sina Naceta. Bali so se, da se bo z njima zgodilo isto kot s kaplanom in
                     učiteljico. Nekaj dni sta bila zaprta v gozdu med Smuko in Starim Logom, potem
                     so ju pa izpustili.</p>
                  <p>Konec leta 1942 ali bolj verjetno v začetku 1943 je tudi v Žvirčah nastala
                     vaška straža. Posadka je bila nastanjena v šoli. Ob napadu marca 1943 so
                     partizani šolo požgali. Domačini so jo na hitro obnovili in potem je v njej
                     spet bila vaška straža. Ko pa so stražarji po kapitulaciji Italije odšli na
                     Turjak, je šola ostala prazna. Domobranske posadke v Žvirčah ni bilo, prihajale
                     pa so patrole iz Strug, Velikih Lašč in drugih postojank. Z druge strani so
                     prihajale partizanske brigade in prav pri Žvirčah so večkrat trčili skupaj.
                     Profesor Stanovnik je torej sestavku o Žvirčah upravičeno dal naslov Vas na
                     meji. Odveč je omenjati, da je vsako tako trčenje povzročilo težave
                     vaščanom.</p>
               </div>
               <div type="div3">
                  <head>Od jeseni 1943 do 15. Marca 1945</head>
                  <p>Večina Žvirčanov se je – za razliko od nekaterih drugih krajev – s Turjaka
                     vrnila domov. Vendar so bili le malo časa doma. Bili so že vajeni skrivanja,
                     saj so se skrivali tudi pred nastankom vaške straže. Pravijo, da je ob nekem
                     času kar 60 fantov in mož iz Zvirč bilo med skrivači. Ko je konec leta 1943 in
                     v začetku 1944 postalo skrivanje vse bolj nevarno, so fantje drug za drugim
                     odhajali v bližnje domobranske postojanke. Le k partizanom ni šel skoraj
                     nobeden. Vse več je bilo razlogov, ki so Žvlrčane odvračali od partizanov. 11.
                     januarja 1944 je prišla v vas večja partizanska enota, menda Cankarjeva
                     brigada. Spravili so se nad Blatnikove, po domače Jožkove. Hišo in hlev in vse
                     so popolnoma izropali ter zahtevali, da gredo oče, mati in 17-letna Zalka z
                     njimi. Ker je bila mati bolna, so jo samo pahnili čez hišni prag v sneg, očeta
                     Janeza in Zalko pa odpeljali ter hišo zapečatili. Preko Seča in Vrbovca so
                     naslednji dan prišli do Ajdovca, kjer so hoteli Zalko ločiti od očeta, toda
                     dekle se jim je uprlo: »Kamor bo šel oče, grem tudi jaz!« Naslednji dan so ju
                     gnali na Selišče pri Dolenjskih Toplicah. Na poti jih je dohitel partizanski
                     komandant, ki je bil enkrat ali dvakrat pri Blatnikovih in sta se z očetom kar
                     lepo pogovorila. Morda je prav on dosegel, da so ju po nekaj dneh izpustili. Ko
                     sta prišla domov, je bilo hudo, saj niti žlic niso imeli. Sosedje so jim dali
                     najnujnejše za začetek. Zakaj so partizani tako ravnali z Blatnikoviml? Menda
                     zato, ker se je starejši sin Ivan skrival. Toda tudi pri drugih hišah v vasi so
                     se fantje skrivali, marsikje tudi po dva ali trije, pa so jih partizani pustili
                     pri miru.</p>
                  <p>1. marca 1944 so nemška letala bombardirala Žvirče. Šest vaščanov – med njimi
                     tudi otroci – je bilo ubitih, nekaj pa ranjenih. Med ranjenimi je bila tudi ena
                     od Pugljevih hčerk. Ranjence je bilo treba odpeljati v bolnišnico. Pugelj je
                     ponudil konje in voz, sam pa ni želel iti zraven, ker je predvideval, da mu
                     bodo zato očitali zvezo z domobranci. Ker pa nihče drug ni bil pripravljen
                     opraviti te vožnje, jo je prevzel sam. Komaj se je vrnil domov, že so ga prišli
                     zasliševat, 22. marca so ga pa odpeljali in ni se več vrnil. Za njegov grob
                     niso nikoli zvedeli, domnevajo pa, da je nekje v Beli krajini, kjer je tedaj že
                     bila vzpostavljena revolucionarna oblast.</p>
                  <p>Na veliki teden 1944 so partizani odpeljali hinjskega kaplana Franca Kerna. V
                     manj kot dveh letih je bil to že drugi kaplan, ki so ga odpeljali iz Hinj in
                     umorili. Kern je bil doma v župniji Velesovo na Gorenjskem. Ko po nemški
                     zasedbi ni več mogel domov, je dobil začasni dom pri dobri družini v Hinjah.
                     Tudi novo mašo je julija 1943 imel v Hinjah in potem ga je škof Rožman imenoval
                     za hinjskega kaplana. Po odhodu vaških straž so postale Hinje »osvobojeno«
                     ozemlje. Ko Franček Saje v Belogardizmu piše o padcu Turjaka, med drugim omenja
                     kaplana Poldo, njegovo pismo Francu Kernu v Hinje in sodni spis izrednega
                     vojaškega sodišča v Metliki proti kaplanu Kernu. (F. Saje, Belogardizem, 1952,
                     str. 603; Palme mučeništva, str. 169)</p>
                  <p>Ljudje se spominjajo, da je bil Kern dober pridigar in da je večkrat udaril po
                     komunizmu. Razlogov za to je v Hinjah imel dovolj. Vemo, da je pred vstopom v
                     bogoslovje že bil na pravni fakulteti. O njegovi sodbi, ki naj bi bila v
                     Metliki, in smrti pa vemo razmeroma malo in bi bila potrebna posebna raziskava.
                     Morda se je bo lotil kdo od zgodovinarjev.</p>
                  <p>Po septembru 1943 so bili Žvirčanl v neprestani nevarnosti. Nič se ni vedelo,
                     kdaj bodo potrkali na vrata Nemci, kdaj partizani in kdaj domobranci. Kljub
                     temu se življenje ni ustavilo. Ljudje so vsaj za silo obdelali zemljo in s
                     partizani delili njene sadove. Otroci so kot običajno na pašnikih nad vasjo
                     pasli živino in se pri tem po svoje zabavali. Posebna zabava tistega časa je
                     bila, da so kurili ogenj in vanj metali vojaške naboje, do katerih ni bilo
                     težko priti. Ko je naboj v ognju razneslo, je počilo, kot bi ustrelil s puško.
                     Tako »streljanje« ni bilo brez nevarnosti, saj bi krogla <pb n="026"/> iz
                     eksplodiranega naboja lahko koga zadela, pokanje pa privabilo to ali ono
                     vojsko, zato so starši svarili otroke, imeli pa pri tem bolj malo uspeha, kajti
                     ta nenavadna zabava je bila preveč zapeljiva, da bi se ji otroci mogli
                     odpovedati. Tako je nekega dne nad vasjo spet zapokalo. Nekaj partizanov na
                     spodnjem koncu vasi je bilo prepričanih, da prihajajo Nemci ali domobranci. Po
                     najkrajši poti sojo ucvrli v gozd. Toda kmalu so se vrnili in začeli
                     ugotavljati, kdo je streljal. Na zgornjem koncu vasi so šli od hiše do hiše in
                     spraševali. Pri zadnji hiši, po domače pri Antonu, so naleteli na očeta in
                     kopico otrok – le dva med njimi sta bila šolarja, vsi drugi pa predšolski. Na
                     vprašanje ali so videli, kdo je streljal, se je oče nasmehnil in pokazal na
                     otroke: »Vidite, tale vojska vas je nagnala!« Eden od partizanov je brez besede
                     dvignil puško in nič hudega slutečega očeta ustrelil. Pravijo, da je bil še na
                     parah nasmejan. Tak je bil tisti čas, ko je na vsakem koraku prežala smrt, ko
                     je nekaterim bilo vse dovoljeno.</p>
                  <figure>
                     <graphic url="slike_z_62/z_62_14.png"/>
                     <head>Pred pogrebom v Žvirčah, spredaj z desne Stanko Papež in Ignac
                        Meglen</head>
                  </figure>
               </div>
               <div type="div3">
                  <head>Hočevarjevi – po domače Lužarjevi – iz Žvirč in Meglenovi iz Kompolj</head>
                  <p>Čas je že, da nekaj povemo o Meglenovih, po domače Rusovih, iz Kompolj in
                     Hočevarjevih, po domače Lužarjevih, iz Žvirč. Njihova zgodba bo dodala nove
                     kamenčke v mozaik trpljenja Žvirčanov. Povedal nam jo je Ignacij Meglen iz
                     Ponikev, sin Naceta Meglena in Micke Hočevar iz Žvirč. Zaradi lažjega
                     razumevanja bomo najprej opisali Meglenovo družino iz Kompolj. Na fotografiji
                     vidimo očeta Jožeta, po domače Rusa, mamo Marijo in deset sinov. Našteli jih
                     bomo po starosti, kot so tudi na sliki: spredaj od desne Franc, Jože, Anton,
                     zadaj z desne Alojz, Ignac, Janez, Stanko, Štefan, Julij in Rudolf. Vseh deset
                     je preživelo vojno. Janez je kot domobranec odšel na Koroško, ni bil vrnjen in
                     je kasneje odšel v ZDA. Ignac in Julij sta se poročila v Žvirče. Ignac si je za
                     življenjsko sopotnico izbral Hočevarjevo – Lužarjevo Micko. Njun sin Ignacij
                     sedaj živi v Ponikvah v Dobrepoljski dolini.</p>
                  <p>Ko je Rusov Nace iz Kompolj začel hoditi v vas k Lužarjevim, je bil Mickin oče
                     takoj navdušen: »Če se bosta odločila, da se vzameta, vama bom kupil domačijo v
                     Žvirčah.« Držal je besedo – in ker domačija ni bila poceni, je na pomoč
                     priskočil še oče Rus. V Žvirčah se je kmalu razvedelo, da ima Nace doma še
                     devet bratov. Marsikatero žvirško dekle je pomislilo, da bi bilo dobro koga od
                     njih pritegniti v Žvirče. In res je čez nekaj časa za Nacetom prišel še
                     Julij.</p>
                  <p>Kaj pa Hočevarjeva družina v Žvirčah? Oče je bil v letih 1916 do 1928 v
                     Ameriki. Po vrnitvi je s prihranjenim denarjem kupoval gozdove in trgoval z
                     lesom. V družini je bilo 7 otrok: 3 fantje in 4 dekleta. Od deklet je bila
                     Micka, rojena 1913, najstarejša, Milka je umrla, ko ji je bilo 11 let, Angela
                     se je poročila na Kal pri Ambrusu, Pepca pa se je že po vojni poročila na domu.
                     France, Stanko in Jože so bili pri domobrancih in za vsemi se je junija 1945
                     izgubila sled. Franceta so videli v teharskem taborišču in lahko sklepamo, da
                     se je njegova pot končala na Hrastniškem hribu. Stanko je pa bil v stiškem
                     bataljonu in ni o njegovi usodi po maju 1945 nič znanega.</p>
                  <p>Najbolj zanimiva je Jožetova zgodba. Konec maja 1945 je bil med domobranci, ki
                     so bili s Koroškega vrnjeni preko Jesenic in so pristali v Šentvidu nad
                     Ljubljano. Z njimi je prišel v Kočevje in verjetno tudi na morišče v Rogu. Od
                     tam je pobegnil in se s še enim ali dvema sotrpinoma vračal proti Suhi krajini
                     in svojemu domu. Izmučeni, lačni in žejni so se ustavili pri neki hiši v
                     Polomu, da bi dobili kako okrepčilo ali vsaj vodo. Toda ljudje v Polomu so bili
                     pripravljeni na vse kaj drugega kot na pomoč, bili so pripravljeni, da begunce
                     z morišča oziroma iz groba pobijejo in dokončno pokopljejo.</p>
                  <p>Kdo so bili ljudje, ki so v Polomu varovali mejo Roga, da je nihče ne bi
                     prestopil živ, kajti iz Kočevskega roga v tistih dneh ni bilo povratka. Vračali
                     so se le morilci, ki pa so prej podpisali zaroto molka. Lahko rečemo, da je do
                     danes niso prelomili. Polom je bil nekoč kočevarska vas. Vemo, da je konec
                     leta</p>
                  <pb n="027"/>
                  <p>1941 večina Kočevarjev zapustila svoje vasi in se preselila v Posavje. Da je
                     spomladi ali poleti 1945 nekdo dobil »vizum« za Polom, je moral biti zvest
                     revolucionarnim izročilom ali vsaj slepo poslušen navodilu, da je treba za
                     vedno zaustaviti vsako sumljivo osebo, ki bi prišla mimo. Sicer se je pa
                     podobno dogajalo po drugih krajih še po amnestiji, ko so se mladoletni
                     domobranci in redki drugi vračali iz Šentvida, Teharij in drugih taborišč in so
                     nekateri že blizu doma za vedno izginili. Tudi Lužarjev Jože, ki je iz Roga
                     prišel do Poloma, ni imel več daleč do doma v Žvirčah, vendar tja ni
                     prišel.</p>
                  <figure>
                     <graphic url="slike_z_62/z_62_15.png"/>
                     <head>Hočevarjeva hiša v Žvirčah</head>
                  </figure>
               </div>
               <div type="div3">
                  <head>Po 15. Marcu 1945</head>
                  <p>Po požigu Hinj so Žvirčani slutili, da tudi nje čaka podobna usoda. Večer za
                     večerom so legali k počitku s strahom, kaj jim bosta prinesla noč in naslednje
                     jutro. Pugljeva mama, ki je po moževi smrti sama skrbela za številno družino,
                     je zahtevala, da so otroci spali oblečeni in obuti. Ko je v zgodnjem jutru 15.
                     marca pobutalo po vratih, je takoj vedela, kaj jih čaka. Rada bi kaj rešila,
                     toda borih 10 minut, ki jih je imela na razpolago, je bilo premalo za to.
                     Uspelo ji je vreči v vodnjak nekaj posode in pribora in kasneje jim je to
                     prišlo zelo prav. Skušala je odvleči s seboj šivalni stroj, toda partizan, ki
                     je to opazil, ga ji je iztrgal in ga pahnil po klancu navzdol. Stara mati je
                     zmetala v koš nekaj obleke in čevljev, na vrh pa posadila živega purana in
                     odtavala za drugimi proti cerkvi, kamor so jih zganjali. – Blatnikovih butanje
                     na vrata in vpitje ni presenetilo, saj so bili vajeni partizanskih obiskov. Ker
                     mame tisti dan ni bilo doma, so starejše sestre pomagale, da so se mlajši
                     otroci hitro oblekli. Na reševanje jim ni bilo treba misliti, saj je bilo že
                     prej vse izropano. Ko so šli proti cerkvi, kjer so jih potem zastražili, so
                     videli, da je cela vas obkoljena, videli so, kako so partizani nosili iz hiš
                     živež, obleko in drugo in nalagali na vozove. – Stari Tekavec je bil že nekaj
                     časa bolan. Ko so drugi odšli, je obsedel na krušni peči. Le kako naj v svoji
                     starosti in bolezni gre od doma? Niso ga več priganjali in potem je zgorel s
                     hišo vred.</p>
                  <p>Žvirče so imele tedaj okrog 500 prebivalcev, zato je bila prava gneča, ko so se
                     vaščani zbrali v cerkvi in okrog nje. Izven zidu okrog cerkve ni smel nihče,
                     razen če mu je straža posebej dovolila in ga pospremila še po kakšno malenkost
                     domov. Ljudje so imeli občutek, da je cerkev že minirana. Bali so se, da bodo
                     hkrati z njo tudi sami zleteli v zrak.</p>
                  <p>Okrog štirih popoldne je bilo tega strahu in negotovosti konec. Stražarji so
                     jih pognali v breg nad cerkvijo in tudi sami šli z njimi, da se slučajno ne bi
                     kdo skušal vrniti. Kmalu so se zaslišale eksplozije in zasmrdelo je po dimu.
                     Videli so, kako je pognalo kvišku cerkev, šolo in nekaj večjih hiš. Že je
                     gorela vsa vas in mogočni stebri dima so se dvigovali nad njo. Stražarji so
                     priganjali ljudi naprej, oni pa so se ustavljali in gledali nazaj, kako plameni
                     požirajo njihove domove. Ko se je žalostna procesija premaknila čez preval,
                     goreče vasi niso več videli, jih je pa do Strug spremljal vonj po dimu in rdeč
                     sij nad hribi.</p>
                  <p>Lado Ambrožič – Novljan je v knjigi Dvanajsta brigada takole opisal požig in
                     rušenje Žvirč: »Dne 15. marca (1945) so brigadi naložili zelo nepopularno
                     nalogo, naj razruši utrdbe v Žvirčah in izseli vse prebivalstvo. Tudi v tej
                     vasi, kakor pred odselitvijo prebivalstva iz Hinj, je bila organizacija za
                     obveščanje domobrancev in Nemcev zelo uspešna. Sovražnik je zato na tem
                     operativnem področju lahko hitro reagiral na partizanska gibanja in akcijo. Na
                     Slovenskem ni bilo veliko primerov, da je partizanska vojska posegla po tako
                     drastičnih ukrepih, kot je bilo rušenje nekaterih zgradb v vasi. Znano je, da
                     so partizani izpod Gorjancev izselili nekoliko družin, za katere so vedeli ali
                     pa sumili, da so njihovi člani sovražnikovi obveščevalci in da so njihovi
                     domovi na voljo belim vojakom in njihovim nemškim gospodarjem. Toda pod
                     Gorjanci niso porušili hiš preseljenih prebivalcev. V Žvirčah so minerci
                     inženirskega bataljona XV. divizije razstrelili trdneje zidana poslopja. Poleg
                     tega so porušili približno 45 bunkerjev okoli vasi. To delo so opravili tako,
                     da sovražnik ni imel več možnosti, da bi se daljši čas zadrževal v vasi,
                     izkoriščal podatke domačinov ali pa vas <pb n="028"/> izpremenil v postojanko.
                     Tudi v Hinjah so istočasno razbili še nekatere trdne zidove, ki so ostali od
                     prejšnjega miniranja. Akcija je pri prebivalstvu naletela na proteste. Izkazalo
                     se je, da domobranske enote v spremstvu nemških policijskih čet niso branilci
                     kmečkih domov, kot so domobranci radi razlagali, ampak da so nasprotno
                     povzročitelji uničevanja vasi. To je bila zadnja tovrstna akcija partizanskih
                     čet.« (Dvanajsta brigada, str. 521)</p>
                  <p>Ali je k temu opisu sploh potreben komentar? V opisu ni samo polno neresnic,
                     ampak je naravnost žaljiv do ljudi, ki so toliko pretrpeli. Kako si je mogel
                     pisec, ki je bil kot predvojni učitelj do neke mere izobražen, dovoliti
                     izmišljijo o 45 bunkerjih okrog vasi? Razumljivo, da se ni odzval, ko so ga
                     nekajkrat vabili, naj pride v Žvirče in pokaže vsaj eno lokacijo od omenjenih
                     45 bunkerjev. Vaška straža se je v Žvirčah zadrževala le kakih sedem mesecev;
                     nekateri povedo, da so bili dogovorjeni, da se v slučaju resnejše nevarnosti
                     takoj umaknejo v Hinje, zato se niti niso kaj bolj utrjevali. Po septembru 1943
                     pa so partizani celo leto in pol prihajali v Žvirče in nobeni bunkerji jih pri
                     tem niso ovirali. Mar so marca 1945 nenadoma zrasli iz zemlje kot gobe po
                     dežju? Vemo, da Ambrožič 15. marca 1945 ni bil v Žvirčah, vendar mu to še ne
                     daje pravice, da lahko piše karkoli. Iz njegovega pisanja vemo, da je bil med
                     voditelji partizanskega napada na Ajdovec konec leta 1942 in med sodniki, ki so
                     po vdaji ajdovske posadke 26 ujetnikov na Brezovi Rebri obsodili na smrt. Ni
                     dvoma, da je bila tista sodba in njena izvršitev zločin, prav tako pa je bil
                     zločin in ne zgolj »nepopularna naloga« tudi početje dvanajste brigade 15.
                     marca 1945 v Žvirčah.</p>
                  <figure>
                     <graphic url="slike_z_62/z_62_16.png"/>
                     <head>Jože Hočevar, Lazarjev iz Žvirč</head>
                  </figure>
                  <p>Ko je žalostna procesija Žvirčanov tisti večer prišla v Struge, se je začelo
                     naslednje poglavje njihove izgnanske zgodbe. Kje naj prenočijo, kje bodo dobili
                     košček strehe za naslednje tedne in mesece. Nekateri so imeli tu sorodnike in
                     so se lahko zatekli k njim, mnogi pa so sicer prespali tisto noč, v naslednjih
                     dneh pa trkali na vrata hiš po drugih vaseh lepe dobrepoljske doline. Marsikje
                     bi jih sprejeli, pa zares niso imeli prostora, ker so že prej sprejeli Hinjce
                     ali pa je skromen domek zadoščal komaj za njihovo številno družino. Živeža je
                     povsod primanjkovalo, vendar so ga domačini velikodušno delili z izgnanci, ki
                     so bili ob vse. Ta velika solidarnost je dajala beguncem poguma in jim pomagala
                     vzdržati.</p>
                  <p>Takoj ko je bilo mogoče, so začeli hoditi nazaj v domačo vas – dve uri hoda tja
                     in prav toliko nazaj. Skušali so obdelati njive, pa niso imeli ne vprežne
                     živine, ne semen in ne orodja. Kljub temu so v nepognojeno zemljo z motikami
                     posadili nekaj krompirja in koruze. Takoj so začeli čistiti pogorišča in
                     ruševine svojih domov in se trudili, da bi uredili skromen kotiček, kamor bi se
                     zatekli pred nalivom in morda kako noč celo prespali. Hudo je bilo, ker v vasi
                     ni bilo vode. Še kasneje so vsaj konec tedna šli v dolino tudi zato, da so se
                     pošteno umili in bili v nedeljo pri maši. Poseben problem – seveda že kasneje –
                     je bil gradbeni material. Za nekatere ga sploh ni bilo, brez njega pa ni bilo
                     mogoče napredovati. Stradali so in garali. Bilo je težko, vendar so vztrajali.
                     Ko je eden uspel urediti sobico v uničeni hiši, so hodili k njemu spat tudi
                     sosedi, dokler niso še sami kaj zgradili. Še nikoli vaščani niso bili toliko
                     med seboj povezani, toliko solidarni kot v tistih težkih mesecih.</p>
               </div>
               <div type="div3">
                  <head>Detonacije v Rogu in njihovo sporočilo</head>
                  <p>Z vzpetine nad vasjo, kjer imajo Žvirčani še danes njive in travnike, se vidijo
                     vrhovi <pb n="029"/> Kočevskega roga. V začetku junija 1945 je tisti pogled za
                     marsikoga dobil poseben pomen in Rog, kot ga je videl tedaj, se mu je
                     neizbrisno vtisnil v spomin. Začelo se je šepetati, da v Rogu pobijajo
                     domobrance. Večina vaščanov je bila tedaj še raztresenih po vaseh dobrepoljske
                     doline, zato jim ni ostalo skrito, da po železnici proti Kočevju noč za nočjo
                     pelje poseben vlak z vrnjenimi domobranci. Nekateri so bili doma prav v teh
                     vaseh in so spotoma odvrgli lističe s sporočilom za svoje domače. Razvedelo se
                     je tudi, kaj se vsak dan zgodaj zjutraj dogaja v Kočevju in kako zakriti
                     kamioni vozijo proti Rogu ter se čez nekaj časa vračajo po nov tovor.</p>
                  <p>Nekega dopoldneva v začetku junija je Pugljeva mama na njivi nad vasjo
                     okopavala koruzo. Z njo je bila tudi hčerka Vida. Nenadoma zaslišita pok
                     oddaljene eksplozije. Obe se ozreta v tisto smer: strmita in čez čas zagledata
                     še dim. Dvigal se je nad gozdovi Kočevskega roga. Vidina mama se je ob motiki
                     sesedla na tla in zaječala: »Zdaj so pa Mirka ubili, mojega sina so ubili.«
                     (Zaveza št. 35, str. 34)</p>
                  <p>Podobno so – verjetno istega dne – doživeli tudi Blatnikovi. Med delom jih je
                     vznemiril odmev detonacije. Ko so pogledali proti vrhovom Roga, ki se od tam
                     lepo vidijo, so opazili, da se nad njimi dviga dim. Ugotovili so celo, najbrž
                     je to vedel oče, da se na neporaščenem vrhu blizu dima beli cerkev Gornjega
                     Brega. Bilo jim je tesno pri srcu, pogovarjali se pa niso kaj dosti o tem.
                     Vedeli so, da so eksplozije namenjene domobrancem, niso pa imeli prave
                     predstave, kako naj bi to izgledalo. Eksplozija se je potem ponovila še nekaj
                     dni zapored, vedno okrog devetih dopoldne. Zlasti mamo je to hudo prizadelo.
                     Med vojno, ko so jim izropali in razstrelili domačijo ter jih izgnali, je bilo
                     hudo, vendar je vse nekako prebolela, s smrtjo sina Ivana, ki je verjetno
                     končal svojo pot nekje pri Teharjah, pa se ni mogla sprijazniti. Do smrti si je
                     zastavljala vprašanje, kam so ga zagrebli in kako je umrl, pa nanj nikoli ni
                     dobila odgovora.</p>
                  <p>Frančiška Papež iz Lopate je dvajset let kasneje pripovedovala vnukom, da so
                     vsi vedeli, kaj pomenijo bobnenje eksplozij in oblaki dima. Ob koncu pripovedi
                     je pomenljivo napovedala: »Otroci, boste videli, da bo Kočevski rog postal
                     romarski kraj. Veliko ljudi ga bo obiskovalo, saj v njem ležijo pobiti naši
                     mučenci.« (Zaveza, št. 35, str. 34) Cela Suha krajina je jokala, toda morala je
                     molčati in skrivati svojo bolečino, ki pa je zato še bolj skelela.</p>
                  <figure>
                     <graphic url="slike_z_62/z_62_17.png"/>
                     <head>Polom – Spredaj partizanski grob, v katerem verjetno leži tudi Jože
                        Hočevar, zadaj razpadajoča šola</head>
                  </figure>
                  <p>V zavest Žvirčanov se je zgodaj vtisnil tudi uboj v Polomu. Morda ne bo odveč,
                     če najprej povemo še nekaj besed o polpretekli zgodovini tega kraja. Do leta
                     1941 je bil Polom s cerkvijo svetega Mihaela sedež kočevarske župnije. Poleg
                     župne cerkve so k njej spadale še podružnice v Seču, Kukovcu in Vrbovcu. Cerkvi
                     v Kukovcu in Vrbovcu so okrog leta 1970 porušili, cerkev v Seču je pa ostala,
                     ker so jo uporabljali za senik. Tudi farno cerkev so uporabljali za nekakšno
                     skladišče. Ker niso skrbeli za popravilo strehe, je bilo poslopje v skrajno
                     slabem stanju in zvonik se je sam od sebe zrušil. Sedaj je cerkev za silo
                     obnovljena. Cesta, ki vodi od Seča skozi Polom in naprej proti Kočevju, je
                     asfaltirana, med Sečem in Zvirčami – približno 4 km – je pa še makadam. Polom s
                     svojimi hišami in značilnim drevoredom še vedno daje videz kočevarske vasi. Na
                     urejenem pokopališču tik ob cesti na začetku vasi še najdemo nekaj kamnov z
                     napol izpranimi nemškimi napisi.</p>
                  <p>Omenili smo že, da so se dolgoletni prebivalci Poloma konec leta 1941 preselili
                     v Zasavje. Vas je bila potem skoraj prazna. Le malo vemo o tem, kdo je junija
                     1945 stanoval v njej. Če <pb n="030"/> si predstavljamo, da je bila tu nekakšna
                     meja Kočevskega roga, pravzaprav vemo dovolj. V tak Polom in k takim ljudem so
                     torej nekega junijskega dne prišli dva ali trije begunci iz Roga, med njimi
                     Jože Hočevar, Lužarjev iz Žvirč. Lakota in še bolj žeja sta jih prisilili, da
                     so se iz bližnjega gozda približali neki hiši in potrkali na vrata. Pripoved o
                     tem, kaj se je zgodilo potem, je medla, vendar iz nje zvemo, da je Jože obležal
                     mrtev na cesti na začetku drevoreda. Odnesli so ga na pokopališče na drugem
                     koncu vasi in zagrebli na vogalu ob vhodu, kjer so med vojno pokopali tudi
                     nekaj partizanov. Menda je bil Jože že mrtev, ko ga je z roba gozda nekdo
                     klical: »Joco, Joco, pridi!« Morda je kasneje tudi ta prišel v roke
                     zasledovalcem, saj se je govorilo, da so poleg Jožeta tedaj ubili še enega ali
                     dva ubežnika. Glas o Jožetovi smrti je hitro prišel do domače vasi, vendar se o
                     tem ni govorilo. Njegova sestra, ki še živi na rojstnem domu, se še danes boji
                     govoriti o bratovi smrti v Polomu.</p>
                  <figure>
                     <graphic url="slike_z_62/z_62_18.png"/>
                     <head>Polom – Znani neznani grob Jožeta Hočevarja – V ozadju za silo obnovljena
                        cerkev</head>
                  </figure>
                  <p>Večina žvirških domobrancev – več kot 50 po številu – je v začetku maja 1945
                     odšla na Koroško in so bili nekaj tednov kasneje vrnjeni. Redki, ki so po
                     amnestiji prišli domov, so za nekatere povedali, da so bili z njimi skupaj, o
                     drugih pa ni bilo več nobenega glasu. Kakih pet fantov se je skrivalo doma
                     oziroma v bližini doma. Biti so morali zelo previdni, saj nikoli niso vedeli,
                     od katere strani bodo prišli miličniki in oznovci ali pa kar domači terenci.
                     Prihajali so po cesti od Strug, pa tudi po poti od Poloma. Včasih so se znašli
                     v vasi tako nenadoma, da se niti ni vedelo, od kje so prišli. Pogoste preiskave
                     pri nekaterih hišah so dokazovale, da nekaj slutijo. Vas, ki je med vojno
                     toliko pretrpela, je bila tedaj še enotna, ljudje so držali skupaj in to je
                     varovalo tudi skrivače. Ko je bila objavljena amnestija, ji niso zaupali in so
                     se skrivali naprej. Niso se odločili za odhod čez mejo. Morda niso imeli
                     primerne zveze ali pa se jim je zdela tista pot preveč tvegana. Ko so se po
                     skoraj dveh letih šli javit, so bili oproščeni in so se vrnili domov.</p>
                  <p>Oddaljene detonacije, ki so jih junija 1945 Žvirčani slišali iz roških gozdov,
                     so imele močan odmev. Le redke so bile hiše, kjer so bili vsi doma, drugod so
                     pogrešali enega, dva ali več članov. Ljudi je bilo groza ob misli, da slišijo
                     pobijanje svojih očetov, sinov in bratov. Seveda so se še tolažili z upanjem,
                     da je tako kruta usoda doletela le nekatere in da njihovi niso med njimi.
                     Nekega dne bodo prišli s te ali one strani in potrkali na vrata. Tudi Lužarjev
                     Jože je bil že blizu doma, pa so ga ustavili v Polomu. Vedeli so, da je tam
                     pokopan, pa so se delali, kot da ne vedo, kaj šele da bi odnesli svečko na
                     njegov grob, da bi naročili mašo za pokoj njegove duše. Še govoriti se niso
                     upali o tem. Ko so se kasneje le upali prositi za mašo za Jožeta, ki je ostal v
                     Polomu ali druge pobite v Rogu in drugod, je bila oznanjena kot maša za
                     pogrešane. In čeprav je že več kot petnajst let po padcu totalitarizma, so
                     mnogi še vedno samo pogrešani, kajti domači ne vedo niti za čas in kraj njihove
                     smrti, še manj pa za njihove sodnike ali morilce. Ali se torej res lahko
                     čudimo, da se Jožetova sestra še vedno boji govoriti o bratu, ki je že 61 let
                     mrtev?</p>
                  <p>Ni dvoma, da je strah močno vplival na zadržanje vaščanov v prvih letih
                     »svobode«. Pri tej ali oni hiši so namreč čisto slučajno odkrili, da zvečer pod
                     oknom prisluškujejo njihovim družinskim pogovorom. Od tedaj se niso več upali
                     glasno govoriti, razen če so govorili o vremenu ali kaki podobni nepomembni
                     zadevi. Ljudje se pa niso bali le kazni zaradi morebitnega prekrška, ampak so
                     bili popolnoma odvisni glede nujnih materialnih potreb. Čeprav so živeli
                     skrajno skromno, so potrebovali sol, sladkor, kvas in še kaj; obnova domačije
                        <pb n="031"/> ni bila možna brez strešnikov, cementa in podobnega.</p>
                  <p>Ko so prišle volitve, se ni veliko govorilo, vedelo se je pa, da tisti, ki ne
                     bodo šli volit, ne bodo imeli možnosti nakupa. Marsikoga je bilo celo na
                     volišču strah, da ga spremljajo, kako bo volil. Pri prvih volitvah so ljudje še
                     imeli občutek, da počno nekaj, kar ni v skladu z njihovim prepričanjem, kasneje
                     pa vedno manj. Saj vendar ne moreš drugače! Bile pa so tudi take izjeme kot
                     Babnikov oče, ki je bil vedno dosleden: »Dajte mi mir, saj veste, da ne bom šel
                     volit.« Poskusili so ga pridobiti in prišli ponj z avtom: »Oče, sedite v avto,
                     da se ne boste mučili s hojo!« Čisto prijazno se jim je nasmehnil: »Če sem
                     dopoldne lahko šel peš v Hinje k maši, bi prišel tudi do volišča, vendar ne bom
                     šel ne peš in ne z avtom.« »No, če nočeš na lep način, znamo tudi drugače.« In
                     je nameril nanj pištolo. Oče pa je vztrajal pri svojem in ni šel. Seveda je
                     posledice nosila cela družina.</p>
                  <figure>
                     <graphic url="slike_z_62/z_62_19.png"/>
                     <head>Žvirče – Še stojijo</head>
                  </figure>
                  <p>Kot je bil oče Janez izjema pri volitvah, tako so bile izjema družine, ki so
                     otrokom znova in znova dopovedovale, da zgodovina, ki jo poslušajo v šoli, ni
                     prava, da so domobranci – to je njihovi očetje, bratje in strici – bili dobri
                     in pošteni ljudje. Dodali so še, naj to ohranijo zase, naj v šoli o tem ne
                     govorijo. Ni bilo lahko najti pravi trenutek, da so mati ali starejši brat ali
                     sestra mlajšim to povedali, očeta pa skoraj nikjer ni bilo doma. Mnogo lažje se
                     je bilo tej neprijetni dolžnosti izogniti. Tako so pri marsikateri hiši otroci
                     kmalu imeli drugačno predstavo o polpreteklem času kot odrasli oziroma je bila
                     zelo skromna, ker niti o svoji družini in sosedih niso imeli prave slike.
                     Njihovim morebitnim vprašanjem so se odrasli najraje izognili ali pa jim dali
                     polovične odgovore, ki niso mogli rešiti njihovih dvomov. Bilo bi narobe, če bi
                     rekli, da to velja prav za Žvirče, nekaj tega je pa gotovo bilo tudi v Žvirčah
                     in je vplivalo na oblikovanje mladega rodu, pa tudi notranja pokončnost
                     starejših je s tem začela slabeti.</p>
                  <p>Omenimo še en dejavnik, ki je začel upogibati hrbtenice ljudi. To so bile
                     obvezne oddaje, ki so jih še posebno nalagali tistim kmetom in vasem, ki »so
                     kazali dovolj trdne znake za ohranitev tradicionalnih oblik življenja«, kot je
                     zapisal Franc Blatnik v 14. številki Zaveze. Predpisovalci dajatev so namreč
                     imeli pred seboj tudi cilj zlomiti odpornost nasprotnikov <pb n="032"/> novega
                     reda, jih takorekoč pregnati z doma in domače zemlje. Marsikdo ni več imel
                     volje in poguma ostati na kmetiji, ko leto za letom ni mogel pridelati za
                     oddajo in za preživetje lastne družine. V tovarni in v mestu je potem prišel
                     pod močan vpliv novega okolja in kmalu opustil tradicionalne navade, ki jih je
                     prinesel s seboj. Pa tudi za tiste, ki so kljub vsemu vztrajali na domači
                     zemlji, se je marsikaj spremenilo. Žene in matere so sicer žalovale za svojimi
                     možmi in sinovi, hkrati pa so morale misliti na preostalo družino in domačijo.
                     Tu in tam je materi še stopil pred oči steber dima nad roškim gozdom in zdelo
                     se ji je, da sliši zamolklo bobnenje detonacije, toda že so jo iz zamišljenosti
                     predramili otroci ali pa je morala obrniti pozornost na delo. Lužarjeva Pepca
                     je žalovala za bratom Jožetom, ki je ostal v Polomu, pa za Francetom in
                     Stankom, hkrati pa razmišljala, kako se bi poročila, da reši domačijo.</p>
               </div>
               <div type="div3">
                  <head>Zaključek</head>
                  <p>Kaj naj rečemo za zaključek razmišljanja o pretresljivih dogodkih, skozi katere
                     so morali iti vaščani suhokrajinske vasi Žvirče? Morda se bo kdaj našel
                     nadarjen pisatelj, ki se mu ta zgodba ne bo zdela obskurna, kot se v zadnjih
                     tednih zdi mnogim novinarjem naša revija Zaveza, in jo uporabil za roman.
                     Nehote se nam zastavlja vprašanje, ki seveda ne velja samo za Žvirče, ampak za
                     marsikateri slovenski kraj. Vemo, da morja trpljenja in predvsem uničenih
                     življenj v času revolucije in državljanske vojne ni mogoče kar tako pozabiti.
                     Toda ali se ne obnašamo včasih, kot da smo jih že pozabili, in s tem pomagamo,
                     da nasprotna stran še naprej prikazuje medvojne umore in poboje kot osvobodilni
                     boj?</p>
                  <p>Morda pa slika le ni tako temna? V Žvirčah je iz ruševin prejšnje cerkve s
                     pomočjo dobrotnika Jožeta Kastelica in ob požrtvovalnem sodelovanju soseščanov
                     zrasla nova cerkev. 26. novembra 1973 je bila blagoslovljena in posvečena
                     blaženemu mučencu Maksimilijanu Kolbeju, ki je bil tudi sam priča vojnih grozot
                     in je v nemškem uničevalnem taborišču žrtvoval lastno življenje, da je rešil
                     svojega sojetnika. Pred nekaj leti so na pokopališču pri novi cerkvi
                     blagoslovili spominsko ploščo, na kateri so izpisana imena vseh vaščanov, ki so
                     med vojno in po njej umrli kot žrtve komunističnega nasilja. S tem so se tudi
                     tisti iz Roga in s Hrastniškega hriba in tudi Lužarjev Jože iz Poloma vsaj
                     simbolično vrnili v domačo vas.</p>
                  <p>24. junija letos pa je pravkar ustoličeni novomeški škof Glavan v Hinjah
                     blagoslovil nove bronaste zvonove. Farna cerkev v Hinjah je bila zgrajena že
                     leta 1972. Novi veliki zvon je »zvon spomina« na 175 žrtev komunističnega
                     nasilja v fari. Farna spominska plošča tem žrtvam je bila postavljena že prej.
                     Zvon spomina naj bi ob vsakem zvonjenju spominjal farane na njihove mučence in
                     jih opominjal k zvestobi izročilu prednikov. Nekdo je ob tej slovesnosti
                     nekoliko ironično pripomnil, da bi bilo bolje, če bi na zvonik namesto zvona
                     pritrdili velik napis: Ne zatajite žrtev komunističnega nasilja – saj dandanes
                     ljudje na splošno premalo prisluhnejo zvonjenju. Upajmo, da v Hinjah in Žvirčah
                     še ni tako in da bo zvon spomina uspešno trkal na srca faranov in vseh, ki ga
                     bodo slišali.</p>
               </div>
            </div>
            <div type="div2">
               <head>Nihče nama ni povedal</head>
               <docAuthor>Vanja Kržan</docAuthor>
               <div type="div3">
                  <pb n="033"/>
                  <p>Betka Polak, por. Dolenc (5. 7. 1930), in Francka Polak (19. 9. 1931) sta svojo
                     žalostno zgodbo o ubitih starših med vojno povedali že v knjigi Moč preživetja
                     zgodovinarja, publicista in direktorja Muzeja za novejšo zgodovino Joža
                     Dežmana. Vendar pa pravita, da je v njiju še toliko nikoli zadosti izpovedane
                     grenkobe, da sta svojo pripoved želeli ponovno zaupati tudi bralcem Zaveze.</p>
                  <p>Bili sta hčerki Joža Polaka (16. 8. 1897), po rodu iz Gorij pri Bledu, in
                     matere Katarine roj. Cvenkelj (1900) z Brezij. Tako v očetovi kot materini
                     družini je bilo deset otrok. Oče je bil lesni preddelavec in je delal na
                     Megušarjevi žagi Fortuna v Gorjah, mama je do poroke imela svojo gostilno v
                     Spodnjih Gorjah. Očetov zaslužek je omogočil, da so pred vojno pričeli zidati
                     hišo in med vojno v njej že živeli. Hčerki se spominjata, daj e bil pri hiši
                     vedno bel kruh. Poleti so nabirali borovnice in maline, obdelovali vrt, mama je
                     bila mojstrica v kuhanju marmelad, pa tudi sicer dobra gospodinja. Borovnice so
                     nabirali na Pokljuki, kamor so jih vozili nemški gozdni delavci s tovornjakom.
                     Prodajali so jih v hotel Toplice na Bledu in s tem so si otroci prislužili
                     nekaj denarja za obleko.</p>
                  <p>Deklici sta imeli srečno otroštvo. Spominjata se družabnih nedelj, ko so jih
                     obiskovali sorodniki z Brezij ali oni njih; nedeljskih Izletov na Bled in v
                     Vintgar ali sprehodov v okolico. Betka si je še posebno zapomnila izlet v
                     sotesko Vintgar, ko ji je v teku zmanjkalo tal pod nogami, da je zdrsnila po
                     skalah in padla v vodo. Oče je takoj skočil za njo in jo potegnil ven. Mama je
                     imela okvaro na hrbtenici in kolenih, zato tudi težave pri hoji. Na sprehode je
                     hodila s palico in se držala očeta pod roko. Na drugo roko sta se obešali zdaj
                     ena zdaj druga deklica in se pričkali, če se je kateri zdelo, da je
                     prikrajšana. Nekoč jima je oče dobrovoljno rekel: »Ko bi vedve vedeli, kako se
                     mi zdita neumni.« Pri tem pa se je zadovoljno smehljal.</p>
                  <p>Ob nedeljah popoldne sta hodili k nauku v cerkev v Zgornje Gorje. Po nauku so
                     se običajno otroci igrali ob znamenju blizu cerkve. Poleti so z rožami krasili
                     razpelo in neke nedelje sta se deklici tako zamotili s tem opravilom, da sta
                     prepozno prišli domov. Oče je bil hud in obe sta morali klečati. Čez čas pa je
                     rekel:» Zaradi tercijalk« (ki so ju zatožile), »pa že ne bom sekiral otrok. Kar
                     vstanita.« Mama je bila tiho. Pri vzgoji se je z očetom vedno v vsem strinjala
                     in oče z njo. Tudi sicer sta se dobro razumela.</p>
                  <p>Mlajša Francka se živo spominja dogodka, ki ji še danes osvetljuje očetovo
                     dobroto in širokosrčnost. «Oče je imel kolo, ker se je z njim vozil v službo in
                     v opoldanski pavzi domov na kosilo. Ta čas sva z Betko izkoristili in se zdaj
                     ena, zdaj druga vozili s kolesom. Toda Betka, ki je bila starejša, spretnejša
                     in odločnejša, si je največkrat izborila pravico do kolesa. Nekoč je odšla z
                     mamo na Laze in oče mi je dal kolo: »Zdaj se pa le vozi,» mi je rekel. Vesela
                     sem se odpeljala naokrog, pa je nenadoma po cesti pripeljal fant in se z vso
                     silo zaletel vame. Sprednje kolo se je pri priči zvilo. Poklapana sem ga
                     pripeljala domov. Toda začuda, oče ni nič rekel, vzel je kolo, ga odnesel na
                     podstreho in nekaj časa hodil peš v službo. Mama je to takoj opazila in očeta
                     zaslišala. »Aha, ti si se vozila, ti si to naredila,« me je le ona kregala.</p>
                  <p>Oče je bil naravno inteligenten in razgledan. Ko so se ob nedaljah vračali od
                     maše v Zgornjih Gorjah, je vedno kupil Slovenca s prilogo Mladi Slovenec; s
                     pravljicami, povestmi in raznimi zanimivostmi je bila priloga namenjena otrokom
                     in mladini. Dosegel je, da sta se deklici dobro naučili branja in si širili
                     obzorje.</p>
                  <p>Že kmalu v začetku vojne sta vaščane pretresla dva dogodka: 26. avgusta 1941 je
                     eden prvih partizanov, domačin Andrej Žvan, kar skozi okno kovačije ustrelil
                     kovača Florjana Ulčarja. Partizanska tisk navaja, da je bil izdajalec. Vsa vas
                     je onemela ob tem uboju, kajti doslej kaj takega niso bili vajeni. Nemci so se
                     odzvali tako, da so h kolom privezali pet talcev, domačinov, med njimi so bili
                     tudi družinski očetje, in jih ustrelili. Za odrasle in še zlasti za otroke, je
                     bil pogled na ustreljene može, ki so se s sklonjenimi glavami sesedli ob kolih,
                     grozljiv. Po tem dogodku so se še bolj pričeli zavedati strahot vojne in se
                     spraševali, kaj vse jih še čaka. Niso pa še vedeli, da je bil ta dogodek tudi v
                     Gorjah začetek boljševističnega terorja, ki bo mnogim povzročil še večje gorje
                     kot nemška okupacija.</p>
                  <p>Oče Jože Polak je bil v prvi svetovni vojni avstroogrski vojak. Nekaj nemščine
                     se je naučil že v šoli, nekaj v vojski. Kadar so prišli na Megušarjevo žago po
                     poslovnih opravkih Nemci, ki so izvažali les v Nemčijo, se je zaradi svojega
                     položaja delovodje in znanja nemščine oče <pb n="034"/> lahko z njimi
                     pogovarjal. Sčasoma je moral prevzeti funkcijo 'propagandleiterja'. Lepil naj
                     bi letake in razna obvestila nemške oblasti ali sovražno propagando proti
                     partizanom – banditom. Večino teh letakov sta nalepili Betka in Francka, še več
                     jih je oče zažgal.</p>
                  <figure>
                     <graphic url="slike_z_62/z_62_20.png"/>
                     <head>Jože Polak med vojno</head>
                  </figure>
                  <p>Nemško in predvsem partizansko nasilje je bilo v Gorjah vedno hujše. Partizani
                     so požgali Megušarjevo žago Fortuna, čeprav je dajala zaposlitev precejšnemu
                     številu domačinov. Delavci so poiskali zaposlitev na žagi Gorjana. Tudi na tej
                     žagi je postal Jože Polak preddelavec. Toda v začetku junija 1943 so partizani
                     in terenski aktivisti požgali še to žago. V knjigi Boj pod Triglavom eden od
                     piscev osvetli, kakšno 'herojsko' dejanje je bil ta požig: »Gorelo je čedalje
                     bolj. Tako smo dosegli, kar smo želeli. Naša sabotažna akcija se je naglo
                     prelevila v vojaško, kakršne v tej okolici še ni bilo … Partizanski pritisk in
                     mitralješki rafali so bili tako siloviti, da so Nemci kmalu zbežali.« Pisec
                     opevane akcije končuje: »Slavec in Egon sta na žagi kmalu opravila svoje delo.
                     Po kratkem čakanju sta se ji mirno približala in šla v obratno pisarno. Toda
                     obratovodje,</p>
                  <p>Nemca Leitnerja, ni bilo v njej. Bilo je ob pol petih popoldne. Malo sta
                     počakala in že se je pripeljal z motorjem. Nov, 350 ccm BMW! Slavec je bil na
                     motorje ves nor! In še mehanik povrhu. Skrita za vrati sta ga počakala, in ko
                     je vstopil, je Slavec s pištolo v roki kriknil: 'Hände hoch!'</p>
                  <p>Obratovodja gaje debelo pogledal in mirno vprašal: 'Warum?' Ni mu šlo v glavo,
                     da bi se moglo zgoditi kaj takega. Podnevi? Kmalu pa je spoznal, da gre zares.
                     Prebledel je in se vdal v svojo usodo. Tudi oborožen ni bil. Sodeč po tem, kar
                     so vedeli povedati o njem ljudje, ni bil slab človek in nikoli ni bilo o njem
                     slišati nič slabega. Zato mu nista storila nič hudega. Glavna je bila žaga.
                     Pobrala sta tudi osebne dokumente delavcev, da ne bi imeli sitnosti, če bi jim
                     vzela delovne knjižice. Egon je potem, ko je notranjost žage skupaj s Slavcem
                     polil z bencinom, kmalu izginil. Ko je že pošteno gorelo, je odšel tudi Slavc.
                     Nemcu je rekel, da bo vzel s seboj tudi motor, kar možu seve ni bilo
                     pogodu.</p>
                  <p>'In še nov je', je rekel. Potem pa je bil še tako ljubezniv, da je Slavcu
                     povedal, kako nerad vžiga, da naj pazi nanj in pri tem mu je celo pomagal ...
                     Umik potem ni bil več ogrožen in žaga je pogorela do tal.«</p>
                  <p>Ne moremo se čuditi, da so bili partizani za Nemce preprosto banditi.</p>
                  <p>Polak je dobil zaposlitev na Mežakli in Pokljuki, kjer so sekali in merili les
                     in ga od tod transportirali na blejsko železniško postajo. Kljub partizanskim
                     postojankam na Mežakli in Pokljuki se oče ni bal srečanja s partizani, čeprav
                     se je takrat že vedelo, da so partizani pobijali. Ker so kovača Ulčarja
                     ustrelili kar skozi okno, so vaščani ponoči zakrivali okna z volnenimi odejami.
                     In tudi sicer je kar naprej pokalo.</p>
               </div>
               <div type="div3">
                  <head>Dnevi, ki se jih bosta hčerki vedno spominjali</head>
                  <p>»Zvečer 14. januarja 1944 očeta ni bilo domov z Mežakle. Mami se je to zdelo
                     čudno.</p>
                  <p>Naslednje jutro, 15. januarja, se je mama odpravila na gestapo na Bled. Naju je
                     vzela s seboj. Spraševala je po očetu, a nič niso vedeli. Vrh vsega so nas
                     zmerjali z banditi. Morda so domnevali, da je oče skrivaj pobegnil k
                     partizanom.</p>
                  <p>Še isti dan, 15. januarja, smo odšle iskat očeta na železniško postajo.
                     Običajno so tam tovorih les, potem je oče napravil še obračun. <pb n="035"/>
                     Morda se je tokrat očetu pri natovarjanju zgodila kakšna nesreča, je vedno bolj
                     skrbelo mamo. Tam očeta zadnja dva dneva niso videli. Zdaj je mama domnevala,
                     da so ga mobilizirali partizani. Ko smo se vrnile domov, smo ves večer jokale.
                     Spominjava se okrašenega božičnega dreveščka in jaslic pod njim, a je bil ta
                     večer čisto drugačen od ostalih.</p>
                  <p>16. januarja zjutraj naju je mama toplo oblekla in obula v kvedrovce. Odšle smo
                     po znanih poteh proti Mežakli. Morda je mama upala, da bomo kje izsledile očeta
                     in partizane. Zelo je bilo mrzlo in povsod globok sneg. Do mraka smo tavale
                     okrog. Morale smo domov in zvečer spet jokale.</p>
                  <p>17. januarja se je mama ponovno napotila na Mežaklo in midve z njo. Prišle smo
                     do nekega križpotja in mama nama je rekla, naj jo nekaj časa počakava, da bo
                     ona sama stopila po stranski poti. Domnevala je, da imajo v bližini gošarji
                     majhen logor in hotela jih je vprašati po očetu. Morda pa ga bo celo našla v
                     logorju. Dolgo, zelo dolgo sva čakali, zeblo naju je in strah se naju je
                     loteval. Končno je mama prišla, toda ne sama: vsak ob eni strani sta ob njej
                     stopala gošarja s puško čez ramo. Skupaj smo odšli naprej proti Pernikom. Nad
                     Perniki je bil glavni partizanski logor. Bil je že mrak. Logor je bil nekakšna
                     baraka, zbita iz lesenih desk in pokrita z velikimi plahtami. V njej je bilo le
                     nekaj gošariev, večina jih je odšlo 'na akcijo' na Bled, so nam povedali.</p>
                  <p>Dali so nam nekaj za večerjo, in ker smo bile zbite od celodnevne hoje, smo šle
                     takoj spat. Še danes nama ni jasno, kako je mogla mama s poškodovanimi koleni
                     ves dan hoditi. Legle smo na slamo z nekaj deskami ob strani in se pokrile z
                     deko. Bog ve, kako je spala mama, gotovo ne dobro ali sploh nič.</p>
                  <p>Zjutraj smo spet nekaj malega pojedli. 'Vodilni' so se na samem pogovarjali z
                     mamo. Kaj vse, nisva slišali, mama nama je potem povedala le to, da je šel ata
                     na Primorsko. Kaj vse je v tistih trenutkih mama prestajala, nama ne bo nikoli
                     znano. Gotovo jo je skrbelo, kako se bomo zdaj preživljali. Zemlje nismo imeli
                     in očetova plača je bil edini vir preživetja.</p>
                  <p>18. januarja dopoldne so nas zadrževali v logorju in mamo zasliševali. Popoldne
                     so nam rekli, da bomo šle domov, ata pa je že odšel na Primorsko. Midve sva
                     bili zelo veseli, da gremo že končno domov, tudi zato, ker bi se že radi po
                     nekaj dnevih vrnili v šolo. Ves čas na poti proti Gorjam so nas spremljali
                     oboroženi gošarji. Na nekem ovinku je eden od njih rekel, naj malo počakava, da
                     se morajo na samem z mamo še nekaj pogovoriti. Obe sva planili v jok in
                     prosili, da bi šli z mamo. »Takoj bo prišla nazaj, saj ne gre daleč. Kar
                     počakajta.« Nekaj časa smo stali, hudo naju je zeblo, saj sva bili premraženi
                     že od prejšnjega dne. Eden od gošarjev, ki so bili z nama, je rekel: »Pojdimo
                     kar počasi naprej, ker je mraz, bomo mamo počakali malo niže doli, kjer je tudi
                     logor.«</p>
                  <figure>
                     <graphic url="slike_z_62/z_62_21.png"/>
                     <head>Katarina Polak s hčerkama Betko (desno) in Francko na domu v
                        Gorjah</head>
                  </figure>
                  <p>Že smo hoteli naprej, pa se vrne po poti, po kateri so odvedli mamo, gošar s
                     pojasnilom: »Mama je odšla domov, vedve pa bosta odšli za očetom na Primorsko.«
                     Hoteli sva skupaj z mamo domov. Jokali sva, da bi se kamnu zasmilili. Da bi
                     naju odpeljali kar brez mame? Gošar nama je pojasnjeval, da mora mama domov
                     zato, da bo pazila hišo. Za naju pa je bolje, da greva na Primorsko k očetu in
                     se tako izogneva Nemcem, da jima ne bi kaj izdali. Nemočni sva se vdali, jok in
                     prošnje so bile zaman. Odpeljali so naju v logor malo niže. Čeprav sva bili
                     lačni, prezebli in utrujeni, se mi je zdelo, da vso noč nisva nič spali, ampak
                     samo jokali od nebogljenosti in strahu, kot jokajo otroci, če jim vzamejo mamo.
                     Ponovno so nama zagotavljali, da mora mama paziti <pb n="036"/> na hišo, z
                     očetom pa se bova videli na Primorskem. Verjeli sva jim. Otroško verjeli.</p>
                  <figure>
                     <graphic url="slike_z_62/z_62_22.png"/>
                     <head>Betka in Francka Polak (desno) med vojno v Gorjah</head>
                  </figure>
                  <p>19. januarja zjutraj smo se odpravili peš na Primorsko. Prebredli smo Radovno
                     in se napotili čez Pokljuko proti Gorjušam, od tam pa preko Save Bohinjke na
                     Jelovico in preko Selške doline in mimo Železnikov do Martinj Vrha. Preko
                     Novakov smo dosegli cilj naše poti: Cerkno na osvobojenem ozemlju. Hodili smo
                     en teden. Kako dolgo smo se kje mudili, se ne spominjava več. Spominjava pa se,
                     da smo šli najprej mimo Pernikov na Mežakli, kjer so stale tri ali štiri
                     domačije. Neka mama je vprašala gošarje: »Kam pa peljete dekleti?« – »V šolo,«
                     so ji odgovorili. Medve tega nisva slišali. To sva zvedeli šele lansko leto.
                     Bunker nad Perniki pa menda še danes stoji kot spomenik partizanskega boja.</p>
                  <p>Ko smo bredli Savo, je partizan s Francko na ramah klecnil v vodo in še Francki
                     namočil noge, do so nogavice zledenele na njej. Prespali smo v logorju na
                     Jelovici in ob ognju sušili zledenele čevlje in nogavice.</p>
                  <p>V štabu na Martinj Vrhu sva prvikrat spali v kmečki izbi na peči. Tako prijetno
                     sva se počutili, a še vedno tako osamljeni brez mame. Nikoli ne bova pozabili,
                     kako se je zvečer partizanski komandant ljubeče nagnil nad naju in naju tesno
                     zavil v odejo. Potuhnili sva se, kot da spiva, nežnosti tujih ljudi nisva bili
                     vajeni. Obljubil nama je, da bo po vojni skrbel za naju. Nisva razumeli, zakaj
                     nama to obljublja. Zapomnila sva si, da je bil to komandant s partizanskim
                     imenom Vanja. Po vojni njegovega imena nisva zasledili, domnevava, da je dobri
                     partizan padel. Nekega večera, ko sva že legli, je neka partizanka hotela
                     objeti Betko okoli ramen, pa ji je Betka sunila roko proč. Hrepeneli sva le po
                     objemu matere.</p>
                  <p>26. januarja smo končno prispeli v Cerkno. Prvo, česar se spomniva iz Cerknega,
                     sta bila dva črnca, letalca, ki so ju Nemci sestrelili. Po tolikih novih
                     vtisih, ko sva bili sami med neznanimi ljudmi v tujih krajih, sva še bolj
                     zahrepeneli po srečanju z očetom. Kdaj ga bova videli, kdaj bomo spet skupaj in
                     odšli domov k mami? Toda očeta ni bilo od nikoder. Če sva spraševali, kje je,
                     sva zdaj dobivali odgovor, da je na Dolenjskem. Postajal nama je vedno bolj
                     nedosegljiv.</p>
                  <p>Dali so naju k Štrukljevi družini. Spet sva spali v mehki, lepi postelji kot
                     nekoč doma. Oh, kdaj bova doma pri mami in atu? Zjutraj naju zbudijo streli in
                     pod oknom zagledava mrtvega partizana. Prestrašeni sva med strašnim pokanjem
                     zdeli v postelji, kar zaslišiva težke korake Nemcev in njihova glasna povelja.
                     Pri Štrukljevih so delali hišno preiskavo. Trepetali sva, da bodo vdrli v
                     najino sobo in naju zdaj oni odpeljali s seboj.</p>
                  <p>Naslednji dan se je vse pomirilo. Nisva še prišli k sebi od strahu, ko so v
                     naslednjih dneh prišle k Štrukljevim neke ženske, povedali so, da so terenke.
                     Morali sva z njimi. Odpeljale so naju v vas Čeplez nad Cerknim. Tu sva se
                     morali ločiti. Vsaka je šla k 'svoji' družini.« Francko so odpeljali k Rojanu,
                     kjer je varovala majhno deklico, kuhala in pospravljala. Betka, ki je bila leto
                     starejša, je morala na kmetijo k družini Podobnik, po domače pri Luku, in
                     opravljala kmečka dela.</p>
                  <p>»Lepo so delali z nama in dobri so bili. Nikoli nama ni nihče rekel žal besede.
                     Tudi lačni nisva bili, čeprav kruha ni bilo. Vendar se je za naju pričelo čisto
                     drugačno življenje, v tujem okolju, pri tujih ljudeh. V pogovoru odraslih sva
                     prvikrat slišali za t. i. belogardiste in strašno sva se jih bali. Kar naprej
                     sva spraševali po očetu, toda pravili so, da je še vedno na Dolenjskem. Večkrat
                     sva pisali tudi mami domov. Prosili sva jo, naj nama pošlje malo mila. Bližala
                     se je pomlad in morali sva prati za partizane, mila pa nikjer. Pismo sva oddali
                     kurirju. Ta ga je vzel in midve sva čakali na mamin odgovor. Nikoli nama kurir
                     ni prinesel pisma od mame, nikoli mila. Sprijaznili sva se, da se pisma
                     zgubijo, ker Nemci in belogardisti pobijejo veliko kurirjev in partizanov. Tako
                     so naju tolažili.</p>
                  <p>Poleg pranja sva imeli še druga opravila. Skupaj z odraslimi sva pobirali vse,
                     kar so iz letal odvrgli Angleži. Z drugimi otroki sva morali <pb n="037"/>
                     hoditi na preval v smeri proti Kladju in se tam igrati z otroki. Nemci so vedno
                     prihajali iz te smeri, mi, partizanska izvidnica, smo morali obveščati
                     partizane, če bi se Nemci slučajno prikazali. To se nama je zdelo imenitno in
                     navdušeni sva dajali poročila partizanom. Čutili sva se koristni in pomembni.
                     Sčasoma sva se navzeli partizanskega duha in odkrivali veličino njihovega boja
                     proti Nemcem in izdajalskim belogardistom. Delo za Osvobodilno fronto se nama
                     je nudilo celo pri oranju. Vse njive so bile na pobočjih in prst, ki se je
                     nakopičila v zadnji brazdi, smo morali otroci skupaj z odraslimi v koših
                     znositi na začetek njive. Med prst pa smo skrivali partizansko literaturo in
                     sploh vse, kar so imeli pri hišah partizanskega.«</p>
                  <p>Pri Podobnikovih je bil štab VOS-a in Betka je spoznala poveljnika Maksa Perca.
                     Takrat se deklicama niti sanjalo ni, kaj je VOS. Vedeli sta, da so to
                     partizani, ki se borijo proti belogardistom in Nemcem. Otroci so morali paziti,
                     da jih Nemci ne bi odkrili, in gorje, če bi Nemcem izdali, kje se skrivajo.</p>
                  <p>Zvedeli sta, da so prvi dan po njunem prihodu v Cerkno Nemci napadli partijsko
                     šolo in pobili veliko partizanov. Ujeli sta govorice, da so zato partizani
                     nekaj dni zatem pobili v Lajšah izdajalce, ki so Nemcem povedali za šolo. Nemci
                     in izdajalski belogardisti so zanju postajali vedno bolj srhljivi. Betka in
                     Francka se spominjata, da sta se ves čas samo bali, zdaj enih, zdaj drugih.</p>
                  <figure>
                     <graphic url="slike_z_62/z_62_23.png"/>
                     <head>Magušarjev rovt na Mežakli – Tretji z leve Jože Polak, sedijo mama
                        Katarina in deklici</head>
                  </figure>
               </div>
               <div type="div3">
                  <head>Strašno spoznanje</head>
                  <p>Pri Podobnikovih, kjer je služila Betka, so imeli dosti partizanskega tiska.
                     Lepega dne, Betka se spominja, da je to bilo kmalu po zadnjem nemškem bombnem
                     napadu na Cerkno, ji pride pod roke partizansko glasilo. Sedla je na stol k
                     štedilniku, da bi ga malo prebirala. Nenadoma zagleda naslov enega od člankov,
                     'Betka in Francka sta padli'.</p>
                  <p>»Takoj pričnem brati,« pripoveduje Betka. »Dih mi zastaja, srce ledeni. Nikjer
                     ničesar kje, kdaj, zakaj sva padli. Pač pa: Jože Polak in njegova žena Katarina
                     sta bila januarja likvidirana na Mežakli. Tovariši partizani so ju zaslišali in
                     zaradi izdajstva oba obsodili na smrt.</p>
                  <p>Tako sem torej zvedela, da sva brez staršev. Od strašnega spoznanja nisem
                     vedela, kaj bi. Takoj sem poiskala Francko in na samem, v največji tajnosti
                     zaupala še njej to strašno <pb n="038"/> novico. Francka se danes spominja:
                     »Zdelo se mi je grozno. Živela sem v trdni veri, da sta starša živa in da se
                     bomo po vojni spet srečali. Vsak dan sem zanju zmolila sto očenašev. Če jih
                     nisem utegnila ali sem zvečer prej zaspala, sem svoj 'dolg' odmolila naslednji
                     dan. Zdaj se je v meni sesula še zadnja trohica upanja. Moja otroška vera je
                     bila uničena.</p>
                  <figure>
                     <graphic url="slike_z_62/z_62_24.png"/>
                     <head>Francka z varovanko in prijateljicama v Čeplazu</head>
                  </figure>
                  <p>Najbolj nedoumljiv pa se nama je zdel v članku stavek, da sta 'Betka in Francka
                     nedolžni žrtvi svojih staršev, narodnih izdajalcev.' Tega še danes ne moreva
                     prebaviti. Kot da bi bila mama in ata kriva, da sva postali siroti.</p>
                  <p>Sklenili sva, da o tej strašni novici ne bova nobenemu črhnili besedice. Ostati
                     mora najina skrivnost. Strah naju je bilo, da bi se morali o tej strahoti
                     pogovarjati. Takrat nas je bilo vsega strah. Bali sva se tudi, kaj bi z nama
                     naredili, če bi povedali za smrt očeta in matere, izdajalcev. Danes veva, da so
                     vsi vedeli zanjo, pa so vsi molčali. Nič več nisva mogli tako goreče moliti.
                     Imeli sva občutek, kot da se je v nama vse podrlo. Ata ni nikoli šel na
                     Primorsko in Dolenjsko, mama ni nikoli prišla domov. Za naju doma ni več. Kam
                     se bova po vojni vrnili?</p>
                  <p>Vendar je otroško srce v nama ostalo. Kljub temu, da sva zdaj vedeli, da so
                     partizani ubili očeta in mamo, nisva bili z njimi v nič slabših prijateljskih
                     odnosih kot pred tem. Partizani so bili po vseh hišah in bili naši prijatelji,
                     sovražili pa smo belogardiste in Nemce. Morali sva se vživeti v to okolje, ki
                     nama je bilo prijazno in naklonjeno. Imeli sva prijateljice iz partizanskih
                     družin. Pošteni Primorci so partizane drugače doživljali kot drugod po
                     Sloveniji.</p>
                  <p>Domnevali sva, da so očeta ubili 14. januarja, ko ga ni bilo domov, mamo pa
                     18., ko so naju partizani od nje ločili in lagali, da mora domov varovat hišo.
                     Večkrat sva se spraševali, kako so prišli do tega, da so proglasili za mrtvi
                     tudi naju dve? Morda zato, ker sva prišli v Cerkno dan pred nemškim napadom na
                     partijsko šolo. Takrat je bilo mrtvih 47 partizanov in verjetno tudi kurir, ki
                     bi moral oddati obvestilo o najinem prihodu v Cerkno štabu na Martinj Vrhu.
                     Tega pa niso sprejeli in so naju preprosto razglasili za mrtvi.</p>
                  <p>Zadnja leta sva v vseh arhivih in knjižnicah, tudi v NUK-u, iskali časopis, iz
                     katerega sva zvedeli za smrt mame in ata, pa ga nikjer nisva mogli dobiti.
                     Verjetno se je v zmedi ob zadnjem nemškem napadu na Cerkno izgubil.«</p>
                  <p>Kako razmišljata Betka in Francka danes? Betka: »Vsakič, ko se po novem letu
                     pričnejo bližati ti nesrečni januarski dnevi, zbolim od žalosti. V mislih sem
                     vsako minuto, vsako uro tistih dni na Mežakli. Hodim po poteh, kjer smo takrat
                     hodile, po logarju, kjer smo spale. Premlevam stvari, ki so se dogajale. Mislim
                     na mamo. Kaj je premišljevala mama, kaj čutila, ko so nas ločili, kako
                     obupavala, ko so jo obsodili na smrt. Kako se ji je trgalo srce zaradi naju, ki
                     bova ostali siroti? Kako so jo umorili? Ustrelili ali pobili s krampom? Ali bo
                     ta januarska mora sploh kdaj minila?«</p>
                  <p>Francka pa se spominja: »Še naprej sem molila očenaše, čeprav ne več tako
                     goreče. Otroško vero, ki se je veselila srečanja z atom in mamo, so ubili.
                     Prišla je pomlad in klicala k življenju. Morali sva živeti naprej. Nihče ni na
                     naju opazil spremembe, ko sva prebrali to strašno novico. Partizanom sem še
                     vedno prala. Zdaj sem vedela, da mila od mame ne bom nikoli dobila.</p>
               </div>
               <div type="div3">
                  <head>Od mrtvih vstali ob koncu vojne</head>
                  <p>Betka in Francka sta ostali v Čeplezu do konca marca 1945, ko je bila zadnja
                     nemška <pb n="039"/> ofenziva. Nemci so odredili, da bodo skupaj s svojim
                     umikom odpeljali v Nemčijo nekatera dekleta in žene iz Čepleza, morda tudi od
                     kod drugod.</p>
                  <p>Betka, Francka in Podobnikova Ančka so se s kamionom nemških vojakov pripeljale
                     do Kranja. Koliko kamionov je bilo, se ne spominjata. Ustavili so se v Laborah.
                     Tam so morale v neko veliko stavbo. Videlo se je, da vlada med oficirji velika
                     zmešnjava, ker so vsi živčno begali iz enega prostora v drugega. Popisovali so
                     jih, nato pa odpeljali naprej v središče Kranja. Pripeljali so jih k nemškemu
                     oficirju. Francki se je zdelo, da je zelo dober človek. Bil je atovih let.
                     Odločno je pribil: »Nikamor v Nemčijo ne boste šle!« Vprašal jih je, če živijo
                     v bližini kakšni njihovi sorodniki. Povedale so, da imajo na Brezjah staro
                     mamo, starega ata, tete in strice in z vlakom do njih sploh ni daleč. Pa imajo
                     denar za vlak, jih je vprašal. Imele so samo lire in oficir jih je zamenjal za
                     marke. Potem je zahteval, da morajo pri priči na vlak. Poslal je po vojaka, ki
                     je vse tri na vlak tudi pospremil.</p>
                  <p>Medtem ko sta bili Betka in Francka v Cerknem, se je med ljudmi razširila
                     govorica, da so umorili tudi njiju. »Ko smo šle skozi Brezje«, se spominja
                     Betka »so ljudje dobesedno strmeli v naju. Takoj se je razvedelo, da sva pri
                     stari mami, pri Mrkuču po domače, in teta je pritekla k stari mami. Tako je
                     bila vesela, kot da bi od mrtvih vstali. Saj tudi sva!« Francko je vzela k sebi
                     mamina sestra teta Ana, Betka in Ančka pa sta ostali pri starih starših. Takoj,
                     ko je bilo vojne konec, se je Ančka vrnila domov v Čeplez.</p>
                  <p>Na Brezjah sta ostali šest let. Betka je živela pri stari mami in pomagala na
                     kmetiji, Francka je bila teti Ani v pomoč pri gospodinjstvu in ji pazila
                     hčerkico. Kasneje se je izučila za šiviljo in se z leti zaposlila v tekstilni
                     tovarni Almira. Betkina želja je bila, da postane prodajalka, toda uradnica na
                     nekem odboru jo je nakurila: »Otroke izdajalcev pa ne bomo pošiljali v šole!«
                     Ni bilo zadosti, da so jima uničili dom in ju oropali ljubezni staršev, tudi
                     šolanje so jima preprečili. Betka se je najprej zaposlila na Krajevnem ljudskem
                     odboru Mošnje, kasneje pa opravljala različne službe. Ves čas je bila dejavna v
                     mnogih društvih, tudi pri Zvezi borcev, in je še danes tajnica te organizacije
                     v Lescah.</p>
                  <p>Pri starih starših se niso nikoli pogovarjali o dogodkih med vojno in po vojni,
                     tudi ne o smrti Betkinih in Franckinih staršev. Partizanstvo jima je še naprej
                     ostalo sveto. Še vedno pa nista doumeli, zakaj so ata in mamo gošarji ubili.
                     Kako je mogoče, da bi bila izdajalca? Betka o tem ni govorila, Francka pa se ni
                     nikoli bala povedati, da so ji med vojno starše ubili partizani. Vabili so ju v
                     partijo, vendar sta jo ves čas odločno odklanjali. Sčasoma sta spoznali, koliko
                     nepoštenosti je v njej. Ko je Francko povabila v partijo kolegica iz službe, ki
                     je bila sama članica partije, ji je Francka odgovorila: »Žal mi je zate, da si
                     v partiji, preveč si zanjo poštena.« Od takrat naprej je ni nikoli več
                     vabila.</p>
                  <p>Betka danes obžaluje, da smo toliko časa morali živeti v enoumju in ostati
                     zaslepljeni. Obžaluje, da je tako pozno nastalo gibanje Moč preživetja Joža
                     Dežmana, katerega članici sta obe s sestro. Hudo ji je, da zaradi zakrknjenosti
                     mnogih ostaja medvojna in povojna zgodovina še vedno neraziskana in zlasti med
                     mlajšimi premalo znana in velikokrat celo zasmehovana. Betka se je z leti sama
                     dokopala do spoznanja, ki ji ga je mnogo let po vojni razkrila pripadnica
                     SKOJ-a iz Cerknega: »Nič ni bilo treba storiti, da si bil ubit.«</p>
               </div>
               <div type="div3">
                  <head>Nikoli več v Gorje</head>
                  <p>Po vojni Betka in Francka nikoli nista imeli najmanjše želje, da bi se vrnili v
                     Gorje. Za vedno so se jima zamerile. V Gorjah so živeli tisti, ki so zakrivili
                     smrt njunih staršev in ju oropali doma, čeprav sta kasneje spoznali, da tudi v
                     Gorjah živijo dobri ljudje.</p>
                  <p>Uradno sta za datum očetove smrti zvedeli šele pred leti, ko sta v arhivu našli
                     kratko notico o njegovi smrti v poročilu tovarišu Niku, z datumom Na položaju
                     18. 1. 1944. Poročilo je seznam likvidacij zadnjih dni. Med drugimi je omenjena
                     tudi Polakova. »Varnostna grupa Gorje-Bled je likvidirala Polak-a Jožeta po
                     nalogu terencev, imel je precej grehov na vesti in kvaril je ugled naši
                     organizaciji.« Nad vrstico je z roko pripisan datum likvidacije, 14. 1. 1944. S
                     tovariškim pozdravom je podpisan Tonček. Likvidacija matere ni omenjena.</p>
                  <p>Leta 1948 se je začel postopek zaplembe premoženja Polakovih. Člani Krajevnega
                     ljudskega odbora Gorje so vedeli, da morajo o Jožu Polaku napisati čim več
                     obremenjujočih laži in izmišljotin. Zato so jeseni 1948 Okrajnemu ljudskemu
                     odboru Jesenice napisali razloge, zaradi katerih je bil Polak likvidiran.
                     Razlogi se tokrat bistveno razlikujejo od onih med vojno. »Takoj ob prihodu
                     okupatorja se je v letu 1941 kot starejši po letih javil prostovoljno v nemško
                     šolo ter agitiral zanjo. Na podlagi tega si je pri okupatorju zadobil
                     precejšnje zaupanje, ter kot takemu dodelil <pb n="040"/> funkcijo cellajtarja«
                     (pravilno Zelleiter – vodja nacionalsocialistične Koroške ljudske zveze).
                     »Funkcijo, dobljeno od okupatorja je vestno in požrtvovalno izvrševal ter
                     vestno širil njihovo propagando.</p>
                  <p>Do pokreta NOB je zavzemal zelo sovražno stališče, propagiral je za tako zvane
                     vaške nočne straže, katerih se je tudi sam vestno udeleževal na čelu z
                     brzostrelko.</p>
                  <p>Ob priliki srečanja s partizani na vasi je razen Nemcev edino on streljal na
                     partizane, vsled česar ni bila izvršena prehranjevalna akcija.</p>
                  <p>Posedoval je enostanovanjsko hišo in cca. 600 kvadratnih metrov vrta ter nekaj
                     pohištva.« Podpisani so predsednik Ambožič Anton, član odbora Žvan Janez in
                     tajnik Pazlar Janez.</p>
                  <p>Potem pa so ugotovili, da Jože Polak ni bil lastnik tega premoženja, ampak
                     njegova žena Katarina. Zato so vaški veljaki Franc Ambrožič, Vinko Repe in
                     Janez Žvan napisali nov dopis, v katerem je bilo treba z lažmi obsuti še
                     Polakovo ženo. »Polak Jože, mož likvidirane Polak Katarine je bil pod njenim
                     vplivom … Po likvidaciji njenega moža je Polak Katarina takoj pričela z
                     iskanjem in grožnjo, da če svojega moža ne najde, bo šla tako daleč (iz
                     maščevanja), da se uniči v tem kraju partizansko gibanje. Grozila je predvsem
                     ljudem, ki so imeli v partizanih svoje sorodnike.« (Dva njena brata sta bila
                     tudi partizana in v partizanih padla.)</p>
                  <p>»Po nekaj dnevih iskanja svojega moža se je imenovani posrečilo, da je prišla z
                     dvema otrokoma (Frančiško in Elizabeto) v taborišče takratnega Okrajnega
                     komiteta za Gorje-Bled. Ob prihodu v taborišče je Polak Katarina takoj pričela
                     psovati in groziti z izdajstvom. Vkljub prepričevanju in svarilu borcev je
                     ostala odločna z grožnjo izdajstva v slučaju, da moža ne dobi nazaj na svoj
                     dom. Vsled njene odločnosti, da se bo maščevala, je bila imenovana isti dan
                     likvidirana.«</p>
                  <p>Hčerki sta v pismu maršalu Josipu Brozu Titu odločno zanikali podle laži o
                     njunih starših in zahtevali vrnitev premoženja. Slavka Zalar, medvojna
                     aktivistka in sekretarka AFZ v Spodnjih Gorjah, je pisno izjavila, da Polakova
                     nista bila sodelavca okupatorja in narodna sovražnika. Isto je izjavila znanka
                     Polakovih, Tončka Valant. KLO Brezje je potrdil, da sta Betka in Francka po
                     vojni aktivno sodelovali v množičnih organizacijah.</p>
                  <p>KLO Spodnje Gorje sicer ni imel več razlogov »proti razveljavitvi zaplembe«,
                     toda problem je bil v tem, da je odbor imel sedež v Polakovi hiši. Zato so
                     predlagali, da bi hišo zamenjali za drugo, ki pa je bila v slabem stanju. Betka
                     in Francka v zamenjavo nista privolili. Zaman sta pisali nove in nove prošnje.
                     Šele leta 1954 so jima dodelili v dosmrtni užitek eno stanovanje s pritiklinami
                     v njihovi hiši. Še isto leto pa so dali hišo na prodaj. Tako sta sestri za drag
                     denar odkupili svojo lastno hišo. Toda v Gorje se nista hoteli vrniti in
                     kasneje sta hišo prodali.</p>
                  <p>Dolgo časa sta zaman zahtevali priznanje statusa žrtve vojnega nasilja in
                     popravo krivic. Šele leta 2006 je Komisija za izvajanje zakona o popravi
                     krivic, katere predsednik je diplomirani pravnik Janez Lukač, izdala odlok, da
                     sta bila starša Jože Polak in njegova žena Katarina Polak žrtvi »medvojnega
                     protipravnega odvzema življenja.« Hčerkama Betki in Francki pa je priznala
                     status bivših političnih zapornic za tri oziroma štiri leta. Poleg tega pa tudi
                     pravico do odškodnine in enojno štetje tega časa v pokojninsko dobo.</p>
                  <p>Hčerki sta staršem s tem vrnili dobro ime in dostojanstvo, kar je največ
                     vredno. Vsa povojna leta ju je mučila želja, da bi zvedeli za grob očeta in
                     matere. Betka se je velikokrat zagledala v prostranstvo Mežakle: tam nekje
                     počivata ata in mama, si je v takih trenutkih mislila. Vedela je za Veliko
                     trato, kjer so hodile tiste nesrečne januarske dneve z mamo. Pred tremi leti je
                     tam na neko smreko simbolično pribila križ z imeni staršev in letnico 1944.
                     Takrat je izvedela, da je na Mežakli dosti brezen, kamor so partizani metali
                     trupla svojih žrtev. Ponekod na Gorenjskem breznu pravijo konta. Jeseni 2005 ji
                     je sovaščan in vrstnik povedal, da je bil med vojno partizanski kurir in
                     pastir. Iz pogovorov partizanov je zvedel za globoko konto na Veliki trati. Ko
                     so na Mežakli delali cesti, so jo zasuli s kamenjem, peskom in zemljo. Nahaja
                     se čisto blizu simboličnega križa staršev Polak. Zdaj Betka in Francka
                     prižigata svečko še ob konti.</p>
                  <p>Hvaležni sta Zavezi in njenim bralcem, ki hočejo prisluhniti njuni še vedno
                     boleči izpovedi.</p>
                  <pb n="041"/>
                  <figure>
                     <graphic url="slike_z_62/z_62_25.png"/>
                     <head>Za vse mrtve in za vse žive <name type="author">Mirko
                        Kambič</name></head>
                  </figure>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Jezik žeje</head>
               <docAuthor>Brane Senegačnik</docAuthor>
               <div type="div3">
                  <pb n="042"/>
                  <lg>
                     <l>Ne morem povedati, kam grem. </l>
                  </lg>
                  <l>Samo v očeh,</l>
                  <lg>
                     <l>v katerih se ravnokar prebuja nebo, </l>
                     <l>se zariše odsev – </l>
                  </lg>
                  <lg>
                     <l>kakor voda </l>
                     <l>z labodjih kril </l>
                     <l>prše podobe </l>
                     <l>od tam, </l>
                     <l>kjer je bližina </l>
                     <l>brezdanjosti pijana – </l>
                  </lg>
                  <lg>
                     <l>Ne morem povedati, kam grem.</l>
                     <l>Moje besede zvenijo starinsko in izmišljeno,</l>
                     <l>ker govorim v jeziku žeje.</l>
                     <l>V zraku je razsutih na tisoče sledov … </l>
                     <l>Ta pesem je le prošnja za tišino.</l>
                  </lg>
                  <pb n="043"/>
                  <figure>
                     <graphic url="slike_z_62/z_62_26.png"/>
                     <head>Kakor voda z labodjih kril <name type="author">Mirko Kambič</name></head>
                  </figure>
               </div>
            </div>
            <div type="div2" subtype="poem">
               <head>Zakaj se ne vrnem</head>
               <docAuthor>Branko Rebozov</docAuthor>
               <div type="div3">
                  <pb n="044"/>
                  <lg>
                     <l>Pišete mi, zakaj se ne vrnem, </l>
                     <l>da je tujina kot mačeha </l>
                     <l>in domovina kakor zdravje … </l>
                  </lg>
                  <lg>
                     <l>Zakaj se ne vrnem?</l>
                     <l>Domovina je zdaj hujša od mačehe</l>
                     <l>in tujina mi reže meden kruh svobode.</l>
                  </lg>
                  <lg>
                     <l>Ne bom se več vrnil.</l>
                     <l>Tukaj tostran morja bom ostal</l>
                     <l>na drugem koncu sveta,</l>
                     <l>kamor meje zanesla ladja</l>
                     <l>krivičnega izgnanstva,</l>
                     <l>na katero sem se moral vkrcati s tisoči,</l>
                     <l>nesoč s seboj v svet culo svojega otroštva in mladosti</l>
                     <l>kot mrtvega otroka,</l>
                     <l>ki ste ga vi umorili.</l>
                  </lg>
                  <lg>
                     <l>Ne bom se več vrnil,</l>
                     <l>tukaj bom živel, delal,</l>
                     <l>se staral in tukaj umrl</l>
                     <l>in tukaj bom pokopan;</l>
                     <l>ne na pokopališču svoje rodne Sevnice,</l>
                     <l>v gaju vrh sončnega hriba nad Savo,</l>
                     <l>ki teče po dolini mojega otroštva</l>
                     <l>med sadovnjaki in vinskimi goricami,</l>
                     <l>kjer se iz objema bujnih gozdov zliva v večnost;</l>
                     <l>ne bom slišal v grobu njenega šumenja,</l>
                     <l>pritajenega, važnega in svetega</l>
                     <l>kot je šepet umirajočega,</l>
                     <l>ko dragim sporoča skrivnosti</l>
                     <l>svojega življenja in smrti.</l>
                  </lg>
                  <pb n="045"/>
                  <lg>
                     <l>Ne bom se več vrnil.</l>
                     <l>Na pampski ravnini bo moj grob,</l>
                     <l>med osatom kot drevje visokim me bodo zagrebli,</l>
                     <l>med samotnimi ombuji* bo moja gomila,</l>
                     <l>med kriki neznanih ptic moj tihi dom;</l>
                     <l>ne med grobovi babic in dedov</l>
                     <l>mojega rodu, oh, mojih ljudi,</l>
                     <l>med kostmi in lobanjami nesrečnih Indijancev in kreolov</l>
                     <l>in španskih osvajalcev, ubežnikov in pustolovcev</l>
                     <l>in bednih izgnancev, kot sem jaz, bom ležal</l>
                     <l>in še mrtev mislil nate, domovina,</l>
                     <l>čakal tvoje ljubezni in tolažbe,</l>
                     <l>sanjal o vrnitvi in snidenju, </l>
                     <l>hrepenel, da se spet mojega prahu </l>
                     <l>dotakne kri mojega rodu.</l>
                  </lg>
                  <lg>
                     <l>Ne bom se več vrnil,</l>
                     <l>moje poslednje domovanje bo tukaj,</l>
                     <l>kjer se v dolgih samotnih nočeh</l>
                     <l>izpod zemlje slišijo vzdihi domotožja in izgubljenosti,</l>
                     <l>kriki poslednjih pozdravov,</l>
                     <l>tulež nasilnih slovesov za vedno,</l>
                     <l>kjer med zapuščenimi rušami blodijo</l>
                     <l>angeli izgubljenja z odsekanimi perutmi,</l>
                     <l>z izvotljenimi prsi in ugaslimi očmi,</l>
                     <l>oblečeni v črne halje žalosti,</l>
                     <l>tako črne žalosti, dragi rojaki,</l>
                     <l>kot je bila pod mrtvaškim prtom</l>
                     <l>mati, joj, njeno belo obličje,</l>
                     <l>ko sem se od doma za vedno poslovil.</l>
                  </lg>
               </div>
            </div>
            <div type="div2">
               <head>Marjetica</head>
               <div type="div3">
                  <pb n="046"/>
                  <byline>Sestavek neznanega avtorja v domobranskem listu Domovi vstajajo, februarja
                     1944.</byline>
                  <p>Tisto popoldne sem se oblekel kot vojak in z legionarji odšel prod Turjaku.
                     Puško sem imel na rami in bombe za pasom. Res, da mi je bilo nekam tesno, a
                     nisem omahoval. V vasi, ki je stisnjena v bregu nad Krko, sem srečal Marjetico.
                     Skočila je k meni, me prijela za roko in videl sem dve solzi v njenih očeh.
                     Skoraj ni mogla govoriti. Potem me je popeljala na svoj dom, utrgala mi je lep
                     temnordeč nagelj in mi ga pripela na prsi. Vesel sem ga bil. Potem sem moral
                     hiteti za drugimi. Stisnil sem ji roko, jo poljubil in odšel. Ko sem bil že na
                     cesti, je zaklicala za menoj: »Pa kmalu se vrnite, zmagoviti!«</p>
                  <p>»Bomo,« sem odvrnil in se prisiljeno nasmehnil. Težko mi je bilo. Pa se nismo
                     vrnili.</p>
                  <p>Marjetica je osemnajstletno dekle, dobro in pošteno. Tudi lepa je in dolge,
                     črne kite ima. Še nikdar mi ni rekla, da me ima rada, vendar ji je bilo vselej
                     prav, če sem se oglasil pri njih. Očeta so ji ubili partizani. Zato ima tako
                     sanjavo otožne oči in je še lepša.</p>
                  <p>Takrat se nismo vrnili. Mnogo jih je padlo, nekateri so morali v komunistične
                     ječe. Med njimi tudi jaz. Nagelj s prsi sem snel in ga spravil v žep. Posušil
                     se je, a v ječi mi je bil v sladko uteho. Še suh je dehtel. Večkrat sem ga
                     držal v rokah kot molek ali mašno knjižico in zdelo se mi je, da me iz njegovih
                     uvelih listov nekaj kliče: »Pridi!« Pa nisem mogel.</p>
                  <p>Zdaj se mi zdi, da je že dolgo od tega. Marjetice od takrat še nisem videl.
                     Zadnjič pa mi je poslala pismo, po nageljnih je dehtelo. Takole mi piše: »Veš,
                     pri nas je hudo. Kdaj boste prišli, naši fantje? Veš, sinoči se mi je sanjalo,
                     da sem v naročju držala svojega očka, skozi srce je bil preboden in kri mu je
                     tekla po rokah, po prsih, po vsem telesu. Poleg pa si stal Ti, uklenjen si bil
                     in mi nisi mogel pomagati. Nato je prišel nekdo, na čelu je imel rdečo zvezdo,
                     krvav je bil in se je hotel vreči name. Takrat si strgal verige in planil nanj
                     … Potem sem se zbudila in mi je bilo tako tesno … Kmalu pridite, s cvetjem Vas
                     bomo obsuli.« In še več je pisala.</p>
                  <p>Pred enim tednom sem zvedel, da so Marjetico odpeljali v gozd. Do sedaj se še
                     ni vrnila. Tako težko mi je. Posušeni nagelj in pisemce vedno nosim s seboj in
                     večkrat ju vzamem v roke. Tudi zdaj se mi zdi, da mi posušeni lističi nageljna
                     kličejo: »Pridi, pridi.« In iz pisemca berem samo to: » … Ves krvav je bil in
                     se je hotel vreči name. Takrat si Ti strgal verigo in planil nanj.« In še to
                     berem: »Pridite, s cvetjem Vas bomo obsuli.«</p>
                  <p>Marjetica, kmalu bomo prišli! Mi boš dala zopet tako lep krvavordeč nagelj?
                     Bojim se, da te ne bom več našel doma!</p>
               </div>
            </div>
            <div type="div2">
               <head>Preživeli</head>
               <docAuthor>Terrence Des Pres</docAuthor>
               <div type="div3" subtype="intro">
                  <p>Objavljamo prvo nadaljevanje besedila <emph>Preživeli</emph>, s podnaslovom
                        <emph>O etosu preživetja v skrajnosti</emph>. Zelo nas bo veselilo, če mu
                     bodo bralci posvetili toliko časa, da bodo razumeli, da gre tu za našo
                     prihodnost: kako preživeti skrajnost in ostati človek, če ne kot narod, pa vsak
                     kot posameznik. Ali ni bilo nekoč že tako? </p>
                  <p>(Besedilo je prevedla dr. Katarina Bogataj, ki se ji zato tu še enkrat
                     zahvaljujemo.)</p>
               </div>
               <div type="div3">
                  <head>Vzdržati</head>
                  <p>
                     <emph>Rilke je strnil</emph> v svojem sonetu o Apolonovem antičnem torzu naše
                     odzivanje na umetnost v verzu <emph>Du musst dein Leben ändern</emph>. Zdaj pa,
                     in to do stopnje, ki je ni mogoče prezreti, so tisto, kar nas v Rilkejevem
                     smislu izziva k globokemu dojemanju, manj ustvarjena dela in bolj trpljenje, ki
                     ga prenašamo. Množični pomori in koncentracijska taborišča so vpeljali nova
                     merila presoje v naše premišljanje o človekovi usodi in igri domišljije se
                     vsiljuje konkretna veljava trpečih ljudi. To se vidi v velikem delu povojnega
                     pripovedništva. Ko se domišljija srečuje s skrajno stisko, razkriva težnjo, in
                     to dostikrat na škodo umetnosti, da ostaja zvesta nerešeni grozi dejstev –
                     razmer, ki nas odtrgajo od umetnosti in vržejo v življenje, kakor če se človek
                     prebudi iz prikazni in nočne more v temnejšo svetlobo dneva. Pričakovanje
                     strahot se kakor oster veter zareže v naše leposlovje kakor tudi v naše
                     življenje.</p>
                  <p>Zgled za našo postavko je Popravljavec (The Fixer)<note place="foot" n="1"
                        >Bernard Malamud, The Fixer (London, Eyre&amp;Spottiswoode, 1967; New York,
                        Farrar, Straus&amp;Giroux Inc.).</note>, <pb n="047"/> roman, ki se
                     trdovratno in brez olepšav drži meja dogodkov, o katerih pripoveduje. »Dandanes
                     imamo opraviti,« pravi Malamudov junak, »s pokolom velikega števila ljudi in še
                     hujše bo.« To je svet pogromov, natančneje svet razvpitega Beilissovega procesa
                     v Kijevu leta 1913. Mendel Beiliss, obtožen, da je obredno umoril otroka, je
                     bil dve leti zaprt v ječi, kjer so nad njim izvajali vse vrste pridska na
                     življenje in duha razen odkritega umora. Ta primer je razvnemal edinole
                     pobesneli antisemitizem in tako se je vlada, ki se je bala javnega sojenja
                     Beilissu, odločila, da mu zlomi duha in izsili priznanje, istočasno pa je
                     uredila razmere v zaporu tako, da sta bolezen in nezgoda postali verjetnejši –
                     v upanju, da bo tudi tokrat smrt rešila položaj, ki je bil sicer nerešljiv. To
                     so bile razmere, ki jih je moral prenašati Beiliss, in zmaga njegovega
                     preživetja je tisto, kar poveličuje Malamud. Junakova naloga v tem primeru je
                     ta, da se ne zlomi, da ne prizna in ne zblazni in da ne potrdi s smrtjo svoje
                     žrtvene vloge, ki mu je bila vnaprej določena; skratka, da s preživetjem
                     zagotovi, da bo protičloveški položaj ostal nerešen, dokler se ne bo sam
                     sesedel.</p>
                  <p>Popravljavec odide iz svojega okolja, gre v Kijev in se kmalu znajde v rokah
                     sovražnikov, »po krivici obtožen, nemočen, da bi predložil dokaze ali da bi mu
                     verjeli.« Njegova usoda je enaka vsesplošni usodi Judov.</p>
                  <figure>
                     <graphic url="slike_z_62/z_62_27.png"/>
                     <head>Zahvalna nedelja – Tihožitje s sadjem in vinom <name type="author">Mirko
                           Kambič</name></head>
                  </figure>
                  <p>Čez noč se rodi norec, ki misli, da je judovska kri voda. Čez noč življenje
                     izgubi vrednost. Nedolžni se rodijo brez nedolžnosti. Človekovo telo je vredno
                     manj kakor snov, iz katere sestoji. Oseba je drek. Tisti Judje, ki ostanejo
                     živi, živijo v bolečini spomina. Kaj torej more Jakov Bok narediti glede na vse
                     to?</p>
                  <p>Če umrje, nič, in da bo umrl, je verjetno: »Bilo je naravno, da so jetniki v
                     zaporu umirali. Umirali so ko muhe sirom po Rusiji.« Popravljalca držijo v
                     osamitvi, tako da nima pojma o političnem položaju, ve pa, da če bi se vladi
                     posrečilo »dokazati«, da je neki Jud umoril ruskega otroka, bi bile Črne
                     stotnije upravičene in krvava povodenj bi spet preplavila judovske četrti.
                     Zoper to bo naredil, kar je v njegovi moči. Če umre v zaporu, bi to pomenilo,
                     da sprejema vlogo žrtve in priznava krivdo, ki mu je pripisana. Zatorej mora
                     ostati živ in s tem, da noče izginiti v smrti, prisiliti vlado, da ga postavi
                     pred sodišče. Njegovo poslanstvo, tako naposled spozna, je preprosto to, da
                     preživi.</p>
                  <pb n="048"/>
                  <figure>
                     <graphic url="slike_z_62/z_62_28.png"/>
                     <head>Zahvalna nedelja – Deček in kruh <name type="author">Mirko
                        Kambič</name></head>
                  </figure>
                  <pb n="049"/>
                  <p>Zato mora zdržati do procesa in pustiti, da s svojimi lažmi potrdijo njegovo
                     nedolžnost. Nima druge prihodnosti kakor to, da vztraja, da dočaka.</p>
                  <p>Vztrajati. Čakati. Zapovedi, ki opredeljujejo boj preživelega, ampak boj proti
                     čemu? Proti okoliščinam, sovražnim krhkemu območju civiliziranega življenja,
                     okoliščinam, ki naredijo življenje odurno, surovo in kratko; se pravi, proti
                     tistim okoliščinam, za katere si civilizacija prizadeva, da bi jih premagala in
                     nam, srečnežem, preprečila, da bi vnovič zdrseli v – naključno smrt in duhovni
                     vakuum, v telesno stisko in izpraznjeni čas.</p>
                  <p>Popravljavec živi v neolajšanem stanju telesnega neugodja: zimskega mraza in
                     poletne sluzavosti, nepotešenih potreb po hrani, zraku, gibanju in svetlobi,
                     kakor tudi hujših trenutkov bolezni, pretepanja in skrajne izčrpanosti. To so
                     razmere telesne nadloge, sklenjen krog telesno-duhovnega spodjedanja, o katerem
                     tragični junak, ko je njegov trenutek agonije premagan v slavi smrti, ve prav
                     malo. To je nedramatična, neslavna bolečina nespametnega telesa,
                     razčlovečevalni položaj, ki ga je žrtev od nekdaj poznala, ki pa ga je večina
                     od nas prezrla v prid »notranjemu« trpljenju – kakor da bi bila duh in telo
                     ločena svetova. Ločevanje duha od telesa je ena tistih iluzij, ki se zdijo
                     potrebne za civilizacijsko ravnotežje, a kakor druge iluzije tudi ta ne zdrži
                     preskušnje skrajnosti. Bolečina, ki traja in traja, prenika skozi telo in duha
                     in zožuje razpon zavedanja na telesne zadeve. Bivanje postane ranljivo meso in
                     duh je prisiljen priznati svojo golo odvisnost.</p>
                  <p>V tem kakor tudi v drugih pogledih preživetje preobrača civilizacijske
                     vrednote: telesa ni več mogoče zanikovati kot nekaj, kar je nevredno duhovne
                     pomembnosti. Zares, vse je odvisno od skrivnostne moči kosti in krvi in v
                     skrajni sili se morata volja telesa in volja duha združiti za skupno stvar.</p>
                  <p>
                     <emph>Preživeli bojuje bitko</emph>, zavoljo katere je bila sezidana stavba
                     civilizacije, da bi jo bojevala. Strukturirani čas je eden velikih darov
                     civilizacije, podarjeni temelj za mero in smiselno delovanje. Skrajnost pa je
                     nasprotje tega, golo zanikovanje vseh človeških zadev in v skrajnih položajih
                     se oblike časa razkrojijo, ritem sprememb in časovnega potekanja je izgubljen.
                     Dnevi minevajo, letni časi, leta minevajo in popravljavec nima pojma, kako
                     dolgo se bo njegova preskušnja nadaljevala: »Čas je vel kakor stepni veter v
                     prazno prihodnost. Ni bilo konca ne kakega dogodka, obtožnice, sojenja.«</p>
                  <p>Njegov položaj ni kriza v normalnem pomenu besede, tudi ne kak določen razpon v
                     vzorcu pomembnega časa. Je praznina, popolna sama v sebi, zastoj v enoličnosti
                     popolnoma enakih dni, zadušljivo dolgočasje, ki bi lahko trajalo eno leto ali
                     pa vse življenje. Ruski zapori so bili razvpiti po takem življenju in
                     popravljalec bi bil lahko ostal v svoji celici in iz mladeniča postal starec,
                     ne da bi bila vsaj obsodba izmerila, koliko njegovega življenja je bilo
                     zapravljeno. Smrt časa uničuje krepilni občutek rasti, cilja in razgibanega
                     življenja; grozi zatreti vero v možnost, da lahko kar koli dosežeš že samo s
                     tem, da ostaneš živ, in tudi s tem se mora preživeli spopasti in to
                     prestati.</p>
                  <p>Pri tem, ko vztraja, mora popravljavec vedno znova spoznati, da »kadar koli je
                     prebil najhujše, je zmerom prišlo še kaj hujšega.« Element duha je prostor in
                     med drugim je civilizacija stvaritev trdnega prostora, v katerem se naša
                     človeškost lahko svobodno poraja in uspeva. To je prostor spodbudnega izobilja,
                     mreža pomena in izmenjave, matrica človeške skupnosti. Zagotovo to ni prazen
                     prostor, saj dobro vemo, da nič ne more živeti v vakumu. Ampak popravljavec
                     živi tako; ko je priklenjen na svojo celico in drhteč od bolečine, je praznota
                     časa dopolnjena s praznoto popolne osamitve. Edini človek, s katerim je bil v
                     stiku, je bil umorjen. Edini drugi ljudje, ki jih videva, so njegovi ječarji in
                     preganjavci. Nobenega stika nima z zunanjim svetom in zato ne ve nič o tem, da
                     je njegov težavni položaj del večje celote. Njegovo življenje, njegovo
                     trpljenje se zdi odrezano od smisla in človeških vezi in prisiljen je vztrajati
                     z mislijo, da »ne trpi za nikogar razen samo zase.«</p>
                  <p>Popravljavec je nevernik in noče sprejeti tolažbe, da bo žrtev deležna
                     pravičnosti ob koncu časov. Ne more pa zanikati trpljenja svojega ljudstva.
                     Sprva vztraja pri tem, da »ni politična oseba«, toda njegovo lastno trpljenje
                     mu predoči bolečino vseh ljudi, ki so v skrajni stiski; spomin na pogrome ga
                     vzdigne iz osame in naposled spozna, da tedaj, ko se oblast uveljavlja tudi s
                     smrtjo nedolžnih ljudi, »nepolitičnega človeka ni«.</p>
                  <p>»Politična oseba« v čistem pomenu, kakor si jo zamišlja Malamud, je človek, ki
                     se zaveda posameznikovega implicitnega razmerja do človeške skupnosti, in zato
                     človek, ki se loti razumnega delovanja, da bi to povezavo enega z vsemi naredil
                     eksplicitno in učinkovito. Za popravljavca je razumno dejanje preživeti in s
                     svojim neodstranljivim bivanjem, z zavračanjem tega, da bi odšel ali postal
                     kratko malo žrtev, izsiljevati obstoječo oblast. Prekoračil bo protičloveško
                     praznino; napolnil bo <pb n="050"/> svoje preživetje s človeško vrednostjo in
                     tako preobrazil praznino v koridor pomembnega prostora.</p>
               </div>
               <div type="div3">
                  <head>Odporništvo in duhovna rast</head>
                  <p>
                     <emph>Po drugi svetovni vojni je pojem</emph> »vrednota preživetja« pridobil v
                     naših presojah ustanov, oseb in človeških dejanj nasploh tolikšno veljavo,
                     kakor bi le nekaj let prej povzročil strah in zavrnitev. Da premišljamo o
                     preživetju na tak način, naznanja spremembo v zavesti, premik k mejam in
                     temeljem, k previdnosti in novi ponižnosti, ki je zakoreninjena v pešanju in
                     občasnem neuspehu civilizacije kot učinkovitega mehanizma. Zasidrana je tudi v
                     ozračju okrutnosti in v ritmu uničevanja, ki sta postala značilna za naše
                     stoletje; in v razkritju smrti kot tistega, kar tudi je, nekaj, kar nas
                     preprosto in neizprosno čaka, nepristopna za mite in razumske razlage, ki so
                     ljudem tisočletja pomagale proti grozi in brezupnosti. Ko se znajdemo pred
                     mračnimi dogodki in še bolj mračnimi možnostmi, se približujemo ozaveščenosti
                     tiste vrste, ki jo David Rousset opisuje v svoji analizi preživetja v
                     nacističnih taboriščih kot pozitivni nasledek svoje preskušnje:</p>
                  <p>Dinamično zavedanje moči in lepote golega dejstva samega, da živiš, surovega,
                     oluščenega vseh nadgradenj – da preživiš skozi najhujše kataklizme in najbolj
                     pogubne zapreke. Hladno, čutno drhtenje od veselja, odprtega na najpopolnejše
                     razumevanje propada, in zato predirnost v delovanju in trdnost v odločitvah,
                     skratka, širša in silnejša ustvarjalna moč.<note place="foot" n="2">David
                        Rousser, The Other Kingdom (tr. Guthrie, 1947).</note>
                  </p>
                  <p>V drugačnem kontekstu bi bila trditev, kakršna je Roussetova, lahko propaganda
                     za še eno barbarstvo. Toda kot spoznanje pomembnega preživelca (Rousset je
                     sodeloval pri organiziranju odporniških skupin v nemških taboriščih) je to
                     globoko človeški odziv na blagoslov in čudež, da si živ. Dejansko je to uvid
                     tiste vrste, kakršnega kak grabežljiv preživelec nikoli ne bi mogel doseči; in
                     je tudi nekaj, kar ima Rousset skupnega z drugimi preživelimi, ki so taki kakor
                     on.</p>
                  <p>Preživetje, kakor ga opredeljujemo, je dejanje zavrnitve in odpora in zmožnost
                     preživelega, da prenaša nečloveške tegobe, njegove male zmage zoper uničevalni
                     monolit so oblike trmoglavosti, ki jo spodbuja življenje. Iz tega zornega kota
                     je boj preživelega večidel negativen. Lahko pa ima pozitiven izid; s tem, da
                     preživi neki položaj, utegne le-tega spremeniti, vendar preživeli na ta cilj ne
                     računa. In so tudi položaji, kakor tisti Solženicinovih junakov, ki so povsem
                     nedostopni za posameznikov vpliv. Vendar ni treba, da bi ta okoliščina
                     omejevala pomembnost preživelega. Kakor nakazuje Roussetov komentar, obstaja
                     nekaj, neka oblika spretnosti, ki jo je še treba upoštevati; nekaj, kar se
                     najde, ko je človek prignan do dna, onkraj pomoči in upanja, prignan skozi
                     ponižanje in nemočno trpljenje do stanja popolne golote. In tukaj, prav zaradi
                     tega, ker ne umre in ne odneha, se preživeli jaz sreča sam s seboj in s svojo
                     globino, kakor se ne bi bil nikoli mogel srečati, dokler je še užival
                     iztanjšano, cvetoče izražanje lastne osebnosti, kakršno ustvarja in spodbuja
                     civilizacija.</p>
                  <p>Preživelega smo videli v boju take vrste, ki mora zaslužiti naše spoštovanje;
                     pa tudi narava njegove preskušnje, njen značaj kot subjektivno izkustvo vsebuje
                     odkritje vrednot in zmožnosti, ki še dodatno uveljavljajo pravico preživelega
                     do dostojanstva. Iz njegove izkušnje izvira neka posebna celovitost in jasnost
                     videnja in še več, nekaj, kar je blizu tistemu, o čemer govorimo kot o
                     religioznem izkustvu, tista enkratna osvobojenost in izbrana izpolnjenost
                     svetnikov – tistih, ki so v bolečini zapustili družino, imetje in lastno voljo,
                     potem pa so se srečali iz oči v oči, v veselju in miru z numinozno silo
                     življenja samega. To, ali nekaj temu podobnega je tisto, kar je odkril Rousset,
                     in to je tudi tisto, kar zaposluje Solženicinovo najglobjo pozornost: duhovne
                     in transcendentalne razsežnosti v izkustvu preživelega; nepričakovana,
                     neprecenljiva vrnitev.</p>
                  <p>
                     <emph>Preživeli ne izbere</emph> svoje usode; skrajna stiska se zgrne nadenj
                     kakor nad milijone ljudi v našem stoletju. Rad bi ji ušel, ko bi mogel, vendar
                     se znajde na kraju, kjer izbruhne zlo in ga od vseh strani žene smrti naproti.
                     Solženicin nas vodi k bistvu tega izkustva in prav v njegovem delu je junaštvo
                     preživetja poveličano na najbolj prepričljiv način.</p>
                  <p>Solženicinov preživeli je človek, ki goreče ljubi svoje ljudstvo in njegovo
                     stvar; človek, ki se je postavil po robu nacističnemu vdoru, nato pa je odgnan
                     v sibirsko taborišče; prav isti človek, nebogljen, vendar zagrizeno
                     nesprijaznjen z vlogo žrtve, ki je odločen, da bo ostal človeško bitje,
                     nedolžen in nezlomljen v razmerah, ki so načrtovane posebej za to, da bi strle
                     življenje in duha. Njegova energija žari v namerjenem besu skrajne razpetosti
                     med voljo do življenja in voljo, da ostane čist – med skoraj mističnim
                     vrednotenjem življenja na eni strani in na drugi med neomajnim zavračanjem, da
                     bi se vdal, se prodal ali na</p>
                  <pb n="051"/>
                  <p>kakršen koli način postal pomagač sistema, ki ljudi pomanjšuje na lutke in
                     meso. To je težavni položaj preživelega in v njem Solženicin z notranjo
                     avtoriteto človeka, ki je popolnoma pretrpel snov svojega pisanja, zariše
                     podobo moža, kateremu boj za to, da bi ohranil živo dušo v živem telesu,
                     postane s<emph>ine qua </emph>
                     <emph>non</emph> moralnega bitja – in v tem popolnem pomenu odločilno človeško
                     dejanje.</p>
                  <figure>
                     <graphic url="slike_z_62/z_62_29.png"/>
                     <head>Zahvalna nedelja – Igra večernih oblakov <name type="author">Mirko
                           Kambič</name></head>
                  </figure>
                  <p>Solženicinov svet ima vse značilnosti skrajne stiske, koncentracijsko
                     taborišče, ki je izvir in referenčna točka strahovlade, kot popek totalitarne
                     nočne more. Tudi ni ustrezno, če rečemo, da so taborišča in zapori metafore za
                     družbo; so stvarnost onstran videza, temno srce v telesu življenjskega početja,
                     prav kakor so v <emph>Prvem krogu</emph> tovornjaki, v katerih prevažajo
                        <emph>zeke</emph>, popleskani tako, da so videti kakor dostavni vozovi za
                     zelenjavo. Izvajanje strahovlade povezuje površje s stvarjo samo in človek
                     utegne pasti – danes še diplomat, jutri že zapornik – tako zlahka, kakor da
                     vzdigneš telefonsko slušalko. V tem svetu so načini življenja in moralne drže,
                     ki jih spremljajo, merjeni po standardu, ki izhaja iz izkušnje preživelega.
                     Solženicinovi junaki so prestali »vajenstvo« taborišč in njihova veljava izvira
                     neposredno iz dejstva, da so preživeli. In kadar so človeška bitja prisiljena
                     sprejemati in ubogati red, ki se vzdržuje z umorom in namernim
                     razčlovečevanjem, tedaj ni brezkompromisni moralni uvid preživelega nič manj
                     skrajen, kakor so razmere, katerim se upira. V skrajnosti je točka, onkraj
                     katere postane kompromis sokrivda; onkraj katere postane ironija hinavstvo; in
                     onkraj katere dobi čistost preživelega prednost pred drugimi težnjami po
                     moralni avtoriteti.</p>
                  <p>Namen totalitarnih metod je nadzorovati človeka v množici in zato tudi uničiti
                     posameznikovo neodvisnost, se pravi, odstraniti neukrotljivi človeški element
                     iz družbene organizacije. Ljudje morajo živeti po načrtu, in če človeški duh
                     noče biti programiran – ne v prid kake stvari ne vojaškega pohoda ali povečane
                     storilnosti – prav, tedaj ga bo treba odstraniti. Rusija v tem pogledu ni
                     edini, temveč po nacistični Nemčiji le najhujši primer vsesplošne prakse.</p>
                  <p>Vsepovsod si namreč ljudje zastavljajo nalogo, da bi sistematično stopnjevali
                     težnjo, ki je stara toliko kakor človeška usoda, da bi podredili človeške cilje
                     tehničnim sredstvom, in v našem času si vlade prizadevajo, da bi celotno
                     prebivalstvo podredile raznim vrstam višje organiziranosti, ki bolj učinkovito
                     služijo <pb n="052"/> sredstvom (ne ciljem) vojskovanja, proizvodnje in
                     organizacije same. Hitri napredek tega podjetja, značilnega za dvajseto
                     stoletje, pospešeno omogoča uničevanje posameznih oseb in končno človeka kot
                     človeškega bitja; kajti ne glede na to, kakšne so metode, nadzorovanje meri na
                     celoto in zato terja konec svobode in nedotakljivosti, zasebne moralne vizije
                     samostojno usmerjenih ljudi. Prav mogoče se zdi, da se oblikujejo nove svetovne
                     razmere, v katerih bo celotno človeštvo ob velikanskem trpljenju potegnjeno pod
                     nadzor dveh ali treh vlad – se pravi, mi vsi v roke maloštevilnih ljudi, ki so,
                     naj jih že imamo za zle ali dobronamerne, neumne ali orodje neobvladljivih sil,
                     v vsakem primeru predstavniki vodenja, ki je usodno za take človeško bistvene
                     stvari, kakor so spoštovanje življenja in dostojanstvo, ki si ga človek
                     ustvarja, ko ohranja svojo nedolžnost s pomembnimi odločitvami. Kakor je
                     opozorila Hannah Arendt:</p>
                  <p>Tako je, kakor da bi se bilo človeštvo razdelilo na tiste, ki verjamejo v
                     človeško vsemogočnost (ki mislijo, da je mogoče vse, če človek ve, kako je
                     treba v ta namen organizirati množice) in na tiste, katerim je nebogljenost
                     postala poglavitna izkušnja v njihovem življenju.<note place="foot" n="3"
                        >Hannah Arendt: The Origins of Totalitarianism (1951).</note>
                  </p>
                  <p>Etos preživelega se tiče samo teh slednjih, saj nemočni človek še vseeno lahko
                     odkloni in ne sprejme svoje vloge žrtve; odkloni lahko ugodnosti umika in se,
                     čeprav nemočen, odloči, da ne bo sklepal kompromisov – in da bo že z dejstvom,
                     da obstaja, postal očitek sistemu, koščica v grlu oblasti. Če pomislimo,
                     kakšnim gigantskim silam se postavlja po robu, bo njegovo dejanje mučno in zelo
                     majhnih razsežnosti, vendar bo z njim v svojem lastnem telesu in osebi postal
                     nepogrešljiv in poživljajoč dokaz, da človekov duh noče biti zatrt. Preživeli
                     deluje zato, da bi ostal zvest sam sebi, vendar kakor pri svetniku njegov zgled
                     izžareva moč, ki tudi druge ljudi spodbuja k premisleku in navdihu.</p>
               </div>
            </div>
            <div type="div2">
               <head>Znamenja</head>
               <docAuthor>Justin Stanovnik</docAuthor>
               <div type="div3" subtype="intro">
                  <p>V 12. poglavju 8. knjige Izpovedi poroča sv. Avguštin o najvažnejšem dogodku
                     svojega življenja:</p>
                  <p>»Tako sem, z grenko žalostjo v srcu, govoril in jokal. Kar zaslišim glas od
                     bližnje hiše, kakor glas ne vem ali dečka ali deklice, ki je pojoč spet in spet
                     ponavljal: vzemi, beri; vzemi, beri. Nehal sem jokati in se začel napeto
                     spraševati, če otroci v kaki svoji igri pojejo kaj takega, pa se nisem mogel
                     domisliti, da bi kdaj kaj takega slišal. Obrisal sem si solze in vstal: besede,
                     ki sem jih slišal, sem si razložil tako, da mi Bog ukazuje, da vzamem knjigo in
                     preberem poglavje, ki se mi bo slučajno odprlo.«</p>
                  <p>In Aurelius Augustinus, profesor govorništva v Milanu, ki se mu je julija leta
                     386 to primerilo, je vstal in vzel v roke Sv. Pismo. Odprlo se mu je pri
                     besedah iz pisma apostola Pavla Rimljanom, ki jih je profesor v tistem trenutku
                     potreboval. Končna posledica tistih besedi pa je bila ta, da je Aurelius
                     Augustinus postal sv. Avguštin, eden največjih, če ne največji učitelj
                     Katoliške cerkve.</p>
                  <p>Za pisanje, ki sledi pa je pomembno to, da tisti otrok, ki je prepeval besede,
                     ki jih je zahtevala neka igra, ni imel niti najmanjšega pojma, kakšne neznanske
                     posledice bodo sprožile na vrtu onstran zidu.</p>
               </div>
               <div type="div3">
                  <p>Znamenja so torej stvari ali dogodki, a se od drugih stvari ali dogodkov ločijo
                     po tem, da kaj pomenijo – nekaj, kar ni v njih, ampak zunaj njih. Če sprožimo
                     pogovor o znamenjih, smo torej na področju pomenov, z drugo besedo, na področju
                     jezika. Za vsako stvar ali dogajanje se lahko s kom dogovorimo, da nam bo
                     znamenje za nekaj ali da nam bo nekaj pomenilo. To ni nič posebnega, to vsi
                     vemo. Včasih pa se v svetu okoli nas pojavi kaka stvar ali pa se dogodi kaj,
                     čemur že takrat ali pa pozneje, ko o tem, kar smo videli ali doživeli,
                     opremljeni z novim videnjem ali novimi izkušnjami, ponovno razmislimo, ne
                     moremo jemati tega, da so tiste reči o nečem govorile ali na nekaj kazale. To
                     je preprosto zato, ker smo ljudje tako ustvarjeni, da si ne moremo kaj, da
                     tega, kar stopi pred nas kot pisava, ne bi prebrali, da česa, kar se nam zdi,
                     da je mogoče razumeti, tudi v resnici ne bi skušali <pb n="053"/> razumeti.
                     Tudi takrat, kadar ni nobenih zanesljivih znakov, da za obvestilom, ki smo ga
                     dobili, stoji kaka določena volja. Res pa je, da se te stvari nazadnje iztečejo
                     v občutje, da smo ljudje obveščana bitja – da svet govori in da smo ljudje
                     obveščani.</p>
                  <p>Saj tudi ljudje včasih kaj povemo, ne da bi vedeli, kdaj ali kako ali da bi to
                     sploh hoteli. Ko so me nekoč po letu šestdeset metali iz službe, mi je mati med
                     enim od obiskov doma na vsem lepem rekla: »Nič si iz tega ne naredi, saj tudi
                     to ne bo večno.« Bil sem nemalo začuden, saj te reči niti z besedico nisem
                     omenil. Prav trudil sem se, da o tem nisem govoril. Ko pa sem se potem, ko je
                     ni bilo več – zlasti potem – na to kdaj spomnil, sem počasi le našel razlago.
                     Mati je vse, kar sem rekel, vzela zelo zares – saj nisem vedel veliko povedati,
                     danes vem, da bi jo zanimala vsaka podrobnost, a meni se je zdelo, da nimam kaj
                     povedati – , o vsem je razmišljala in v vsem našla kako podrobnost, ki ji je
                     dala misliti. Poleg vsega pa je tudi nekoliko vedela, v kakšnem svetu živimo. A
                     kar hočem povedati, je to, da gre za poslušanje.</p>
                  <p>Na to sem pozneje nekajkrat pomislil, ko sem imel opraviti z ljudmi, ki me niso
                     bili pripravljeni poslušati. Dogodilo se je, da se mi je kdaj – ne prav
                     pogosto, a kdaj vendarle – iz zapletene duhovne, politične ali zgodovinske
                     situacije, pretekle ali sedanje, iz kakega kaosa, posrečilo izolirati nekaj
                     nosilnih momentov in jih sestaviti v razumno podobo, ki bi utegnila pomagati
                     razumeti kako dejanskost ali pa odpreti kako prihodno možnost na način, ki bi
                     mu po moji presoji vsak moral priznati prepričljivost ali celo kogentnost. To
                     se je, moram skromno ponoviti, zgodilo redko, a tolikokrat le, da lahko o tem
                     nekaj povem. Ko sem namreč potem s tako narejenim miselnim izdelkom prišel med
                     ljudi, enako pa tudi drugače misleče, in položil na mizo tistih nekaj stavkov,
                     ki bi se jih poslušalci morali, če ne že razveseliti, pa jim vsaj priznati
                     formalno korektnost, sem, ko sem se ozrl okoli sebe, zagledal prazne obraze, ki
                     brez misli gledajo skozme. Razočaranje, ki me je ob tem obšlo, se je kar
                     nekajkrat spremenilo v jedkost, kar je stvar samo poslabšalo. Končno pa sem le
                     moral sprejeti dejstvo: niso me poslušali. Ko so zaslišali moje prve besede, so
                     jih sprejeli za intonacijo miselne procedure, ki se ne bo iztekla v to, kar bi
                     bilo zanje sprejemljivo. Zaprli so se kakor školjke in se, ko je najhujše
                     minilo, spet odprli, ne da bi bilo v njih kaj več kot prej. Niso hoteli
                     slišati, kaj bom povedal, ali drugače, niso se podredili ontološki konstituciji
                     vsakega dialoga: da je nasproti tebi človek, za katerega je treba vedno
                     predpostavljati, da ti utegne kaj povedati.</p>
                  <p>O tem govorim zato, ker mi je čas, ki sem ga živel, dovolj razločno odkazal
                     neko nalogo, ki je tesno povezana s prepričevanjem ljudi. Tu pa takoj pride
                     zraven poslušanje in, včasih, celo poslušnost. Potem pa tudi zato, ker dialog
                     ni samo stvar, ki poteka med ljudmi, ampak tudi med človekom in svetom. Rekli
                     smo, da ima tudi svet – stvari, ki so v njem, in dogajanje, ki je v njem – svoj
                     govor ali svoj jezik. Včasih je to jezik, na katerega se človek ne more odzvati
                     drugače kot s čudenjem in strmenjem.</p>
               </div>
               <div type="div3">
                  <head>Nebo se odpira</head>
                  <p>Ko se je domobranski poročnik Miro Smolinski 8. maja 1945 na Tavčarjevi v
                     Ljubljani poslovil od žene Marije, ni nobeden od njiju slutil, da se vidita
                     zadnjič. Poročnik Miro se je poslovil kot človek, ki ne odhaja za dolgo: objel
                     je ženo, dvignil štiriletno hčerko in jo stisnil k sebi, sklonil se je v zibko
                     k sinku, ki takrat ni imel še en mesec, in ga poljubil. Marija je ostala sama
                     in naslednji dan, 9. maja, so bili v mestu že partizani.</p>
                  <p>O tem, kaj ji je po tistem oblikovalo življenje, je Marija Smolinski opisala v
                     spominskem zapisu, ki stoji v Zavezi 38 in nosi naslov Zapustil mi je hčer in
                     sina in lepe spomine. Podpisala se je pod ta zapis z imenom Marija Cvar, ki ga
                     je takrat, leta 2000, nosila že nekaj desetletij. Kako je do tega prišlo, bi
                     lahko opisali v neki zgodbi, ki bi jo morda imenovali Sreča v nesreči ali
                     Svetloba v temi in s tem povedali, da je bila Marija tak človek, da so se okoli
                     nje vedno zbirali dobri ljudje. To pa pomeni nič manj kot to, da sta bila v
                     njenem življenju nesreča in tema samo dva prostora, sredi katerih sta se vedno
                     spet naseljevali sreča in svetioba.</p>
                  <p>Če bi hoteli opredmetiti našo trditev o sreči in nesreči, o svetiobi in temi,
                     bi lahko navedli dva dogodka iz maja 1945. Za temo tistega časa bi poskrbele
                     neke besede Mileta Smolinskega, Mirotovega brata, ki je bil predvojni komunist
                     z najvišjimi partijskimi zvezami. Ko je po vrnitvi iz Nemčije, kjer je kot
                     vojni ujetnik preživljal vojna leta, izvedel, da so z drugimi domobranci ubili
                     tudi njegovega brata, je rekel, da je to prav in da bi ga, če tega ne bi
                     naredili drugi, ubil sam. Te besede so bile del teme tistega časa, posebej pa
                     so jo zgostile za Marijo. Za to pa, da tudi ta tema ni ostala brez svetlobe,
                     govori naslednje. Ko je bila Marija že čisto sama in na koncu in <pb n="054"/>
                     brez vsega, se je nekega dne pojavil poštar s pismom, v katerem je bilo tristo
                     dinarjev in listek, na katerem je pisalo: Gospa, ne bodite užaljeni in ne
                     iščite mojega naslova. To je za Vas in otroka.</p>
                  <p>A to sploh ni tisto, zaradi česar sestavljam te vrstice. S tem uvodom sem želel
                     narediti samo primeren okvir za neki prizor, ki vam ga sedaj želim posredovati,
                     če se mi bo posrečilo. Z njim se obenem vračamo nazaj k naši temi, ki ima,
                     kakor se spomnite, naslov Znamenja.</p>
                  <p>Za začetek moram povedati naslednje. Po prihodu partizanov je Marija morala
                     prijaviti prazno sobo. Najprej so ji hoteli vsiliti enega ali dva oficirja,
                     čemur se je uspešno uprla: da je sama z dvema otrokoma in da v tem nikakor in
                     pod nobenim pogojem ne popusti. Potem so ji poslali najprej eno partizanko in
                     potem še eno. Prva je bila medicinska sestra.</p>
                  <p>Neke noči je Marijo prebudil otrokov jok. Šla je k posteljici, da bi sinka
                     potešila. Potem pa jo je nekaj opozorilo, da se je obrnila proti oknu in
                     videla, da je zunaj neznana svetloba. Bilo je poletje in okno na stežaj odprto.
                     Ko je prišla tja, je imela kaj videti. Od severa je proti sredini neba šla
                     svetloba in pri tem postajala vedno močnejša. Obenem je začelo zvoniti. Tudi
                     zvonjenje je s svetiobo naraščalo in postajalo vedno glasnejše in obilnejše. To
                     je trajalo nekaj časa. Ko pa je svetloba dosegla drugi konec neba, je začela
                     počasi izginjati in izgubljati se je začelo tudi zvonenje. Nekaj trenutkov sta
                     potem bili samo tišina in tema. Za tem pa se je nebo spet razsvetlilo kakor
                     prvič. Ko je svetloba dosegla sredo neba, je bila tako živa in žareča, da je
                     bila podoba, kakor da se je nebo preklalo. Ne da bi kaj pomislila, je Marija
                     stekla iz sobe in nato čez dolgo predsobo na ono stran, kjer sta spali
                     partizanki. »Nekaj se dogaja,« je vpila vsa iz sebe, »nekaj se dogaja.« Skupaj
                     so potem vse tri stekle nazaj v sobo in k oknu. Ko sta obe partizanki zagledali
                     pohod svetlobe po nebu in zaslišali nenavadno zvonenje, sta dvignili, obe
                     hkrati, roke, padli na kolena in tam kleče bolj šepetali kot govorili: Nebo se
                     odpira. Mojbog, nebo se odpira. Nato se je vse še nekajkrat ponovilo, nazadnje
                     pa je nebo spet potemnelo in onemelo.</p>
                  <p>Ko je potem Marija o tej noči pogosto premišljala, je postajala vedno bolj
                     prepričana, da ve, kaj je tisto, kar je videla, pomenilo. Ko je izvedela, da so
                     partizani ujete domobrance, ki so jim jih izročili Angleži, pokončali – ko o
                     tem ni bilo mogoče več dvomiti – je vedela, da je tedaj spregovorilo nebo. Ko
                     so pozneje vse storili, da tudi moževega spomina ne bi bilo več, ko so
                     zaplenili njegove instrumente, klavir, harmoniko, violino in note, ko so
                     blokirali njegov bančni račun, na katerega je prihajal honorar za njegove
                     skladbe, ko so nazadnje našli tudi njegovo motorno kolo, ki ga je imel
                     shranjenega pri starših – zaradi tega kolesa je bila Marija obsojena in je
                     morala v zapor, ker ga ni prijavila – , ko so jo leta 1948 nazadnje vrgli iz
                     stanovanja; ko se je vse to dogajalo, je bila v njej kljub vsemu vseskozi
                     velika tolažba: da je v tisti svetlobi in tistem zvonenju bilo vključeno tudi
                     ime njenega moža, domobranskega poročnika Mira Smolinskega.</p>
                  <p>Že sam sem na to pomislil, predvsem pa so na to namigovali tisti, ki sem jim to
                     zgodbo pripovedoval, da je noč, o kateri je pripovedovala Marija, pač bila
                     tista noč, ko so na ljubljanski železniški postaji šle v zrak, druga za drugo,
                     cele kompozicije streliva, razstreliva in raket. Morda. Toda nepojasnjeno
                     ostane, od kod zvonjenje, ki je Marijo posebej dojmilo. Zakaj namesto tega ni
                     govorila o eksplozijah, ki so bile za dogajanje na železniški postaji bistvene
                     – in eksplozije so nekaj, česar še tak laik ne more zamenjavati. A bolj važno
                     je nekaj drugega.</p>
                  <p>Tudi če bi Marija na svoj način doživljala tisto noč, ki jo je v svetu
                     fizičnega sveta povzročilo dogajanje na železniški postaji, in nebo ni
                     spregovorilo tako, kakor je mislila Marija, ostane njeno razumevanje dogodkov
                     nedotaknjeno. Tudi če se nebo ni odprlo kot posebej poslano znamenje, se je
                     nebo odprlo v prenesenem pomenu: odprlo se je takrat, ko je sprejelo legije
                     nedolžnih. V njeni veri, podprti z absolutno moralno zavestjo o superiorni in
                     neodpravljivi pravici žrtve se je nebo odprlo že prej. S tem, kar je Marija
                     tisto noč videla, je bila na to samo opozorjena. In to je ravno vloga znamenj:
                     da nas opozarjajo na bistveno dogajanje sveta.</p>
               </div>
               <div type="div3">
                  <head>Zemlja je zavpila</head>
                  <p>Zaklanec je ena od vasi, ki so se razvrstile ob robu tistih pograjskih gozdov,
                     ki gledajo na barjansko stran. Če greste iz Ljubljane, boste to vrsto odkrili v
                     naslednjem zaporedju: Dobrova, Brezje, Podolnica, Horjul, Ljubgojna in
                     Vrzdenec. Zaklanec je v sredini. Kdo bi mogoče mislil, da so zato ta kraj
                     izbrali za izhodišče cestne povezave s pograjsko dolino, a ni tako. To, kar je
                     odločalo, je ozka prečna dolina Prosca, ki se kakih sto ali dvesto metrov nad
                     vasjo začne med gozdovi Ključa na desni in Slevice na levi narahlo spuščati <pb
                        n="055"/> proti Polhovemu Gradcu. Če hočete torej vstopiti v to dolino, se
                     morate nekoliko dvigniti. Vse, kar je za našo pripoved važno, se je dogodilo na
                     začetku te doline, do katere morate, kot smo rekli, narediti kratek, a oster
                     vzpon. Tam je že takoj na začetku na desni strani kamnolom ali če že imamo to
                     čudaško besedo, peskolom, takoj za njim pa, tudi na desni, negloboka dolinica,
                     ki ji ljudje, bogve zakaj, pravijo Široki potok.</p>
                  <p>Zaklanec in Široki potok sta dve žarišči grozljive elipse zla, ki je predmet
                     naše pripovedi. Kdo si jo je izmislil in narisal in zakaj?</p>
                  <p>Potem ko so bile njegove baze na Kočevskem Rogu poleti 1942 uničene, se je
                     partizansko vodstvo odločilo, da se naseli v Polhograjskih hribih. Centralni
                     komite Komunistične partije Slovenije, Glavno poveljstvo partizanskih čet in
                     Izvršilni odbor Osvobodilne fronte so se po kratkih postankih na drugih krajih
                     nastanili v zasilnih bunkerjih v gozdovih in grapah med cesto Dobrova–Polhov
                     Gradec in nemško mejo. Kidrič in Kardelj sta se za kratek čas ustavila v
                     Ljubljani: Kidrič se je pridružil druščini v pograjskih gozdovih prav kmalu,
                     Kardelj pa šele decembra.</p>
                  <figure>
                     <graphic url="slike_z_62/z_62_30.png"/>
                     <head>Prelivi na reki <name type="author">Mirko Kambič</name></head>
                  </figure>
                  <p>Na hitrico izkopani bunkerji so bili daleč od tega, da bi mogli nuditi udobno
                     bivanje. Matija Maček je njihovim prebivalcem, zlasti izvršnikom, ki so bili
                     morda res v najtežjem položaju, obljubljal, da se bodo stvari kmalu izboljšale.
                     Kocbek pravi v Tovarišiji (258): »Maček nam je obljubil, da se bomo v nekaj
                     dneh preselili v zimsko prebivališče.« In res so se v noči med 9. in 10.
                     decembrom Izvršniki izpod Toškega čela preselili v bunker na Babni Gori, ki pa
                     pravzaprav ni bil bunker, ampak prava hiša, primerno predelana in opremljena.
                     Predvsem pa je bil v vasi – sredi vasi. Drugo vodstvo pa je ostalo na starih
                     lokacijah, Centralni komite v neki hiši v Žerovnikovem grabnu, drugi pa na
                     Selih pri Dobrovi.</p>
                  <p>Polhograjci ali Dolomiti so bili pravzaprav nenavadna izbira. Njihova prednost
                     je bila v tem, da so bili takorekoč na pragu Ljubljane, kar je bilo za ažurnost
                     obveščanja izrednega pomena. Po drugi strani pa je ta odločitev bila prava
                     norost, predvsem gledano z očmi varnosti. Ali je bilo na takem terenu sploh
                     mogoče kaj narediti, ne da bi to opazili Italijani iz svojih postojank ali pa
                     Nemci ob meji kakih sto metrov više. Prisotnost poglavitnih revolucionarnih
                     ustanov je nujno imela za posledico takšno povečanje prometa, da ga, čeprav je
                     potekal po ilegalnih kanalih, ni bilo mogoče povsem skriti.</p>
                  <pb n="056"/>
                  <figure>
                     <graphic url="slike_z_62/z_62_31.png"/>
                     <head>Slovenska markacija</head>
                  </figure>
                  <p>Partizansko vodstvo – komunisti, tako imenovani zavezniki tako niso o ničemer
                     odločali – se je kočljivosti položaja dobro zavedalo. Odločili so se, da bodo
                     okoli izbranega ozemlja zgradili kordon neprodušnega strahu. Vedeli so, da
                     morajo doseči, da ljudje ne bodo ničesar videli in ničesar slišali – da ne bodo
                     hoteli ničesar videti ali slišati. Vedeli so, da bo potrebna velika in močna
                     injekcija, če bodo hoteli tako onesposobiti ljudi. Za teroristično akcijo v
                     Zaklancu so vedeli, da jo morajo izpeljati tako, da bo pustila vtis, ki bo
                     ostal in držal.</p>
                  <p>V noči 20. novembra so partizani udarili po treh hišah v vasi. Ne vemo sicer po
                     kakšnem vrstnem redu, a verjetno se je vse zgodilo istočasno. Tako so odpeljali
                     Dolinarjeve: očeta Janeza Dolinarja (65), mater Marijo Dolinar (57), hčer Ivano
                     Dolinar (19) in še drugo hčer Bernardo Dolinar (16). Od Zalaznikovih so
                     odpeljali dve: mater Ivano Zalaznik (59) in hčer Katarino Zalaznik (25). Pri
                     Fajdigovih so vzeli hčer Marijo Fajdiga (22). Vsa štiri dekleta so bila
                     neporočena.</p>
                  <p>Iz tistega večera obstajata dva spomina. Okoli osme ali devete ure se je iz
                     vasi zaslišalo divje streljanje. Ljudje so polegli pod mizo. Drugi dan se je
                     izkazalo, da sta se udarili partizanska patrulja in patrulja vaške straže iz
                     Horjula. Po tej verziji se je patrulja vaške straže umaknila, ne da bi slutila,
                     kako se bodo stvari nadaljevale. Obstaja namreč še druga, morda bolj verjetna
                     verzija, po kateri bi se obe patrulji spopadli šele naslednjega večera, ko so
                     prišli iz Horjula zavarovat vas. Posrednik drugega spomina je bil takrat
                     šestleten deček. Stal je ob materi, ki je v hlevu molzla. Vstopi partizan iz
                     vasi, z materjo nekaj govorita, potem pa se partizan nasloni na zid in začne
                     bridko jokati. »Še danes ga vidim, kakšen nahrbtnik je nosil.« Očitno je vedel,
                     kaj se bo zgodilo.</p>
                  <p>Razumljivo je, da vaščani niso spali, kaj se dogaja, pa tudi niso natanko
                     vedeli. Za Janeza Dolinarja pravijo, da ga niso z drugimi peljali naravnost v
                     Široki potok, ampak je moral z voli peljati naropano blago in poklano živino po
                     vasi dol na cesto in potem naprej skozi Podolnico in Brezje do kraja, kjer se
                     od ceste odcepi Bezenica, komaj prevozna gozdna pot, ki pelje na pograjsko
                     stran. Če je tako – in zakaj ne bi bilo, saj je zaklane prašiče in teleta nekdo
                     moral odpeljati – potem je Janez Dolinar prišel v Široki potok po velikem
                     ovinku šele takrat, ko so z drugimi že opravili. Lahko si nekoliko
                     predstavljamo, na kakšno prizorišče je prišel. Ostale pa so gnali po cesti
                     naokrog ali pa po bližnjici skozi Oskov graben. Za normalne razmere je to dobre
                     pol ure hoje. Kako pa so oni hodili? Kdo pa ve, kako so hodili; kdo pa ve,
                     kakšna je bila tista pot?</p>
                  <p>Janeza Dolinarja so spremljale izza oken oči nekaterih vaščanov. Ker je nekaj
                     dni prej vozil gnoj na določene njive, so voli, navajeni stalne poti, tudi
                     sedaj zavili s ceste. Tedaj pa so pritekli spremljevalci, ga s puškinimi kopiti
                     pobili na tla in ga zasmehovali, češ, da bi rad peljal stvari svojim
                     prijateljem v Horjul, a mu oni sedaj tega ne bodo dovolili, ampak bo moral to,
                     kar je na vozu, peljati svojim prijateljem v Ljubljano. Ker sam ni mogel
                     vstati, so ga morali dvigniti. Oprijel se je vrha volovske kambe in se s težavo
                     vlekel ob vozu naprej.</p>
                  <p>Zjutraj pa so bili otroci tisti, ki so šli prvi gledat, kaj je bilo ponoči.
                     Najprej na konec vasi k Dolinarjevim. Ali so bili pretreseni ob tem, kar so
                     videli? Ne, otroci niso tako pretreseni, kot si predstavljajo odrasli, res pa
                     je, da vse opazijo. In kar so opazili, je bilo razdejanje, ki ga lahko naredi
                     samo zavesten človek, nikoli žival. Satje – Dolinarjevi so bili čebelarji – je
                     bilo razmetano po vrtu po tleh in po drevesih, okna so razbita zevala, vrata so
                     bila s tečajev in na tleh, hiša izropana in razmetana, kamra izropana in
                     razmetana, dvorišče krvavo <pb n="057"/> od poklane živine, edino živo bitje
                     pri hiši je bil pes pri hlevu, ki je presunljivo zavijal in ga ni bilo mogoče
                     pomiriti. Nehal je šele, ko ga je neki kmet odvezal in odpeljal.</p>
                  <p>Za starega Zalaznika pa pravijo, da so ga, brž ko se je zdanilo, videli, kako
                     je, kot bi bil brez pameti, šel po vasi v smeri Širokega potoka proti gozdu,
                     dvigal roke in govoril: Kam ste ju odpeljali? Kam ste ju odpeljali? Potem pa se
                     je, kot bi uvidel nesmiselnost svojega početja, vrnil v hišo nazaj in tam jokal
                     celo dopoldne, da se je slišalo daleč po vasi. Mogoče ni mogel pozabiti na
                     prizor, ki se je dogodil ponoči v hiši: kako sta se žena in hči obupno držali
                     za tramove v skrivališču, kjer sta spali in kjer so ju seveda kmalu našli.
                     Partizani so ju morali dobesedno odtrgati od hiše.</p>
                  <p>Žrtve so bile zakopane na dveh mestih. To morda tudi pomeni, da so bile
                     izpostavljene dvema različnima postopkoma, k čemur se bomo še vrnili. Ena od
                     posledic te okoliščine je bila ta, da so jih našli, na vsak način pa prekopali
                     ob različnih časih: Dolinarjevi in Fajdigova so bile odkopani 19. aprila 1943
                     in pokopani naslednjega dne, 20. aprila 1943. Zalaznikovi Ivana in Katarina pa
                     sta bili najdeni in prekopani, po župnijski knjigi, šele skoraj dve leti
                     pozneje, 2. aprila 1945 odnosno 12. aprila 1945. V mrliški knjigi horjulske
                     župnije sta samo dva zapisa o najdbi in prekopu: april 1943 in april 1945.
                     Razumljivo je, da v mrliški knjigi ni nobenega vpisa iz časa, ko so jih
                     odvedli. Res pa je ob vsaki najdbi in prekopu dodana pripomba, kdaj so jih
                     odpeljali.</p>
                  <p>Pri Dolinarjevih in Fajdigovi stoji tale pripomba: »Dne 20. 11. 1942 od
                     partizanov odpeljani od doma in umrli nasilne smrti (zaklani).« Ker je ta vpis
                     naredil župnik Nastran, ki je bil desetletja v službi v Horjulu in so ga ljudje
                     imeli priliko poznati kot izredno stvarnega in pravniško preciznega človeka, si
                     nam ni treba delati skrbi, da ta opis ne bi bil izraz dejanskega stanja. Poleg
                     tega pa je bil 19. aprila 1943, ko so odkopavali Dolinarjeve in Fajdigovo,
                     župnik osebno v Širokem potoku, saj so ga videli, kako se je tega dne od tam
                     vračal skozi Zaklanec pozno dopoldne, na vsak način pa še preden so peljali
                     skozi vas ostanke žrtev. Ko so ljudje videli, da nosi s seboj fotografski
                     aparat, se jim je to zdelo popolnoma v skladu z njegovim značajem. (Ne da bi
                     hoteli ali mogli natanko in pravično določiti odnose, ki jih je imel župnik
                     Nastran do partizanov, povejmo to, da je zanj veljalo, da z njimi ni bil ravno
                     v slabih odnosih. Zato je imel morda nekoliko bolj zanesljivo upanje, da mu bo
                     mogoče dokumente, ki jih je izdeloval o medvojnih dogodkih, ohraniti za farni
                     spomin. A so mu ne glede na njegovo vojno zadržanje po vojni pri neki preiskavi
                     vse pobrali in odnesli – nekatere stvari pa zažgali že na dvorišču. Najbolj se
                     je ljudem zdelo škoda kronike, ki jo je med vojno pisal o dogodkih v fari in
                     dolini.)</p>
                  <p>Partizanski pisci s tega prostora in iz tega časa o pokolu v Zaklancu skoraj ne
                     govorijo. O njem molčijo tudi voluminiozna dela, kot je monografija Rudolfa
                     Hribernika Dolomiti v NOB ali pa Karla Leskovca trilogija Križpotja, katere
                     prvi del se podrobno dotika dogajanja med pograjsko in horjulsko dolino jeseni
                     1942. Hribernik v Spominih, ki jih je izdal leta 1995, pravi le, da so v
                     Zaklancu odkrili trojko Katoliške akcije in jo likvidirali. Bolj čudno je, da
                     masaker v Zaklancu ignorira tudi dr. Cene Logar, ki je v tem času vodil in
                     organiziral boljševiško rezistenco na tem območju in bi človek zanj mislil, da
                     mu njegova filozofska obveščenost – njegov filozofski instinkt ne bo dopustil,
                     da bi ostale moralne dileme tega početja nerazrešene.</p>
                  <p>Tudi v knjigi Jesen 1942, ki obsega korespondenco med člani partijske vrhuške
                     in bosi revolucije prav iz tega obdobja, ne najdemo nič določenega. V pismu
                     politkomisarja glavnega poveljstva Borisa Kidriča Edvardu Kardelju – s terena v
                     Ljubljano – dne 18. novembra 1942 najdemo frazo »likvidacija odobrena«, a kaj
                     konkretno pomeni in na koga se nanaša, ne vemo (Jesen, 377). V poročilu – tudi
                     s terena v Ljubljano – sekretarja Centralnega komiteja KPS Franca Leskovška
                     Edvardu Kardelju 20. novembra 1942 stoji: »Včeraj so naši zopet izvršili
                     rekvizicije pri bega in ubili šest izdajalcev« (Jesen, 419). Toda tu je najprej
                     razlika v datumu za en dan, poleg tega pa je v Zaklancu bilo pomorjenih sedem
                     ljudi. Res pa je tudi, da ravno za te dni ne vemo za druge večje partizanske
                     umore na tem področju. Naj bo že kakorkoli, varnost je bila zagotovljena in
                     Leskovšek je 26. novembra že lahko vabil Kardelja: »Bo šunka in bo vino in boš
                     dobro sprejet« (Jesen, 451). S tem ne namigujemo, da so Kardelju te stvari kaj
                     dosti pomenile.</p>
                  <p>Ostane nam še Kocbekov partizanski dnevnik Tovarišija, ki obsega tudi celotno
                     dolomitsko obdobje od prihoda oktobra 1942 pa do odhoda aprila 1943. Tudi tu ne
                     najdemo nič konkretnega. Očitno Kocbek za dogajanje v Zaklancu ni vedel. Pa
                     tudi, če bi! Tudi tu bi se Kocbek, kakor vedno, reševal v ne-misel. Zvečer 20.
                     novembra – tistega večera, ko so tekli dogodki v Zaklancu – se je v bunkerju
                     spominjal stavka, ki ga je prejšnji dan pisal v Ljubljano: »Ena najvišjih
                     pridobitev zadnjega časa je spoznanje, da ima življenjska stvarnost <pb n="058"
                     /> svojo avtonomno zakonitost, ki z njo nasprotuje idealističnemu gledanju
                     apriornih teoretikov in moralistov« (Tovarišija, 254).</p>
                  <p>Sicer pa ljudje, kot je bil Kocbek – »prijatelji« ali »zavezniki« – niso bili
                     pomembni in niso šteli. Bili so služinčad, ki je nekaj pomenila samo, če je bil
                     zraven gospodar. V nekem pismu (Jesen 1942, 377) roti Kidrič Kardelja, naj
                     vendar že pride iz Ljubljane, da bo lahko sam odšel na teren, zakaj »pri
                     prijateljih mora biti eden od naju«.</p>
                  <p>Kordon strahu, ki so ga partizani zgradili z boljševiško nadarjenostjo, je bil
                     trden in je držal. Partizani, njihovo vodstvo, njihovi kurirji, prihajanje in
                     odhajanje ljudi in blaga – vse je postalo nevidno. Glas o ustrahovalni
                     ekspediciji v Zaklancu je šel od vasi do vasi, dokler obroč ni bil sklenjen. To
                     vejo povedati vsi: po hišah so tudi za zaprtimi vrati in okni govorili samo še
                     o najnujnejših opravilih v hlevu in na njivah. Sinovom, ki so bili pri vaških
                     stražah, so matere naročale, naj pazijo, kaj govorijo, zakaj »oni« vedo
                     vse.</p>
                  <p>Z umori v Zaklancu pa se na poseben način ukvarja še ena knjiga. To je povest
                     Karla Grabeljška Pomlad brez lastovk. Izšla je leta 1957 pri Kmečki knjigi in
                     je eden od mnogih primerkov slovenskega ždanovstva, če smemo tako skromnemu
                     prizadevanju dati takšen okvir. Bolje bi bilo reči, da je to politkomlsarsko
                     pisanje za mirnodobne namene. Grabeljškov postopek je bil ta, da je vzel
                     različne in po sebi nepovezane dogodke iz resničnega življenja, ki jih je
                     doživel ali pa je zanje slišal, jih preoblikoval za svoje namene in iz njih
                     izdelal novo zgodbo – natanko tako, da je ustrezala potrebam mita, ki ga je
                     bilo treba vedno spet obnavljati.</p>
                  <p>Umor v Zaklancu pisatelj predstavi v poglavju z naslovom Partizani grejo
                     likvidirat Globelnikovi. Število žrtev je tako pomanjšal na dve, pomešal pa je
                     tudi druge okoliščine. Stanje, kakršno je bilo pri Globelnikovih, potem ko so
                     odpeljali mater in hčer, je bilo takšno, kakršnega so našli otroci 21. novembra
                     pri Dolinarjevih, od koder so odpeljali štiri ljudi. Dejstvo, da Grabeljšek
                     govori vseskozi samo o dveh, materi in hčeri, kaže, da se je odločil, da bo
                     uporabil to, kar se je zgodilo pri Zalaznikovih. Tu so tudi odpeljali mater in
                     hčer, poleg tega pa sta se tudi ti dve, kakor Globelnikovi, skrili na
                     podstrešju. Tudi še mnogo pozneje je pisatelj pripovedoval samo o umoru dveh
                     žensk, matere in hčere. Zdi se, da se mu je najbolj vtisnilo v spomin to, kar
                     se je zgodilo z Zalaznikovima. Ko so ga po mnogih letih nekoč vprašali, kaj je
                     v resničnosti ustrezalo njegovemu opisu likvidacije Globelnikovih, je odvrnil,
                     da je bilo tisto, kar se je v resnici zgodilo, nekaj čisto drugega. Pri tem
                     spraševalcem ni ušlo, da so se mu začele tresti roke.</p>
                  <p>Vmes pa je pisatelj v pripoved natresel sličice, pripombe in namige, za katere
                     je jasno, pod kakšnim vtisom želijo pustiti bralca. Ko dežurni partizanski
                     likvidator izve, da bo spet on streljal, se tolaži: »Spoznal je, da so
                     izdajalci napravili že toliko gorja med ljudmi, da bi vsako prizanašanje več
                     škodilo kot koristilo.« Ko partizani najdejo Globelnikovi, jim očitajo: »Pet
                     partizanov so že tukaj pobili in vaši sosedje stradajo po italijanskih
                     taboriščih.« Ko likdivator Frenk s strelom pokonča bežečo Globelnikovo hčer, je
                     to, kar ob tem čuti, naslednje: »Z gnusom in grozo je gledal zvijajoče se telo
                     pred seboj, krvavi vrat in široko odprte, že zameglele oči.« Ne manjka seveda
                     tudi poglavitnega lika partizanske »literature«: duhovnika, ki je v ozadju
                     vsega zla. V povesti je to stric Globelnikove matere, narejen pa je – glede
                     tega v poznavalcu ni nobenega dvoma – po resničnem duhovniku Srečku Hutu, ki so
                     ga ljudje ob italijansko-nemški meji v letih 1942 in 1943 dobro poznali, ko je
                     hodil od vasi do vasi, od kmetije do kmetije in ilegalno maševal, spovedoval,
                     obhajal in organiziral domači verouk. Partizani so mu nastavljali razne zasede,
                     da bi ga odstranili. Dokončno se jim je to posrečilo šele poleti 1944 nekje v
                     bohinjski dolini. Odvedli so ga na Pokljuko in tam po hudem mučenju (za katero
                     obstaja vosovska dokumentacija) usmrtili. Pisatelj daje Globelnikovima v usta
                     naslednje odgovore: Zakaj ste izdajali? »Stric je naročil.« Zakaj sta se
                     skrili? »Stric je tako rekel.«</p>
                  <p>V te zgodbe spadajo tudi pijani, pokvarjeni, krvoločni belogardisti: »Ob vsaki
                     ofenzivi so šli po hišah, bogve čemu, najbrž zato, da so laže kradli.« In ko
                     ujamejo neko partizanko, vidi mladi Smrekarjev Ivan naslednji prizor: »Bila je
                     samo ranjena, morda v noge ali pa tudi v trebuh, tako čudno se je zvijala.
                     Slekli so jo in rezali živo, v prsi, v obraz … oče, živo … «</p>
                  <p>Grabeljškova knjiga je izšla v petnajst tisoč izvodih. Recimo, da jo je
                     prebralo trideset tisoč ljudi: koliko strupa se je tako pretočilo v slovenske
                     ljudi! Nazadnje se vprašamo – čutimo, da moramo postaviti to vprašanje: Čigav
                     zločin je večji, katerega avtorja zločin je večji, ali tistega, ki je človeka
                     umoril, ali tistega, ki je umor tako predstavil, da je ubijal že ubitega? Za
                     Karla Grabeljška pravijo, da se je pozneje nekoliko spremenil in baje celo
                     izstopil iz partije. Namignili smo že, da je v zasebnih pogovorih nekoliko
                     relativiziral preteklost. A <pb n="059"/> kar je pripovedoval, se je izgubilo v
                     negotovih in preplašenih zakotjih zasebnega spomina, to, kar je napisal, pa je
                     še tu. To, kar so ti ljudje napisali, je ostalo in je še tu!</p>
                  <figure>
                     <graphic url="slike_z_62/z_62_32.png"/>
                     <head>Samotna cerkev <name type="author">Simon Dan</name></head>
                  </figure>
                  <p>Na levi strani ceste, ki pelje po Prosci navzdol v pograjsko dolino, se prav
                     nasproti peskoloma in Širokega potoka začenja pot, ki mimo kmetije sto metrov
                     više pelje na Slevico in naprej na Koreno. Tam imam prijatelje, zato sem to pot
                     prehodil že tolikokrat, da mi ni neznano, kakšna je spomladi ali poleti ali
                     jeseni ali pozimi; v soncu, v dežju in v snegu. A naj je bilo že kakorkoli, naj
                     je bilo tako, da sem se moral prebijati skozi prekipevajoče zelenje ali pa
                     iskati sence dreves, ki so z vejami segala z ene strani poti na drugo, ali pa
                     gledati, kako je listje začelo spreminjati barvo in postajalo vedno redkejše,
                     ali pa potem, ko so veje že same molele v nebo, potrpežljivo in modro, kakor bi
                     vedele, da tudi to ne bo za zmerom; naj je bilo torej že kakorkoli, vedno sem
                     bil bolj ali manj intenzivno, za daljši ali krajši čas, ko sem se vzpenjal in z
                     vedno večje višine gledal Široki potok pod seboj, z mislimi pri ljudeh, ki so v
                     tisti dolinici čakali smrti.</p>
                  <p>Kako jim je bilo?</p>
                  <p>Tako so se začenjale in minevale mnoge moje poti, nikoli brez spomina – nikoli
                     brez spomina, ki je nazadnje vedno omagal in nikoli ni mogel dlje od stavka:
                     Tukaj sem. Nekoč pa se je zgodilo nekaj, kar ni bilo, potem ko sem v glavi
                     našel zvezo, daleč od tega, kar so nekoč davno prej v nekem stanovanju na
                     Tavčarjevi v Ljubljani doživele gospa Marija Smolinski in dve partizanki.</p>
                  <p>Ne vem več, kateri dan v tednu je to bil, ali je bil delavnik ali je bila
                     nedelja. Vem pa, da je bilo poletje, a ne prevroče, tako kot vemo, da je tudi
                     lahko. Pod plavim nebom je bilo vse tiho, zdelo se je, da se nič ne premakne,
                     ne v zraku in ne na tleh. Večkrat sem na poti koga srečal ali pa me je kdo
                     prehitel, tistega dne pa sem bil sam. Skoraj vedno sem kje pod kmetijo videl
                     tudi čredo govedi, ki se je pasla po kakšnem robu ali pa je ležala v senci
                     okoli zasilnega korita: krave, teleta, biki. Takrat pa tudi tega ni bilo.</p>
                  <p>In tedaj se je začelo. Nekje pred menoj, v eni od tistih travnatih globeli, ki
                     so se izdolble <pb n="060"/> v pobočja na levi strani ceste, se je zaslišal
                     nenavaden glas. Čeprav ni bilo videti ničesar, sem takoj vedel, da tuli bik.
                     Kmečki otroci smo rastli z glasovi ljudi in živali hkrati in so nam te stvari
                     znane. Zato niti za trenutek nisem podvomil, za kaj gre. A ta glas je bil, ne
                     nekaj nenavadnega, ampak nekaj neznanskega; še nikoli v življenju, ne prej ne
                     pozneje, ne tukaj ne kje drugod, nisem kaj takega slišal. Prišel je znenada,
                     brez kakega poizkušanja ali stopnjevanja. Bil je to glas živali, a se je kot
                     krik dvignil in planil v nebo, kakor da bi prihajal iz velike rane. Ker ni bilo
                     ničesar videti, se je zdelo, da tuljenje prihaja iz zemlje. Ker se je steber
                     glasu – ki sem ga zaslišal, kakor da bi ga na neki način videl – dvignil tako
                     iznenada, ker je bil tako oster in prediren, sem pomislil, da ga mora biti
                     konec; da ne more dolgo trajati in da se bo zdaj zdaj sesedel nazaj v zemljo,
                     iz katere je prišel. A je kar trajal, čudno je bilo to, da je kar trajal. Zdelo
                     se je, da od nekod iz zemlje prihajajo do njega vedno nove moči in da glas
                     pobesnele in ponorele živali v vedno novih sunkih buta v poletno nebo. V vsem
                     je bilo nekaj tako tujega in neznanega, kakor da bi svet stopil iz reda – iz
                     luči in svetiobe, v katero je bil ustvarjen – in spregovoril o neki temni in
                     prvinski žalosti, ki je legla nanj. Barve, v katere se je odel ta glas, so bile
                     tako daleč od vsega pričakovanega, da me je obšel občutek, da sem sredi nečesa
                     neponovljivega. Pri srcu mi je postalo čudno. Pred menoj više gori je v nebo
                     rezala silhueta kmečke hiše, na skrajnem obzorju se je v daljavi kot bela pika
                     kazala cerkvica, vse naokoli so bili gozdovi, domači in prijazni, in med njimi
                     njive, dobre in naklonjene: sredi vsega tega pa ta neznanski glas, ki je imel
                     na sebi nekaj takega, da si je človek rekel, da je od tukaj in ni od tukaj.
                     Obstal sem, in če bi rekel, da sem poslušal, ne bi povedal prav. Bil sem tam in
                     s tem, da sem bil tam, dopuščal, da je z glasom, ki je prihajal do mene, rastla
                     v meni slutnja neke neznanske bolečine, ki se je zgostila tam doli v tisti
                     dolinici in ki je bila tako velika, da je vsrkala vase vse, kar je bilo
                     naokoli; zelenje, travo, drevesa, zemljo samo in prst samo, tako da tam ni bilo
                     ničesar razen nje – razen te bolečine in zadnje človekove zapuščenosti.</p>
                  <p>Skoraj se mi ne zdi potrebno, a bi tukaj le rad naredil neko pripombo. Kar sem
                     doživel na poti na Slevico, nima s tem, kar se je zgodilo na Širokem potoku pol
                     stoletja prej seveda nobene realne fizične zveze. Kar je po moji misli važno,
                     je samo to, da se v svetu dogajajo stvari, ki so nenavadne ali pa se nam zdijo
                     nenavadne – to v končni analizi sploh ni pomembno – in so, drugič, po svoji
                     sestavi in podobi takšne, da nas, če imamo to občutljivost v sebi, spomnijo na
                     nekaj, kar bi po človeški dolžnosti morali nositi v sebi kot nekaj, kar nas
                     postavlja kot ljudi in moramo na vsak način razumeti.</p>
                  <p>Pozneje sem večkrat v kaki družbi pomislil, da bi povedal, kaj sem tistega
                     poletnega dne na tisti poti doživel, pa sem se vedno premislil, še preden sem
                     začel. Tudi sedaj tega ne bi poizkušal, ko ne bi bilo gospe Marije Cvar,
                     nekdanje gospe Smolinski, ki je ob nekem srečanju začela: Nečesa vam pa še
                     nisem povedala … </p>
                  <p>A je bil to, če sežem globlje vase, le povod. Vzrok je bila mlada smrt Bernarde
                     Dolinar. Šestnajstletne! Kdo jo je mogel ubiti? Vzrok je bila skrivnostna smrt
                     Katarine Zalaznik – »lepe Kati«. Karel Grabeljšek je rekel, da je bila njena
                     smrt drugačna od tiste, ki jo je opisal v svoji povesti. Kako je umrla Katarina
                     Zalaznik? Kaj je videl Karel Grabeljšek? Kaj je šlo za njim? Zakaj so se mu
                     tresle roke?</p>
                  <p>Za menoj hodijo ta vprašanja. So pa še drugi vzroki. Ob neki letošnji
                     slovesnosti je bilo rečeno, da Slovenci nikoli ne bomo največji, lahko bomo pa
                     najboljši. Ob tej sugestiji sem se bolj zamislil, kot bi se sicer, ker sem se
                     spomnil na stavek, ki ga je v svoj partizanski dnevnik zapisal Edvard Kocbek v
                     bunkerju na Babni Gori, ne več kot dva kilometra zračne razdalje od Širokega
                     potoka, ne celih štirinajst dni po tem, kar so se tam zgodile te reči: »In ne
                     vem, ali je kdo danes na zemlji bolj človeški od Slovencev« (Tovarišija,
                     268).</p>
                  <p>Če prav premislim, je končno tako, da je vzrokov več. Eden je tudi stavek, ki
                     ga je v Spominih napisal Rudolf Hribernik, da bela garda prijemlje ljudi z
                     besedami: Aretiram te v imenu Kristusovem. Ljudje smo in ne vemo vsega, to pa
                     vemo, da kaj takega nihče ni rekel – ni mogel reči. Hribernikove besede spadajo
                     v sistem drugega ubijanja. Prvo mu ni bilo dovolj. Ali ni tako, da moramo
                     misliti na svetost Širokega potoka, če hočemo ob taki pokvarjenosti ostati
                     normalni?</p>
               </div>
            </div>
         </div>
         <div type="div1">
            <head>Slovenske teme – september 2006</head>
            <div type="div2">
               <head>Slovenske zamenjave</head>
               <docAuthor>Justin Stanovnik</docAuthor>
               <div type="div3">
                  <pb n="061"/>
                  <p>Ko je ljubljanski Dnevnik v sredo, 9. avgusta, opozoril svoje bralce in javnost
                     na pisanje dr. Tineta Velikonje, v katerem je izrazil svoje mnenje o
                     perspektivah, ki jih imajo svojstvene strategije, h katerim sta se zatekla dva
                     znana slovenska politika, predsednik države dr. Janez Drnovšek in evropski
                     poslanec Lojze Peterle, da bi premagala vsak svojo bolezen, je človek – zaradi
                     aranžmaja, v katerega je bilo opozorilo vpeto in zaradi značaja odzivov, ki jih
                     je povzročilo – samodejno pomislil na dva referenčna pojma, ki sta ju v
                     slovenskem jeziku izdelala Fran Milčinski in Ivan Cankar in ju večina Slovencev
                     pozna. Sama po sebi se je v človeku oglasila ta misel, a jo je nemudoma
                     zavrgel, ker je začutil, da sega zgodba s svojimi izsevki na področja, ki jih
                     ni mogoče odpraviti s sredstvi, s katerimi razpolaga satira. S čimer seveda
                     nikakor ne mislimo samo na vrsto bolezni, s katero sta povezana oba navedena
                     gospoda. Stvar torej nikakor ni bila taka, da bi jo človek odpravil z vzklikom:
                     Mar ni dovolj hudo že to, da imamo vsak večer opraviti z Našo malo kliniko, kaj
                     nam je bilo treba še tega. Gre namreč za to, da Slovenci, ne da bi zaslutili,
                     da je v tem kaj narobe, mirne vesti mislimo in delamo nekaj drugega od tega,
                     kar bi morali. Gre za specifični slovenski <emph>quid pro quo</emph>: za
                     zamenjavo resnega s trivialnim in trivialnega z resnim. To pa preneha biti
                     nedolžna reč tisti trenutek, ko postane oblika nacionalne kulture.</p>
                  <p>Sem pa pridejo še druge stvari. Na primer to, da je Dnevnikovo opozorilo prišlo
                     dobra dva meseca po tem, ko je Velikonja v publikaciji Nove Slovenske zaveze
                        <emph>Mi med seboj</emph> objavil svoje poglede. Malo verjetno, da gre ta
                     zamuda na račun pomanjkljive ažurnosti Dnevnika, ampak sta bili obe nastopajoči
                     novinarki na Velikonjo od nekod ali nekoga opozorjeni. Toda od kod in od koga
                     in s kakšnim namenom? Zanimivo, da nihče od tistih, ki so bili pozneje
                     pritegnjeni v zgodbo, ni postavil tega vprašanja. Vsi pa so pričakovali in
                     terjali – tudi s policijo, tožilstvom in sodstvom – da Velikonja odkrije svoje
                     vire. Za vsem so torej zelo verjetno stali določeni cilji in človek bi
                     pričakoval, da bodo ravno ti cilji zanimali novinarje in razmišljujočo javnost.
                     Nič takega. Vsi so se vdano pokorili iztočnicam obeh novinark in odigrali
                     vloge, ki jih je predvidel skriti načrtovalec. Pomemben je torej tudi motiv,
                     kakor nas opozarja Agatha Christie.</p>
                  <p>Predvsem in v prvi vrsti pa je seveda važno to, da so se vsi vpletli v neki
                     banalni primer, kot da bi bil najbolj resna reč. Primer je bil banalen predvsem
                     zato, ker je bil že dolgo razglašan, oznanjan in politično izrabljen. Bolezen
                     obeh politikov je bila javna, oba sta bila že kar nekaj časa nacionalna
                     bolnika: zaradi značaja svoje bolezni in zaradi načina odločitve, kako jo
                     ukrotita. Dejstvo je, da smo imeli vsi bolj ali manj določeno mnenje o tem
                     načinu. Velikonja se od nas razlikuje samo v tem, da je zdravnik in je svoje
                     mnenje zato lahko izrazil s tremi ali štirimi strokovnimi besedami. To je res
                     vse. In ta banalna in trivialna stvar je postala slovenski problem prvega reda.
                     Kako človek ne bi padel v skušnjavo, da pomisli na Milčinskega in Cankarja?</p>
                  <p>Ta okoliščina nam bo še bolj živo stopila pred oči, če jo primerjamo z odzivom,
                     ki ga je sprožil primer Petek. Primer Mirana Petka ni bil banalen ali
                     trivialen, kot je bil Velikonjev. Tu so neki zlikovci skoraj ubili človeka, ki
                     je imel tako službo, da je moral biti, če jo je hotel prav opravljati, vest
                     družbe. Miran Petek je to bil. Obravnava njegovega primera je pokazala nič manj
                     kot to, da država ne deluje; da država v važnih, morda najvažnejših nosilnih
                     točkah, v policiji, tožilstvu in sodstvu ne deluje. Celotno politično telo bi
                     se ob tem moralo vznemiriti, vsi centri družbene zavesti bi si morali začeti
                     postavljati vprašanja, če tudi sami ne veljajo za neoporečne zgolj zato, ker še
                     niso bili izpostavljeni empiričnemu preizkusu, kot so bili policija, tožilstvo
                     in sodstvo. Za tako pomembne stvari je šlo, a je bil odziv kompetentne in
                     splošne javnosti sporadičen in medel. V Velikonjevem primeru, ki je bil, ne
                     zaradi svoje narave, ampak zaradi svoje konkretne neaktualnosti, zanemarljiv,
                     pa je vse planilo in začelo razkazovati politično in moralno prebujenost in
                     tenkočutnost. Prišlo je do zamenjave med stvarmi, ki so v središču, in stvarmi,
                     ki so na obodu: med centrom in periferijo. Vsi pa vemo, da je ob tem pred nami
                     nemudoma vprašanje zrelosti.</p>
                  <p>Na središčnost in zrelost je dr. Drnovšek zadel tudi s pojmom obskurnosti, s
                     katerim je opremil kirurga Tineta Velikonjo in revijo <emph>Zaveza</emph>.
                     (Čeprav smo se zelo trudili, da bi uveljavili dejstvo, da je pohujšljivo
                     besedilo objavil <pb n="062"/> društveni bilten Nove Slovenske zaveze, so vsi
                     govorili o reviji <emph>Zaveza</emph>.) Dr. Tineta Velikonjo ima lahko za
                     obskurnega kirurga samo človek, ki še ni slišal, da je ta gospod pokrpal že na
                     stotine črevesij, ali še ni imel priložnosti iti z njim po cesti, da bi videl,
                     kako mu skoraj vedno kdo, kar tam na cesti, da priznanje za to, kar je zanj
                     naredil.</p>
                  <p>Tudi z denunciacijo, da je <emph>Zaveza</emph> obskurna revija, je bil dr.
                     Drnovšek nerazumno krivičen. Če se kot urednik spomnim samo na to, kako ga je
                     po govoru pred dnevom državnosti leta 2004, v katerem je izjavil, da so zasluge
                     partizanov »večne in nesporne«, naša revija skušala umiriti in obdržati v
                     okviru splošne spodobnosti in vsaj za prihodnje obvarovati pred takšnimi in
                     podobnimi blodnjami! (Kako more človek, ki kaj da nase, reči, da je gibanje, ki
                     je postavilo družbeni in politični prostor, v katerem je bilo mogoče – ali pa
                     nujno – prirediti Goli otok, ki je mogoče najbolj rafinirana mučilnica ljudi v
                     zgodovini; ali pa prirediti na desetine sodnih procesov, ki jih je zrežirala in
                     uprizorila tajna policija; ali pa pobiti na tisoče in desettisoče ljudi, ne da
                     bi jim vsaj povedali, zakaj; kako je mogoče reči za zasluge ljudi, ki so svoje
                     »najboljše tovariše«, ko so zašli v stisko, strahopetno prepustili njihovi
                     usodi, kako je mogoče za njihove zasluge reči, da so »večne in nesporne«? Kako
                     more pameten in priseben človek to reči? V kateri osnovni odsotnosti je mogel
                     nastati ta stavek?) Samo obskurna revija <emph>Zaveza</emph> ga je takrat
                     skušala rešiti in obvarovati vsaj za naprej. Samo <emph>Zaveza</emph> – od vseh
                     slovenskih medijev! Ali naj zalamentiramo o pozabljanju in nehvaležnosti? A
                     brez haska vse skupaj mogoče le ni bilo.</p>
                  <p>Po vsem, kar vidimo, se namreč ne moremo ubraniti misli, da je dr. Drnovšek
                     sklenil, da svoj predsedniški finale izvede v slogu komedije. Naj bodo razlogi
                     za to odločitev že kakršni koli, naj je predsednik, striktno vzeto, to že hotel
                     ali ne, se nam zdi dejstvo, da se bo to nazadnje le zgodilo, udejanjenje neke
                     skrite estetske pravičnosti, ki kljub vsemu le deluje v človeških zadevah. Če
                     upoštevamo pragmatiko celotnega predsedovanja slovenski demokratični državi v
                     režiji postkomunistične kontinuitete, se nam zdi, da bodo takšni zaključni
                     akordi dali primeren pečat temu razmeroma dolgemu obdobju, pa naj bodo, kot smo
                     rekli, predsednikovi subjektivni nameni že kakršni koli. Poglejmo, kako nas je
                     to šestnajstletno predsedovanje vlade in države dojmilo.</p>
                  <p>Dr. Janez Drnovšek je bil predsednik vlade deset let – na specifičen način. Ne
                     dvomimo, da je počel stvari, ki so se od njega pričakovale – da je fungiral kot
                     predsednik vlade – a mu je uspelo to delati na tak način, da je v državljanih
                     pustil prepričljiv vtis, da v resnici ni ničesar naredil in ničesar povedal.
                     Čudno se to sliši, a tak je bil vtis, ki ga je ob koncu te službe zapustil.
                     Ostali smo z dojmom, da se je njegovega vladanja držala nekakšna vzdržnost ali
                     abstinenca. Očitno je čas, v katerega je vstopil, to dopuščal.</p>
                  <p>Sedaj pa je dr. Drnovšek že četrto leto predsednik države in spet ne dvomimo,
                     da se ne podreja osnovnim zahtevam svoje službe: da prihaja redno na delo, da
                     deli odlikovanja, sprejema uradne obiske in od časa do časa obišče slovensko
                     vojsko. Toda v tem, kako občutimo predsednika države državljani – cives,
                     populus, hoi polloi – pa se zdi, da se v temelju ni spremenil, le da je
                     abstinenco, ki smo jo nekoč videli v njegovem predsedovanju vladi, spremenil v
                     nekaj, čemur bi morda lahko rekli privatizacija. K temu nas navaja občutje, da
                     z njegovega predsedniškega mesta ne prihaja takšno govorjenje in delovanje, da
                     bi v nas rastla zavest, da so v njem problemi države deležni pozornosti
                     objektivnega političnega uma, ampak prihajajo do nas takšni, kakor se lomijo
                     skozi prizmo njegove enkratne in specifične osebnosti. To je nekakšna deviacija
                     – oddaljitev od navedenega in pričakovanega – in prinaša, kot smo rekli, okus
                     po komičnem. Nekateri pravijo, da je omenjene spremembe povzročilo njegovo
                     novo, moralno videnje sveta. Lahko, a vendar.</p>
                  <p>Glede tega imamo namreč pomisleke. Drnovšek je delal politično kariero na
                     način, ki je bil za takratne slovenske razmere navaden in celo edino možen, za
                     evropske razmere pa popolnoma nesprejemljiv. Do okna svoje ljubice – do oblasti
                     – se je vzpenjal po lestvi, katere sta se držala kri in nasilje. Raznovrstne
                     ideološke službe so sicer skrbele, da je bila lestev redno dezinficirana,
                     barvana in lakirana, a to ni bilo nikoli povsem uspešno in vsak klin, na
                     katerega je Drnovšek stopil, je imel kaj povedati o njeni zgodbi, o tem, kako
                     je bila narejena in postavljena. V tem vzpenjanju je bilo torej nekaj temeljno
                     nedovoljenega – nič osebnega, a vendar nesprejemljivega. In če bi teorija o
                     moralnih vzgonih Drnovškove metamorfoze veljala, bi nam morala biti v stanju
                     postreči z Drnovškovo revizijo svojega vzpona. Nič takega ta teorija ne more
                     pokazati. Predsednik ni nikoli niti z eno besedo omenil, da se zaveda, kje je
                     njegov Rodos.</p>
                  <p>Celo nasprotno. Ko je za kraj inavguracije svojega političnega gibanja
                        <emph>Zbiranje za pravičnost</emph> in razvoj izbral Turjak, je – ker tam ni
                        <pb n="063"/> dal nobenih znakov, da se zaveda, kje stoji – s tem naredil
                     nekaj, kar bo zgodovina nekoč označila za blasfemijo. S tem, kakor je tam vse
                     bilo, je bila tako reafirmirana problematičnost njegovega vzpona.</p>
                  <p>Takšen je videti, v nekaj potezah, quid pro quo v slovenski politiki, kakor ga
                     je realiziral dr. Janez Drnovšek, najprej kot predsednik vlade in potem kot
                     predsednik države. Na njem je mogoče videti nekaj znamenjskega. Za to
                     zamenjavo, ki so jo izumili in se je kot principa oprijeli postkomunistični
                     politiki, pa je značilno to, da je bila sprejeta kot nekaj normalnega domala
                     povsod: na institucijah, v katerih se oblikuje in obnavlja samosvest države, na
                     večini od kulturnih in znanstvenih središč; v večinskem delu medijskega
                     korpusa. Na navedenih mestih, kjer bi se morala stalno samopreverjati
                     veljavnost misli, ki jo ima država o sebi; na krajih, ki so tu zato, da se na
                     njih postavlja kritična presoja politične in moralne orientacije družbe: na
                     vseh teh krajih je tako stanje duha, da nikogar bistveno ne moti zamenjava v
                     velikem slogu med pristnim in nepristnim, med avtentičnim in neavtentičnim.
                     Velikonjev nastop je na nekem banalnem primeru lahkost in nevarnost takega
                     stanja postavil <emph>ad oculos</emph>.</p>
                  <figure>
                     <graphic url="slike_z_62/z_62_33.png"/>
                     <head>Kdo sem <name type="author">Mirko Kambič</name></head>
                  </figure>
                  <p>A zgodba o velikih zamenjavah bi bila zelo pomanjkljiva, če je ne bi
                     kompletirali s tem, kar se je zgodilo aprila 1990. Tedaj sta si stala nasproti
                     predsedniška kandidata Milan Kučan in dr. Jože Pučnik, nekdanji partijski šef
                     in nekdanji disident. In volivci so se s 59 % – mislim, da v drugem krogu –
                     odločili za nekdanjega partijskega šefa proti nekdanjemu disidentu.
                     Velikanskega pomena te izbire ni mogoče izraziti v dveh vrsticah – mogoče tudi
                     v tisočih ne. Mogoče in potrebno pa je reči: tristo let nas bo spremljal spomin
                     na to politično infantilnost, tristo let bo to hodilo za nami. Razume se, a je
                     vendar treba tu povedati, da nimamo nič zoper Milana Kučana. Zaradi nas bi
                     lahko bil čislan tajnik v kaki občini severovzhodne Slovenije ali pa prvi
                     človek advokatske elite v Ljubljani ali Mariboru. Nam je to vseeno. Nas zanima
                     Milan Kučan samo toliko, kolikor se je ob njem – in z njegovo pomočjo – moglo
                     zgoditi temeljno umanjkanje narodove prisebnosti v nekem ključnem trenutku
                     zgodovine. In seveda to, kar je njegovo ustoličenje na mesto predsednika
                     demokratične države pomenilo. Pomenilo je retardacijo procesa narodovega
                     prihajanja k sebi po totalitarnem šoku. Tudi za Kučana ne trdimo, da je morda
                     zanemarjal službo, v formalnem pomenu te besede, tako <pb n="064"/> kot se
                     včasih za koga reče, da ne zasluži plače. Daleč od tega. A vseeno velja, da smo
                     ga kot predsednika, v polnem pomenu besede, začutili samo takrat, kadar je
                     zastavil visokost in dostojanstvo službe za interese kontinuitete. Ko se bo
                     vse, kar ni pomembno, izgubilo v pesku časa, bosta Kučan in Drnovšek – in
                     mnogi, mnogi drugi – v foliantih narodovega spomina stala kot pomembna, morda
                     usodna blokada razvoja, h kateremu je Slovence klicala zgodovina.</p>
                  <figure>
                     <graphic url="slike_z_62/z_62_34.png"/>
                     <head>Zamišljeni labod <name type="author">Mirko Kambič</name></head>
                  </figure>
                  <p>Ko mi je v ponedeljek, 7. avgusta, telefonirala novinarka ljubljanskega
                     Dnevnika Meta Roglič, sem ji razložil, da sem za Velikonjevo besedilo moralno
                     odgovoren tudi jaz, ker je izšlo v eni od publikacij Nove Slovenske zaveze,
                     katere član sem, ne pa funkcionalno, ker ni izšlo v Zavezi, ki jo urejujem. V
                     tem sem bil, kar zadeva Dnevnik, kar uspešen, čeprav so potem vsi drugi, ki so
                     čutili, da morajo o tej stvari kaj reči, govorili o »domobranskem časopisu
                     Zaveza«. Manj uspešen pa sem bil v nekem drugem poizkusu. Gospo sem hotel
                     opozoriti na to, da Nova Slovenska zaveza izdaja svoje publikacije že šestnajst
                     let in v njih govori o rečeh, ki so povsem nove in imajo poleg tega presežen
                     pomen za narodovo preteklost in sedanjost. In vendar Dnevnik, kot ljubljanski
                     dnevni časopis, nikoli ni registriral katere od naših pobud ali analiz, ki so,
                     kot sem ponovil, res pomembne za narodovo kulturo – in povrh ne ravno slabe.
                     (Nekoliko vem, kaj je dobro besedilo.) V pogovoru sem izrazil sum, da to ni
                     naravno in ne more nastajati samo od sebe, ampak mora od nekod ali znotraj
                     časopisa ali od zunaj prihajati pritisk. Novinarka je zavrnila moje rezoniranje
                     s trditvijo, da je ona pri svojem delu »popolnoma svobodna«. Pri tem sem
                     pomislil, da je pri tem nerodno samo to, da so milijoni in milijoni in milijoni
                     modernih sužnjev vedno veseli izjavljali, da so »svobodni«. Tega ji seveda
                     nisem rekel.</p>
                  <p>Da pa bi Dnevnikovo odločitev, da Velikonjevo gledanje na oba slavna bolnika in
                     njuno zdravljenje sporoči javnosti, postavili v kontekst, bomo opozorili na
                     neko davno kulturno storitev tega časopisa. V začetku junija 1995 je bilo v
                     škofovih zavodih neko strokovno posvetovanje, ki ga je 13. junija istega leta v
                     Dnevniku ocenil Vlado Miheljak. Na to njegovo oceno smo se v
                        <emph>Zavezi</emph> 18 odzvali takole: »Gre za oceno simpozija o Slovencih v
                     novejši zgodovini, ki ga je organiziral Slovenski spominski odbor. Miheljak ga
                     opremi s polpotovstvom; da je Nova Slovenska zaveza, ki je na njem sodelovala,
                        »<emph>oblika organiziranega desnega polpotovstva</emph>«; da je simpozij
                     potekal »<emph>v najbolj žlahtni polpotovski maniri</emph>«; da je bila za <pb
                        n="065"/> to prireditev značilna »<emph>polpotovska ekscesnost
                        nastopajočih</emph>«. Pol Pot je bil, kot vemo, kamboški marksist, ki se je
                     po nekaj letih bivanja v Vietnamu in na Kitajskem leta 1975 vrnil s skupino
                     profesionalnih revolucionarjev domov in s pomočjo Rdečih Kmerov organiziral
                     teror, ki bi mu – po rafiniranosti, a ne po obsegu – lahko stala ob strani samo
                     Bleščeča pot Abamiela Gouzmana. V dobrih treh letih, od 1975 do 1978, je
                     pokončal več kot milijon ljudi. Ob njegovem prihodu je glavno mesto Kambodže
                     Phnom Penh štelo čez 400.000 prebivalcev. V nekaj mesecih jih je zmanjšal na
                     30.000. Ostale je pregnal v džunglo, tam so pomrli, ali pa jih je preselil v
                     prevzgajališča, kjer so doživeli enak konec – po dolgih in nepopisnih mukah.
                     Grozote, ki so se v tistih treh letih zgodile v Kambodži, presegajo vse, kar so
                     v tem stoletju, tako nadarjenem za nasilje, uresničili pošastni genialci s
                     komunistično in nacistično poučenostjo.</p>
                  <figure>
                     <graphic url="slike_z_62/z_62_35.png"/>
                     <head>Staro in novo <name type="author">Mirko Kambič</name></head>
                  </figure>
                  <p>Tu nas ne zanima človek, ki je to napisal. To je vprašanje neke osebne higiene
                     in te se iz določenih razlogov – tudi okus ima pri tem nekaj besede – ne bi
                     radi dotikali. Pomembno je tukaj v resnici samo vprašanje prostora, v katerem
                     je mogoče kaj takega napisati. Kakšen prostor je to? To je zdaj vprašanje:
                     Kakšen prostor je to? Kje smo? Po vsem tem moramo prositi bralce, da si
                     odgovorijo na vprašanje, kaj se bo že jutri lahko zgodilo na ulici, ne da bi se
                     ljudje ustavili in izrazili vsaj minimalno nezadovoljstvo. Ali ni tako, da
                     boste izčrpali svojo domišljijo, ne da bi se mogli česa domisliti?«</p>
                  <p>Če bi Miheljakovo divjanje razumeli kot izraz svobodne odločitve, bi preveč
                     podčrtali moralno deformiranost tega časnikarja. Rajši bi ga nekoliko rešili z
                     odvisnostjo od vpliva ali celo ukaza zunaj njega.</p>
                  <p>Nad Velikonjo so nekateri vili roke in se pohujševali, nekateri pa so klicali
                     na pomoč državo in njeno represijo. Najbolj pa mu je »strokovna javnost«
                     zamerila, da je obema bolnikoma napovedal čas njunega konca, če se ne bosta
                     začela pošteno zdraviti. Toda dr. Tine Velikonja ni človek, ki bi varal ljudi:
                     »Gospa, samo sekirati se nikar. Še vse bo dobro.« Če si v njegovi družbi – in
                     nekateri smo sedaj v njegovi družbi že lepo vrsto let – boš prej ali slej
                     izvedel, kako je s teboj. To pa je v času, ko znamo vsi tako perfektno
                     manipulirati drug z drugim, osvežilno. Chapeau, dr. Tine, chapeau bas.</p>
                  <p>(P. S.: Akademsko medicino pa bi vseeno lahko malo relativiral!)</p>
                  <p>P. S.: Uredništvo Dnevnika ni hotelo objaviti tega prispevka.</p>
               </div>
            </div>
         </div>
         <div type="div1">
            <head>Ljubljanski škof dr. Gregorij Rožman</head>
            <div type="div2">
               <head>Uvod</head>
               <div type="div3" subtype="intro">
                  <pb n="066"/>
                  <p>Molčali smo in upali, da častni ljudje ne bodo dopustili in se ne bo zgodilo,
                     da bi sramota slovenskega pravosodja dočakala svojo 60. obletnico. Vendar, kot
                     nam je dokazala zadnja afera ob zavrnitvi sodne preiskave zoper nekdanjega
                     Mačkovega pomočnika majorja OZNE Mitjo Ribičiča, je slovensko sodstvo mnogo
                     bolj pokvarjeno, kot smo si doslej upali misliti. Na področjih, ki se dotikajo
                     političnih in svetovno nazorskih tem je zaostalo na ravni ostarelega
                     partijskega služabnika iz leta 1945. Zato moramo ob 60. obletnici primitivnega
                     kazenskega postopka in nezakonite obsodbe ljubljanskega škofa dr. Gregorija
                     Rožmana, iz katere se že dolga desetletja hrani prav tako primitivna propaganda
                     tako proti Cerkvi kot proti žrtvam medvojnega boljševiškega napada na slovenski
                     narod, prekiniti molk in zakričati, povedati, kaj grdega se je nekoč zgodilo,
                     kar se na naših sodiščih še naprej ponavlja. Pričati moramo proti komunistični
                     laži za resnico in pravico, dokler ta tudi na slovenskih sodiščih ne bo uradno
                     priznana in spoštovana.</p>
               </div>
            </div>
            <div type="div2">
               <head>Rožmanov proces</head>
               <docAuthor>Tamara Griesser–Pečar</docAuthor>
               <div type="div3">
                  <p>Nagovor upokojenega beograjskega nadškofa Franca Perka v Kočevskem rogu, na
                     kraju, kjer je bil pobit del iz Koroške vrnjenih domobrancev, je dvignil veliko
                     prahu. Med drugim je nadškof Perko poudaril, da lahko upravičeno pričakujemo,
                     da bo v svobodni Sloveniji končno prišlo do revizije Rožmanovega procesa,
                        »<emph>da bi se mogle njegove relikvije častno vrniti v domovino … </emph>«.
                     Na to se je oglasila med drugim tudi Spomenka Hribar v <emph>Mladini</emph>
                     (Politika ob grobiščih. »Cerkev je soodgovorna za bratomorijo pri nas. Doslej
                     se za to še ni opravičila« 8. 7. 2006), ki je škofa Rožmana celo obtožila, da
                     je s svojim delovanjem »<emph>'zaslužen' le za večje prelitje krvi</emph>«, ob
                     koncu vojne pa da se je izmaknil odgovornosti. Zaradi teh trditev in
                     selektivnega citiranja iz knjige <emph>Rožmanov proces</emph> (objavila sva jo
                     s kolegom prof. dr. Francetom M. Dolinarjem in vsebuje znanstveni ekspertizi,
                     ki ju je naročil generalni javni tožilec Anton Drobnič za obnovo procesa), pri
                     katerem je izpustila vse, kar ne podpira njenih tez, si na kratko oglejmo, na
                     podlagi česa je t. i. »ljudska oblast« 30. 8. 1946 ljubljanskega škofa dr.
                     Gregorija Rožmana v odsotnosti obsodila na 18 let zapora s prisilnim delom, na
                     izgubo državljanskih pravic za dobo 10 let po izteku zaporne kazni in zaplembo
                     celotne imovine. Po pritožbi zagovornika po službeni dolžnosti dr. Alojzija
                     Vrtačnika je Vrhovno vojaško sodišče FLRJ v Beogradu istega dne sodbo v celoti
                     potrdilo. Dodatno ga je obsodilo na izgubo državljanstva. Kazen izgube
                     političnih in državljanskih pravic pa je znižalo na pet let, pri tem pa ni
                     pojasnilo, kakšne državljanske pravice naj bi po odvzemu državljanstva sploh še
                     imel (<emph>Rožmanov proces</emph>, str. 13, 195).</p>
                  <p>Kot kaže sodba, namen sodišča sploh ni bil resno ugotoviti škofovo krivdo. Na
                     sodno klop so postavili zelo raznoliko skupino ljudi, ki ni imela skupnega
                     imenovalca – obenem so sodili namreč predsedniku pokrajinske uprave med nemško
                     okupacijo Leonu Rupniku, višjemu policijskemu in SS vodji SS-generalu Erwinu
                     Rösenerju, jugoslovanskemu podpolkovniku Milku Vizjaku in nekdanjemu upravniku
                     policije dr. Lovru Hacinu, v odsotnosti pa še ljubljanskemu škofu dr. Gregoriju
                     Rožmanu in ministru vlade v begunstvu dr. Mihi Kreku. Skupna obtožnica je kot v
                     drugih procesih, npr. v božičnem, hotela ob sramotilni steber postaviti in
                     obsoditi cele ustanove, organizacije in prepričanja. S škofom je na zatožni
                     klopi sedela Cerkev kot institucija. Da bi senca nedvomne krivde nemškega
                     okupatorja padla tudi na škofa in ministra Kreka, zadnji je s kraljevo vlado
                     emigriral in celo vojno deloval na strani zahodnih zaveznikov, so vključili v
                     proces tudi nemškega SS-generala Erwrina Rösenerja. Z raziskavo motivov, na
                     podlagi katerih v pravnih deželah odločajo o krivdi posameznika, se sodišče
                     sploh ni ukvarjalo.</p>
                  <p>Da so bili tako različni obtoženci sploh lahko obtoženi pred istim sodiščem, je
                     omogočala Uredba generalštaba o vojaških sodiščih z dne 25. 5. 1944. Tako je
                     vojaško sodišče razen vojaškim osebam sodilo tudi vsem civilistom, ki so jim
                     očitali, da so podpirali okupatorja ali na kak drug način škodovali NOB. Vendar
                     za Rožmana to sodišče ni bilo pristojno, ker bi Vrhovno vojaško sodišče v tem
                     primeru moralo izdati posebno odločbo, kot je to storilo za druge civilne osebe
                     v tem postopku. To pa je bila samo ena od kršitev procesualnega postopka – bile
                     pa so še druge kršitve procesualnega in materialnega prava, npr. obtožba bi
                     morala slediti preiskavi, sojenje v odsotnosti je bilo možno samo v izjemnih
                     primerih, česar <pb n="067"/> pa sodišče ni ugotovilo itd. – , ki bi že sama po
                     sebi morala prispevati k temu, da bi sodišče zahtevi za varstvo zakonitosti
                     ugodilo. Tega se je menda zavedala tudi prejšnja generalna javna tožilka Zdenka
                     Cerar, ki je takoj po svojem nastopu umaknila zahtevo za varstvo zakonitosti z
                     za pravno državo nesprejermjivim argumentom, da ni v interesu države.</p>
                  <figure>
                     <graphic url="slike_z_62/z_62_36.png"/>
                     <head>Škof Rožman na evharističnem kongresu leta 1935 v Ljubljani</head>
                  </figure>
                  <p>Sodišče je kar povprek in pavšalno obtoževalo obtožence za isto krivdo, da so
                     namreč »<emph>izvršili neštete vojne zločine nad slovenskim narodom: ubijanje
                        in izročanje ranjencev okupatorju, umore in pokole, zapiranja, mučenja,
                        odvajanja v koncentracijska taborišča in na prisilno delo v korist
                        okupatorja, prisilno mobilizacijo, požige, ropanja in uničevanje javne in
                        privatne imovine, posilstva in </emph>
                     <emph>druge vojne zločine … </emph>« (<emph>Rožmanov proces</emph>, str. 17– 8,
                        <emph>Cerkev na zatožni klopi</emph>, str. 140). Kolektivno je obtoževalo
                     skupino ljudi za delovanje protikomunistične strani med vojno, tako kolektivno
                     obsodbo pa pravo v demokratičnih državah enoglasno odklanja. Krivda je lahko
                     samo subjektivna, kar pomeni, da posameznik lahko odgovarja samo za dejanja, ki
                     jih je sam storil ali povzročil. Do konca procesa pa se ni izkazala, kakšne
                     vojne zločine nad slovenskim narodom naj bi Rožman izvršil, koga naj bi ubijal,
                     katere ranjence naj bi izročil okupatorju, koga naj bi zapiral, mučil ali
                     pošiljal v koncentracijska taborišča, kje naj bi požigal, ropal, uničeval
                     imovino, posiljeval itd.</p>
                  <p>V drugem delu obtožnice sledijo za vsakega posameznega obtoženca konkretni
                     očitki. Obsodba je te povzela skoraj dobesedno, prišlo pa je celo do novih
                     obtožb, kar je po kazenskem postopku vprašljivo. Škofu Rožmanu je sodišče
                     očitalo, da se je postavil »<emph>v odkrito službo italijanskega in kasneje
                        nemškega okupatorja</emph>« in da je škofija postala »<emph>center zbiranja
                        in izdajalskega delovanja združenih kvizlinških elementov v Sloveniji ves
                        čas sovražne okupacije.</emph>« Poleg tega pa da je svoj položaj kot
                     ljubljanski škof izkoristil in poslal »protiljudski del slovenske duhovščine« v
                     službo okupatorja. (<emph>Cerkev na zatožni klopi</emph>, str. 141) Za vse te
                     očitke tožilstvo ne nudi nobenih dokazov, brez teh pa ni mogoče govoriti o kaki
                     krivdi obtoženca. Obtožnica in sodba govorita o »<emph>poštenih</emph>« in
                        »<emph>nepoštenih</emph>« duhovnikih, kaj to pomeni, ne pove. Sodba ne
                     upošteva, da je Rožman odklanjal sodelovanje z »<emph>brezbožnim
                        komunizmom</emph>« iz verskih razlogov, kot je to bilo začrtano v okrožnici
                     papeža Pija XI. Kljub temu pa ni kaznoval duhovnikov, ki so oskrbovali
                     partizane, temveč je, prav nasprotno, partizanskemu verskemu referentu Metodu
                     Mikužu pomagal priskrbeti mašno posodje – ne glede na to, da je ta zapustil
                     svoje službeno mesto brez škofovega dovoljenja. Škof je bil očitno mnenja, da
                     tudi partizani potrebujejo dušne pastirje.</p>
                  <p>Po sklepu Vrhovnega plenuma OF, ki je 16. 9. 1941 z revolucionarnim aktom
                     prevzel oblast na Slovenskem in monopoliziral upor, <pb n="068"/> so lahko
                     vsakega, ki je deloval zunaj OF, pa četudi proti okupatorju, imenovali za
                     izdajalca. Ubijali so na cestah in domovih narodno zavedne Slovence – in ne
                     okupatorjev. Škof Rožman tega ni mogel in ni smel odobravati. Več kot absurdno
                     je nekoga, ki odklanja komunizem in umore med vojno, obtoževati, da je sokriv
                     za povojne umore.</p>
                  <p>Sodišče je škofu očitalo, da je visokemu komisarju Emiliju Grazioliju
                     zagotavljal »<emph>popolno sodelovanje duhovščine s fašistično Italijo</emph>«
                     in da je 3. 5. 1941 poslal Mussoliniju posebno spomenico, »<emph>v kateri
                        izraža popolno lojalnost in prosi blagoslov za okupatorjevo delo.</emph>«
                        (<emph>Cerkev</emph>, str. 141) V tej obtožbi je res samo to, da je bil pri
                     visokem komisarju – in to šele po devetih dneh in z odporom, kot verdostojno
                     priča njegov tajnik Lenič. Škof se je ravnal po cerkvenem zakoniku.</p>
                  <figure>
                     <graphic url="slike_z_62/z_62_37.png"/>
                     <head>Škof Rožman blagoslavlja Dom duhovnih vaj v Lichtenturnu leta 1936</head>
                  </figure>
                  <p>Kljub temu, da je bila že zdavnaj objavljena avtentična izjava, ki jo je Rožman
                     poslal Grazioliju, se v tisku še vedno pojavlja Graziolijeva ponaredba. Tanja
                     Lesničar–Pucko v <emph>Dnevniku</emph> 20. 6. 2006 zaradi te ponaredbe celo
                     odreka škofu Rožmanu, da bi bil zaveden Slovenec. Pri tem seveda zamolči, da je
                     zaradi svojega udejstvovanja v času pred plebiscitom moral zapustiti svojo
                     koroško domovino. Tudi <emph>Mladina</emph> je objavila celotno ponaredbo ob
                     članku Spomenke Hribar. Oba časopisa sta – in to je nekaj novega v slovenski
                     publicistiki – v naslednji številki objavila pojasnilo, da objavljeno besedilo
                     ni »<emph>identično z besedilom</emph>«, ki ga je napisal škof
                        (<emph>Mladina</emph>, 24. 6. ) oz. da je škof poslal »<emph>nekoliko
                        drugačno izjavo</emph>« (<emph>Dnevnik</emph>, 21. 6. ). V popravku oba
                     omenjata tudi, da je škof poslal izjavo Grazioliju in ne Mussoliniju. Medtem ko
                     je <emph>Mladina</emph> objavila izvirno izjavo »<emph>zaradi zgodovinske
                        korektnosti</emph>« in tudi pristavila, da je ponaredba na ljudi vplivala
                     porazno, ker niso imeli priložnosti prebrati popravka, pa je bila v
                        <emph>Dnevniku</emph> le zelo naivna izjava, da Rožman objavljene inačice ni
                     demantiral. Kako bi to med okupacijo bilo sploh mogoče? Po potvorjeni verziji
                     naj bi škof »<emph>z velikim veseljem</emph>« zvedel, da je bilo zasedeno
                     slovensko ozemlje priključeno k Italiji, govoril o »<emph>brezpogojni vdanosti
                        in sodelovanju</emph>« ter da naj »<emph>božji blagoslov pride na Vaše delo,
                        nad ves veliki italijanski narod ter nad slovensko ljudstvo, ki bo pod
                        okriljem Rimskega imperija lahko živelo in se razvijalo</emph>«. V
                     originalni verziji pa je škof priključitev zasedenega ozemlja jemal samo na
                     znanje, se zahvalil, da je vsaj na po Italijanih zasedenem teritoriju škofije
                     še naprej omogočen razvoj v kulturnem in verskem oziru, in upal, da se bo
                     avtonomija narodnega življenja v korist vere in morale še izgradila. Izrazil je
                     lojalnost v smislu cerkvenih predpisov in prosil Boga, »<emph>da blagoslovi
                        Vaše in naše prizadevanje za dobrobit našega ljudstva.</emph>«
                        (<emph>Rožmanov proces</emph>, str. 52)</p>
                  <p>Škofu sodba tudi očita, da je svojimi nastopi v javnosti »<emph>meril na
                        razbijanje narodne enotnosti in odporne moči ter podžigal k sodelovanju z
                        okupatorjem izdaji in zločinom proti narodu</emph>«. <pb n="069"/>
                        (<emph>Cerkev</emph>, str. 141) V resnici pa je kot najvišji predstavnik
                     Katoliške cerkve kot nepolitične ustanove zaradi svojih vernikov, do katerih je
                     čutil odgovornost, gojil določene stike z okupatorjem. Že v času italijanske
                     okupacije je premišljeval o tem, da bi s prižnice napadel okupatorja:
                        »<emph>Morda bi bilo res najboljše, da bi pretrgal vsake zveze z Italijani.
                        Velikokrat na to mislim, da bi javno nastopil v stolnici in obsodil vse
                        njihove krivice. Pa spet pomislim na potoke solz, ki jih matere in žene pri
                        meni prelijejo, ko me prosijo za intervencije, in ne morem. Če enkrat
                        prekinem bo vsaka intervencija zastonj.</emph>« In: »<emph>Nekoč me bodo
                        morda obsojali zaradi mojih zvez z Italijani. Vem a nikjer ne bo zapisano,
                        koliko notranjega odpora sem moral premagati vedno, kadar sem se odločil, da
                        grem k njim na obisk. Pa če zahtevajo obči interesi moram.</emph>«
                     (Stanislav Lenič. <emph>Življenjepis iz zapora</emph>, str. 77 in 150). O tem
                     je govoril tudi s papežem, ki mu je javno kritiko odsvetoval, češ da ga bodo
                     Italijani internirali nekje v notranjosti Italije in potem ljudem ne bo nihče
                     več mogel pomagati.</p>
                  <p>Sodišče sploh ni upoštevalo dejstva, da je škof pomagal številnim ljudem, ki so
                     iskali pri njem pomoč, in to ne glede na njihovo politično prepričanje. Včasih
                     je sprejel kar 50 prosilcev. Škofovo delovanje med vojno in njegovi kontakti z
                     okupatorjem so razumljivi, če upoštevamo njegove številne intervencije za
                     pregnane duhovnike, talce, zapornike, internirance, jude, otroke itd. Seveda ni
                     bila vsaka prošnja uspešna. V začetku je bil uspešnejši, ko pa so Italijani
                     ugotovili, da prosi za vsakogar, je visoki komisar Grazioli izdal navodilo, naj
                     škofova posredovanja obravnavajo kot posredovanja zasebnikov. Rožman je bil, in
                     to kaže celotno njegovo delovanje od prvega trenutka, ko je postal škof, v prvi
                     vrsti dušni pastir in ne politik ali diplomat, ko je pomagal ljudem, ko ni
                     hotel pustiti svojih fantov na cedilu pred domobransko prisego in je z njimi ob
                     odsotnosti nemških vojakov celebriral mašo. Po vsem, kar nam je znano, je bil
                     prepričan v zmago zaveznikov in da bo nemški poraz odločen drugje in ne v
                     Sloveniji. Menil je, da nasilen upor ljudstva ni prava pot, hotel je namreč, da
                     slovenski narod preživi vojno s čim manj žrtvami. Prepričan pa je bil, da je
                     komunizem še večje zlo kot nacizem in fašizem in da bo dalj časa vladal, če bo
                     prišel na oblast.</p>
                  <figure>
                     <graphic url="slike_z_62/z_62_38.png"/>
                     <head>Škof Rožman blagoslavlja Dom duhovnih vaj v Lichtenturnu leta 1936</head>
                  </figure>
                  <p>Spomenka Hribar v <emph>Mladini</emph> omenja med drugim spomenico, ki je bila
                     napisana kot dogovor na hude grožnje generala Roatta in Robottija škofu avgusta
                     1942 (teh seveda ne omenja), da bodo Italijani, če bo potrebno, požgali še več
                     vasi in izselili vso Ljubljansko pokrajino. Po izkušnjah zadnjih mesecev so
                     bile bojazni politikov in škofa, da bi Italijani te grožnje lahko uresničili,
                     povsem utemeljene. Zato so se na seji 12. septembra 1942 na pobudo škofa
                     sestali bivši tradicionalni politiki in predstavniki kulture. Izid sestanka je
                     bil nejasen, odgovoriti pa so morali, saj sta italijanska generala s svojo
                     grožnjo praktično namerila škofu pištolo na prsi. Vendar je avtorstvo odgovora
                     Robottiju nerazčiščeno (škof?, predvojni politiki?), ker nam je na razpolago
                     žal samo nemški prevod originalne spomenice, kjer podpisnik ni naveden. Zato
                     moramo biti pri svojih trditvah previdni. Še večja previdnost pa je na mestu
                     pri citiranju Robottijevih pripomb, ki niso samo prevedene, podajajo namreč
                     tudi subjektivno interpretacijo iz italijanskega zornega kota. Nekaj dni
                     pozneje, 26. septembra 1942, tudi to moramo omeniti, če hočemo prikazati
                     celovito sliko, je škof nesel Grazioliju formalno pritožbo zaradi nedopustnega
                     delovanja Italijanov. Ta je ves divji pripomnil, da bi dal zastopnike
                     političnih strank zapreti, če bi drznili priti s tako vlogo (Rožmanov proces,
                     str. 60–70, 242–245). Že 24. 10. 1941 pa je v pastirskem pismu duhovnikom svoje
                     škofije <pb n="070"/> in gostujočim duhovnikom, torej tistim, ki so pred Nemci
                     pobegnili, odkrito spregovoril proti nasilju nemških okupatorjev.</p>
                  <p>Spomenka Hribar zamenjuje policijo in vaške straže. Ne glede na to, da z enim
                     in drugim škof ni imel ničesar, so seveda vaške straže – in to je nesporno v
                     zgodovinopisju – nastale spontano v krajih samih, ki so bili izpostavljeni
                     italijanskemu in slovenskemu nasilju. Tragično je seveda, da so bile prisiljene
                     vzeti orožje iz rok Italijanov. Sodišče je leta 1946 Rožmanu očitalo, da so se
                     pod njegovim vplivom in zaradi njegovega »<emph>protinarodnega delovanja
                        pričele ustanavljati grupe izdajalcev</emph>«. Omenja sestanke vaških straž
                     v škofijskem dvorcu in imena navzočih, ne omenja pa ničesar konkretnega in tudi
                     ne ponuja prič. Podatkov o tem, da bi Rožman kdajkoli organiziral take ali
                     podobne edinice, ni. Rožman je seveda bil mnenja, da vojaki potrebujejo dušno
                     oskrbo, bil pa je proti temu, da bi kurati nosili orožje. Tako je napisal
                     proštu dr. Karlu Čerinu v Novo mesto leta 1944: »<emph>Duhovniki roke proč od
                        vsakega orožja, to je hudičevo delo</emph>« (<emph>Rožmanov proces</emph>,
                     146).</p>
                  <p>Sodišče je Rožmanu očitalo tiho mašo pred domobransko prisego 20. 4. 1944 na
                     stadionu v odsotnosti nemških vojakov. Po lastnih besedah in Leničevemu
                     pričevanju je to naredil z zelo težkim srcem. Bil je v strašanski dilemi. Na
                     eni strani je hotel vsakemu posameznemu domobrancu pokazati, da ima oporo v
                     Cerkvi, in ni želel dati povoda Nemcem, da bi edinice razpustili, na drugi
                     strani pa se je zavedal politične eksplozivnosti svojega nastopa. Dejstvo
                     seveda je, da sta prisega domobrancev in škofov nastop pri zahodnih silah
                     izzvala negativen odmev. Vsekakor pa ni imel maše, da »<emph>pokaže, da
                        popolnoma soglaša z nacistično politiko</emph>«, kot je napisano v sodbi
                        (<emph>Cerkev</emph>, str. 142)</p>
                  <p>Rožman je bil obsojen, da je »<emph>ostro obsojal osvobodilno gibanje
                        slovenskega ljudstva in ga prikazoval kot borbo proti veri in Kristusu
                        kralju</emph>«.</p>
                  <p>Tukaj sodba enači NOB in revolucijo, kar je pravzaprav ozadje celotnega
                     procesa. Rožman ni nikoli govoril o NOB, obsojal je »<emph>brezbožni
                        komunizem</emph>«, komunistično nasilje, revolucijo, brezversko delovanje,
                     predvsem pobijanje in preganjanje ljudi. Rožmanove kritike partizanskih
                     zločinov trezen človek ne more oceniti za »<emph>lažno propagando</emph>«, kot
                     je to storilo sodišče.</p>
                  <p>Obnova za revizijo Rožmanovega procesa je bila že trikrat zavrnjena kljub temu,
                     da so bila predložena nova dejstva, nova zgodovinska dela in omenjeni
                     ekspertizi. Posebno absurdno je argumentiralo zavrnitev sodišče 27. 9. 2000 (3.
                     sklep), ko je na eni strani trdilo, da ni naloga sodišča ugotavljati ali
                     spreminjati zgodovine, ker je to naloga zgodovinarjev, na drugi strani pa je
                     zavračalo strokovna mnenja zgodovinarjev z izgovorom, da so subjektivna.
                     Podobno kot revolucionarno sodišče leta 1946 je tudi Okrožno sodišče v
                     Ljubljani v vseh treh sklepih imelo »<emph>boj proti komunizmu</emph>« za boj
                     proti NOB. Tako npr. leta 1996: »<emph>Ker … se je pretežen del prebivalstva
                        odločil za boj proti okupatorju v okviru osvobodilnega gibanja, se je
                        obsojeni Rožman z odločitvijo za sodelovanje z okupatorskimi silami pri
                        zatiranju osvobodilbega gibanja, odločil tudi za boj proti delu lastnega
                        naroda … </emph>« (<emph>Cerkev</emph>, str. 149) Sodišče čisto v stilu
                     revolucionarnega sodstva ni predložilo nobenih dokazov za svoje trditve. Tudi
                     nesporno dejstvo, da se je Rožman zavzemal za bolj človeško ravnanje s
                     prebivalstvom in interveniral za izpustitev zaprtih in interniranih ali vsaj
                     omilitev kazni, sodišče ni upoštevalo, ker »<emph>po oceni senata škofove
                        humanitarne dejavnosti pač ni moč šteti kot boj proti okupatorski sili, pač
                        pa le kot ravnanje, ki je običajno in se od škofa pričakuje tudi po
                        cerkvenih pravilih in načelih … Razen tega pa ta dejavnost ni v ničemer
                        zmanjšala niti ovirala bojnih zmogljivosti okupatorja oz. preprečevala
                        njegovih ciljev, pač pa le v manjši meri blažila že nastale
                        posledice.</emph>«</p>
               </div>
            </div>
            <div type="div2">
               <head>Kakor sem jaz videl škofa Rožmana</head>
               <docAuthor>Celestin Jelenec</docAuthor>
               <div type="div3">
                  <p>Škofa Rožmana sem prvič osebno videl v tednu po Veliki noči 1941 pri pogrebu
                     nekdanjega ljubljanskega župana Ivana Hribarja. Bilo je oblačno tisto
                     popoldne.</p>
                  <p>Težko sivo nebo je viselo nad ljubljanskim poljem.</p>
                  <p>Oblačno vreme se je ujemalo z veliko potrtostjo, ki je tiste dni težila nas
                     vse. Jugoslavija je bila okupirana. Slovenije ne samo okupirana, tudi
                     razkosana. Sam obstanek Slovencev kot naroda je bil takrat dobesedno na kocki.
                     Nemški nacisti so se takoj prve dni z vso brutalnostjo in temeljitostjo lotili
                     dela, da bi iztrebili z Gorenjskega in Štajerskega vse narodno zavedne ljudi.
                     Kar je bilo Slovenije onkraj Mure, so pograbili Madžari. Po Ljubljani so se
                     šopirili Italijani. Kar so Nemci hoteli doseči z nasiljem, so Italijani
                     nameravali doseči z lokavostjo. Tudi ustaški Hrvatje, ki so takrat pod
                     Mussolinijevim in Hitlerjevim pokroviteljstvom ustanavljali »nezavisno državo«,
                     so <pb n="071"/> zatajili Slovence kot narod. V hrvatski uradni statistiki niso
                     poznali več Slovencev in so nas imenovali samo še »Štajerce in Kranjce«.
                     Ustaški časopisi niso poznali več Ljubljane in so jo imenovali Lubiano.</p>
                  <p>Sovjetska Unija, ki je bila takrat še Hitlerjeva zaveznica in tiha družabnica
                     pri delitvi Poljske in pri podjarmljenju malih baltskih držav, je Jugoslaviji,
                     čim je bila okupirana, odrekla nadaljnje priznanje in je izgnala
                     jugoslovanskega poslanika iz Moskve.</p>
                  <p>Od zapadnih sil so prihajale lepe besede. Nismo pa mogli od njih pričakovati in
                     nam tudi niso mogle dati pomoči. Bili smo popolnoma na tleh. Nikjer, na nobeni
                     strani ni bilo videti za nas rešitve. Obup se je loteval ljudi.</p>
                  <figure>
                     <graphic url="slike_z_62/z_62_39.png"/>
                     <head>Škof Rožman blagoslavlja prvoobhajanke. Na njegovi desni Anton Orehar,
                        poleg njega Janko Mernik (oktober 1949) <name type="author">Zedinjena
                           Slovenija</name></head>
                  </figure>
                  <p>Nekdanji ljubljanski župan Ivan Hribar, ki je bil vse svoje dolgo življenje
                     tako navdušen Vseslovan, da je v zadnjem letu celo verjel, da so ruski
                     boljševiki Slovani, si je v devetdesetem letu svoje starosti iz obupa sam vzel
                     življenje, se je dobesedno držal Prešernove pesniške, toda svetobolne besede,
                     da je manj strašna noč v črne zemlje krilu, kot so pod svetlim solncem sužnji
                     dnovi. To je tudi pismeno potrdil v kratkem testamentu, ki je tiste dni krožil
                     med Ljubljančani iz rok v roke.</p>
                  <p>Cerkev je izkazala usmiljenje ubogemu samomorilcu. Eden izmed očetov
                     frančiškanov ga je pokopaval. Ob grobu mu je govoril tedanji, še od
                     jugoslovanske vlade imenovani župan dr. Adlešič, ki je tiste dni še sedel na
                     ljubljanskem rotovžu. Govoril je tako, da so ga ljudje razumeli. Nisem mislil,
                     da bo prišlo k pogrebu toliko ljudi. V dolgih vrstah so stopali Ljubljančani
                     tiho in zamišljeno v pogrebnem sprevodu pod senco fašistične policije in
                     italijanskih vojaških organov, ki so si s svojimi najsijajnejšimi uniformami
                     menda domišljali, da imponirajo Ljubljančanom. Pogreb je bil tiha manifestacija
                     in zgovorna demonstracija proti okupaciji in novim oblastnikom. Če bi bili
                     takrat Nemci v Ljubljani, ne bi bili tega pogreba tako mirno gledali, ker bi
                     videli v njem sovražno provokacijo.</p>
                  <p>Ne štejem si v nobeno čast, da sem takrat bolj opazoval pogrebce, kakor pa se
                     udajal razmišljanju o štirih poslednjih rečeh. V sprevodu je bilo izredno mnogo
                     skromnih Ljubljančanov. Tudi izobraženi sloji so bili dobro zastopani. Enega
                     ali drugega znanega obraza nisem videl. V tedanjem negotovem času se nikomur ni
                     moglo zameriti, če je raje ostal doma in se ni kazal na cesti.</p>
                  <pb n="072"/>
                  <p>Zato mi je v vrstah pogrebcev posebno padla v oči visoko dvignjena postava
                     škofa Rožmana, ki je stopal v sprevodu v paru z nekim drugim duhovnikom. Ne
                     morda na nekem odličnem mestu v začetku sprevoda, temveč nekje v sredi med
                     drugimi Ljubljančani. Ne kot najvišji cerkveni dostojanstvenik v deželi, temveč
                     kot naš človek, naš someščan in naš sodržavljan, kot enak med enakimi. Nihče ga
                     ni mogel prezreti, ker je bil po svoji postavi za pol glave višji od
                     povprečnega Ljubljančana.</p>
                  <p>Takrat sem ga prvič osebno videl. Ni imel nobene dolžnosti, da bi se bil moral
                     udeležiti tega pogreba. Tako dolžnost je imel župan Adlešič, da je počastil
                     spomin svojega prednika na ljubljanskem županskem sedežu. Tudi jaz sam sem imel
                     osebno dolžnost, da sem prišel k pogrebu, ker je bil Ivan Hribar moj krstni
                     boter. Škofa Rožmana pa ni vezala nobena osebna, uradna ali družabna dolžnost,
                     povrh še, ko je šlo za pogreb samomorilca. Nihče ga ne bi bil pogrešal in mu ne
                     bi bil zameril njegovo odsotnost, kakor se ni moglo zameriti drugim, ki se
                     pogreba niso udeležili.</p>
                  <p>Vsi, ki smo ga videli pri tem pogrebu, smo razumeli, da je s svojo navzočnostjo
                     hotel očitno pokazati, da je na naši strani, da je popolnoma naš človek. In
                     tako je bila pri tem pogrebu brez besed sklenjena med nami tiha, zato pa
                     tembolj trdna in trajna zaveza.</p>
                  <p>Prvič sem z njim govoril šele več kakor leto dni po tem pogrebu. Med tem časom
                     se je pri nas pojavila tako imenovana OF, ki si je pod tem goljufivim imenom
                     postavila za cilj, z nasiljem in okrutnostjo upostaviti komunistično diktaturo
                     in ki je prizadejala slovenskemu ljudstvu toliko gorja.</p>
                  <p>Prejšnji ban Natlačen je takrat sklical anketo, kako bi se dalo v ljubljanski
                     pokrajini preprečiti medsebojno klanje med Slovenci, ker se je izkazalo, da
                     okupacijske oblasti niso sposobne, da bi vzdrževale osebno varnost v deželi. Na
                     ta sestanek je povabil okoli 20 oseb različnih strankarskih pripadnosti ne
                     glede na to, ali so pripadniki ali stimpatizerji OF. Da bi anketa ne imela
                     strankarskega značaja, je dr. Natlačen zaprosil škofa, da je dal na razpolago
                     prostor v škofiji in da je kot nevtralna osebnost predsedoval anketi. Na vsej
                     anketi škof ni dal nobene iniciative. Šele po končanem razgovoru, preden smo se
                     razšli, je predočeval profesorju Francetu Koblaju, ki je veljal za katoliškega
                     pisatelja in ki se je tudi udeležil ankete, kako se more ogrevati za OF, ko je
                     jasno, da gre za akcijo ateističnega komunizma.</p>
                  <p>Zadnje dni aprila 1945 sem bil spet v škofiji na sestanku članov Narodnega
                     odbora z generalom Rupnikom. Tudi ta sestanke je posredoval škof iz uslužnosti
                     na izrecno prošnjo N. O. Omenjam to, ker se je v emigraciji, tudi v
                     nekomunističnih krogih pojavilo mnenje, da je bil škof Rozman med okupacijo v
                     Sloveniji nekaka vodilna politična osebnost v akcijah proti OF. Kar smo v tem
                     oziru slabega storili, ni njegova krivda. Če smo kaj dobrega storili, ni
                     njegova zasluga. Za politične ali celo strankarske stvari ni pokazal smisla. V
                     tem še svojemu predniku Jegliču ni bil podoben. Da pa je z verskega stališča
                     nastopal proti ateističnemu komunizmu, je naravno, saj je bil vendar katoliški
                     škof.</p>
                  <p>Moja srečanja z njim v Ljubljani so bila formalnega, nekako uradnega značaja. V
                     osebne, takorekoč človeške stike sem prišel z njim šele v emigraciji. Prvič je
                     bilo leta 1949 v Mendozi, ko je prvikrat obiskal Argentino. Naša naselbina v
                     Mendozi je bila takrat še šibka. Vendar je tam že obstajalo sedanje Društvo
                     Slovencev. Tudi starosta Bajuk je že imel zbrano svojo pevsko družino, ki je že
                     takrat začela vzbujati pozornost mendoških domačinov.</p>
                  <p>V več kakor štirih letih, kar ga nisem videl, je škof precej osivel. Ostal pa
                     mu je njegov značilni pogled, nekako izpod čela. Pozdravni sestanek mu je bil
                     prirejen v kolegiju na San Martinovi avenidi. Bilo je tisto nedeljo v oktobru,
                     ko Cerkev obhaja praznik Kristusa Kralja. Ko smo po končani prireditvi
                     prihajali na cesto, se je ravno po avenidi približeval velik sprevod mendoških
                     katoliških in mladinskih organizacij z godbo na čelu. Iz sprevoda so vzklikali
                     kardinaloma Stepincu in Mindszenthyju. Ko so reditelji opozorili sprevod, da
                     stoji pred kolegijem škof, ki je pribežal izpod komunistov, so pozdravljali
                     tudi Rožmana.</p>
                  <p>Zdi se mi, da se je v prijetnem mendoškem ozračju dobro počutil. Nikdar ne
                     preje ne pozneje ga nisem videl tako dobro razpoloženega. Vesel je bil, ko spet
                     enkrat vidi visoke gore. Vendar, je rekel, kordiljera And je bolj veličastna,
                     ali naše gorenjske gore so lepše zelene.</p>
                  <p>Konec novembra 1951 je drugič prišel v Argentino. Prav takrat sem se preselil
                     iz Mendoze v Buenos Aires. Ob tem drugem obisku sem ga prvič videl – spet pri
                     pogrebu. Tisti čas se je pri stavbnih delih v daljnjem Neuquenu težko
                     ponesrečil član naše svobodne emigracije, gradbeni inženir Franek Tavčar, sin
                     zadnjega ljubljanskega župana pod Avstrijo in prvega v Jugoslaviji, slovenskega
                        <pb n="073"/> pisatelja drja. Ivana Tavčarja. Prepeljali so ga v Buenos
                     Aires na kliniko, kjer je umrl. Ena stran kronike visoških Tavčarjev ostane
                     torej napisana v Argentini.</p>
                  <p>To pot se škof ni udeležil pogreba samo kot pogrebec. Kot ljubljanski škof je
                     sam ob veliki asistenci vodil pogreb.</p>
                  <p>Ko je leta 1956 v tretjič prišel v Argentino, sem ga prvič videl na športni
                     prireditvi naše mladine na Pristavi v Moronu. Ob tej priliki nisem v njim
                     govoril. Samo opazoval sem, s kakšnim veseljem in udanostjo so ga obkrožali
                     ljudje iz naše emigracije, možje in žene, da so mu, visoko zravnanemu sredi
                     njih, mogli stisniti roko.</p>
                  <p>Od strani pa ga je radovedno in začudeno gledal mladi naraščaj, dečki in
                     deklice, ki so zagledali beli dan šele tukaj v Argentini, ki škofa še niso
                     videli in so vedeli o njem samo to, kar so jim matere pripovedovale in ki so se
                     takrat pripravljali na veliko slovensko birmo v Argentini.</p>
                  <p>V dolgi vrsti škofov starodavne ljubljanske škofije je bil eden ali drugi
                     gotovo bolj energičen kakor Rožman in morda tudi še bolj učen, prav gotovo pa
                     se nobeden osebno ni tako približal svojemu vernemu ljudstvu, se ni z njim tako
                     vživel, sočustvoval in trpel z njim kakor Rožman.</p>
                  <figure>
                     <graphic url="slike_z_62/z_62_40.png"/>
                     <head>Škof Rozman pozdravlja prvoobhajanca Toneta Mežnarja <name type="author"
                           >Zedinjena</name> Slovenija</head>
                  </figure>
                  <p>Ob njegovih obiskih v Argentini sem imel večkrat priliko, bodisi v družbi z
                     drugimi, pa tudi sam, da sem se z njim razgovarjal. Dotaknila sva se tudi
                     vprašanja, ki velja za »vroče železo«, o razmerju med katoliško Cerkvijo in
                     demokratičnim socializmom. Ali bi se dal spraviti v sklad trikotnik
                     demokratičnega socializma: svoboda, enakost in družnost s krščanskim
                     trikotnikom vere, upanja in ljubezni? Če je poslanstvo Cerkve, da oznanja
                     krščansko ljubezen, ali ni naloga demokracije, da preganja sovraštvo in, če ima
                     oblast, da ga tudi z vso silo zatira? Če gradi Cerkev boljšo človeško družbo od
                     zgoraj, iz višave navzdol, ali je ne gradi demokracija iz nižave, iz blata
                     navzgor? In če se na tej poti srečata, ali naj gresta mimo, kakor da se ne
                     vidita, ali naj se prijazno pozdravita, ali si naj stopita nasproti in si
                     zastavita nadaljnjo pot? Danes še vedno leži med obema enciklika iz leta 1931.
                     Oba pa imata istega smrtnega sovražnika, ki ga eni imenujejo brezbožni
                     komunizem, drugi pa nečloveški komunizem.</p>
                  <p>Teh vprašanj midva nisva rešila, a tudi razgovora nisva končala.</p>
                  <p>Lansko leto smo se vsi veselili, da nas bo spet obiskal. Vsak njegov prihod je
                     bil, kakor da bo sončni žarek posijal v Argentino. Prišla pa je potem iz
                     Severne Amerike žalostna novica, da je umrl. Pridružil se je – tudi sam žrtev
                     komunizma – množici mučenikov in nedolžnih žrtev komunistične zarote.</p>
                  <p>Bil je najvišji cerkveni knez Slovenije. Bil je služabnik božji. Bil je dobri
                     pastir svoji verni čredi. Bil je naša največja moralna avtoriteta. Bil je udan
                     sin slovenskega naroda. Bil je uslužen in ustrežljiv član naše narodne
                     skupnosti. Bil je doma in ostal je v zamejstvu zvest državljan Jugoslavije in
                     končno je bil dober in blag človek.</p>
                  <p>Naj bi veljale te vrstice v spomin blagemu človeku.</p>
               </div>
            </div>
         </div>
         <div type="div1">
            <head>Kočevski Rog 2006</head>
            <div type="div2">
               <head>Kaj je letos tam bilo</head>
               <docAuthor>Ivan Rampre</docAuthor>
               <div type="div3">
                  <pb n="074"/>
                  <p>Na grobišču pod Krenom v Kočevskem Rogu je bila v nedeljo, 11. junija 2006,
                     sedemnajsta obletna maša za pobite domobrance in druge žrtve revolucionarnega
                     nasilja. Slovesnost je vodil upokojeni beograjski nadškof dr. Franc Perko.</p>
                  <p>Uro pred začetkom svete maše je bila molitev rožnega venca. V imenu Vlade
                     Republike Slovenije sta ob breznu položila venec ministra dr. Andrej Bajuk in
                     dr. Andrej Bručan, v imenu Nove Slovenije g. Janez Drobnič, predstavniki
                     Slovenske ljudske stranke, vence pa so prinesli tudi Slovenski ameriški svet,
                     Nova Slovenska zaveza in France Kozina. Navzoči so bili še predsednik Državnega
                     zbora dr. France Cukjati in nekateri poslanci.</p>
                  <p>Ob 11. uri je bila sveta maša. Zbrano množico je nagovoril upokojeni beograjski
                     nadškof dr. Franc Perko na začetku maše in nato še v pridigi. Vpraševal se je,
                     do kdaj bo vladala miselnost komunističnega totalitarizma nad slovenskim
                     narodom, kdaj bomo resnično svobodni. Potrebno je obsoditi zločine, se
                     zavzemati za resnico, pravičnost in spravo, kar je naša moralna dolžnost. Med
                     mašo in v spominskem programu po maši sta pela združena cerkvena pevska zbora
                     župnije Rakovnik in Kodeljevo, vodil ju je Marko Ušeničnik. Maši je sledila
                     krajša spominska slovesnost. Uvodni pozdrav in sklepno zahvalo je prebrala
                     gospa Marija Zgonc, sodelovali pa so ob že omenjenem združenem zboru še Gorazd
                     Buh – trobenta, Joško Oblak – solo, z govori pa Urška Velikonja, Metka Rihar in
                     Justin Stanovnik.</p>
                  <figure>
                     <graphic url="slike_z_62/z_62_41.png"/>
                     <head>Zastave na Rogu <name type="author">Tine Velikonja</name></head>
                  </figure>
               </div>
            </div>
            <div type="div2">
               <head>Pravi zmagovalci so tisti, ki so sprejeli žrtev</head>
               <docAuthor>Franc Perko</docAuthor>
               <div type="div3">
                  <pb n="075"/>
                  <p>Spoštovani sobratje duhovniki, spoštovani predstavniki družbenega življenja,
                     cenjeni člani in podporniki Nove Slovenske zaveze, dragi svojci pobitih vojakov
                     slovenske domobranske vojske in vseh žrtev komunističnega terorja, dragi bratje
                     in sestre, ki cenite krščanske vrednote, za katere so se borili in dali
                     življenje mučenci Cerkve na Slovenskem, žrtve stalinističnega terorja
                     komunistične partije! Pozdravljeni v križanem in vstalem Kristusu!</p>
                  <p>Slišali smo Jezusove poslovilne besede, ki veljajo vsem njegovim učencem: »Jaz
                     sem z vami vse dni do konca sveta!« Da, On, Božji Sin in križani Odrešenik
                     sveta je bil z mučeniško pobitimi brati in sestrami v njihovih najbridkejših
                     trenutkih v času zločinske morije in nasilja brezbožnega stalinističnega
                     komunističnega terorja.</p>
                  <p>V zadnjih letih se marsikaj spreminja tudi v slovenskem prostoru. V javnost
                     vedno bolj prihajajo grozovitosti in zločini komunistične partije nad
                     slovenskim narodom. O teh zločinih dolga desetletja ni bilo dovoljeno govoriti.
                     Ljudem so vsiljevali lažne komunistične pravljice o usodnih časih slovenskega
                     naroda in nekateri se kar ne morejo posloviti od teh pravljic. Heroji so bili
                     komunistični pristaši, vsi drugi pa izdajalci in kolaboranti z okupatorjem. Kot
                     pošteni ljudje in kristjani se moramo vedno zavzemati za resnico, za
                     pravičnost, za odpuščanje in spravo med vsemi ljudmi dobre volje. To je naša
                     moralna dolžnost v času in prostoru, v katerem živimo.</p>
                  <p>V času druge svetovne vojne je bil slovenski narod žrtev treh totalitarnih
                     sistemov: fašizma, nacizma in komunizma. Fašistične in nacistične sile so
                     okupirale slovensko domovino. Slovenski narod se je upravičeno uprl okupaciji
                     in nasilju fašizma in nacizma. To pripravljenost slovenskega naroda pa je
                     zločinsko zlorabila komunistična partija za izvedbo svoje komunistične
                     revolucije. Ne samo, da je prevzela vodstvo upora, ampak je prepovedala vsak
                     upor proti okupatorju, ki ne bi bil pod njenim vodstvom. Tako je jasno
                     pokazala, da ji je pravi cilj komunistična revolucija, osvobodilni boj pa samo
                     sredstvo za dosego tega cilja.</p>
                  <figure>
                     <graphic url="slike_z_62/z_62_42.png"/>
                     <head>Govori škof Franc Perko <name type="author">Tine Velikonja</name></head>
                  </figure>
                  <p>Pri tem ne smemo pozabiti nekaterih dejstev, ki postavljajo delovanje
                     komunistične partije v pravo luč. Vodstvo partije je bilo pokorno
                     komunističnemu centru Kominterne v Moskvi, pravzaprav Stalinu, ki je uvedel
                     prav takrat v Sovjetski zvezi nezaslišani teror v obrambo svoje oblasti in je
                     pospeševal teror tam, kjer se je partija še borila za oblast. Pod njegovim
                     vodstvom so partije ustanavljale po svetu ljudske fronte, v katere so lovili
                     sebi v pomoč tudi druge ljudi. Taka je bila pri nas OF, ki se je v času, ko je
                     Stalin sodeloval s Hitlerjem, imenovala protiimperialistična fronta. OF ni bila
                     nekaj originalnega, bila je od zunaj navdihnjena in vsa v službi mednarodnega
                     komunizma in Stalinovega terorja. Naši vodilni komunisti so kolaborirali s
                     komunistično centralo v Moskvi, bili so zvesti Stalinovi hlapci v času
                     najhujšega terorja v Sovjetski zvezi. Ta teror so pridno uvajali tudi doma.</p>
                  <p>Pri tem ne smemo pozabiti izrazito protiverske usmerjenosti komunizma, naj so
                     to v začetku še tako skrivali. Aleksander Solženicin v razpravi Kako je
                     komunizem zadušil Rusijo pravi: <pb n="076"/> »Svet še ni poznal takega
                     ateizma, kakor je marksistični: organiziran, militanten, agresiven. Ta ateizem
                     ni obrobni element komunistične politike, ampakje njena osrednja os.«</p>
                  <p>Komunističnemu terorju in brezboštvu, ki je rušil velike vrednote slovenskega
                     naroda, so se uprli mnogi slovenski možje in fantje. Ko se je začel širiti
                     komunistični teror, po vzoru Stalinovega terorja, so bili prisiljeni braniti
                     svoje življenje in vrednote krščanske vere. Uprli so se kolaboraciji
                     komunistične partije s Stalinovim terorjem. V Sloveniji je resnico o komunizmu
                     in njegovem brezboštvu jasno oznanjala katoliška Cerkev, ki je imela izkustvo
                     komunističnih metod v Sovjetski zvezi, v Španiji in Mehiki in je poznala
                     marksistični ateizem.</p>
                  <figure>
                     <graphic url="slike_z_62/z_62_43.png"/>
                     <head>Kdo še je bil letos tam <name type="author">Tine Velikonja</name></head>
                  </figure>
                  <p>Oznanjevalec resnice in veliki prerok je bil pri nas ljubljanski škof Gregorij
                     Rožman. Doma je bil s Koroškega. Trpel je pod nasiljem nemških nacionalistov.
                     Dobro je poznal nasilje fašizma in nacizma. V svoji dobroti je reševal naše
                     ljudi, tudi komuniste, kolikor je mogel. Videl pa je in potem tudi okusil
                     nevarnost komunističnega terorja. Zato je odklonil sodelovanje z OF, ki je bila
                     podrejena komunističnim ciljem. Učil je resnico o komunizmu, ki gaje
                     Katoliška</p>
                  <p>Cerkev iz izkustva dobro poznala. Cerkev je okusila ost komunističnega ateizma,
                     zato je že papež Pij XI. komunizem označil kot zlo, s katerim katoličan ne more
                     in ne sme sodelovati. To resnico, ki je bila v tistem času pri nas zelo
                     pomembna, je škof Rožman kot božji glasnik in veliki prerok oznanjal
                     slovenskemu narodu. Po vojni se je umaknil iz domovine. Komunistična oblast ga
                     je v odsotnosti obsodila na 18 let zapora, češ da je vodil izdajalsko dejavnost
                     in služil okupatorju. Škof Rožman je nato živel v tujini, obiskoval slovenske
                     izseljence in umrl v Clevelandu 16. novembra 1959.</p>
                  <p>V Evropi in tudi pri nas se je pred 15 leti komunistični režim sesul. Končno so
                     zmagali tudi tisti, ki so se borili proti komunističnemu totalitarizmu. Človek
                     bi upravičeno pričakoval, da bo v svobodni Sloveniji prišlo do revizije
                     krivične sodbe o škofu Rožmanu, da bi se mogle njegove relikvije častno vrniti
                     v domovino, saj je s svojim preroštvom tudi on prispeval k osvoboditvi
                     Slovenije od komunističnega totalitarizma in si je zaslužil spomenik v
                     Ljubljani. Toda kljub nekaterim poskusom se ni doslej nič takega zgodilo. Prav
                     tako slovenske protikomunistične vojake – tu pred nami mnogi izmed njih ležijo
                     zločinsko pobiti – še vedno <pb n="078"/> obkladajo z izdajalci in sodelavci
                     okupatorja in jim po krivici jemljejo dobro ime. Njihovi svojci so leta in leta
                     živeli odrinjeni v družbi in so morali pretrpeti mnogo krivic. Zgodovinar dr.
                     Stane Granda pravi: »Po vojni so jih pobijali, ne zaradi kolaboracije, ampak v
                     imenu revolucije.« Zato se upravičeno sprašujemo: Do kdaj bo vladala miselnost
                     komunističnega totalitarizma nad slovenskim narodom? Kdaj se bomo resnično
                     osvobodili? S Hamletom bi lahko rekli: Nekaj gnilega je v slovenski deželi.</p>
                  <figure>
                     <graphic url="slike_z_62/z_62_44.png"/>
                     <head>In koliko jih je letos tam bilo <name type="author">Tine
                        Velikonja</name></head>
                  </figure>
                  <p>Nekaterim slovenskim zgodovinarjem, zlasti mlajšim, gre zasluga, da zgodovinska
                     resnica o dogajanjih med vojno in po vojni postaja vedno bolj oprijemljiva.
                     Komunistične pravljice, ki so nadomeščale zgodovino, bledijo. Evropski
                     parlamentarci ljudskih strank so lani predlagali, naj nekdanje komunistične
                     države obsodijo komunistične zločine. To se pri nas še ni zgodilo, čeprav je
                     Slovenija veliko grobišče žrtev komunističnega terorja.</p>
                  <p>Razhajanja v ocenjevanju naše polpretekle zgodovine so še velika. Angleški
                     publicist Marcus Ferrar, soavtor knjige Slovenija 1945, so sprašuje: »Kakšne so
                     skupne vrednote Slovencev? Nekega dne bodo morali najti skupno stališče glede
                     svoje zgodovine, ki ne bo nikogar poniževalo, priznavalo strahotne dileme, se
                     odkrito spoprijemalo z resnico in prevzelo polno odgovornost za preteklost,
                     dobro in slabo.«</p>
                  <p>To bi bilo potrebno, da se dopolni proces sprave, ki v našem narodu tako počasi
                     napreduje. Napredovati pa more le na podlagi resnice in pravičnosti, ne na
                     podlagi lažnih pravljic. Zato je potrebno o teh dogajanjih veliko govoriti,
                     razpravljati, pisati. Obsoditi je treba zločine in zla dela na vseh straneh.
                     Treba pa je tudi drug drugemu odpustiti, kakor je Kristus prosil Očeta, naj
                     odpusti tistim, ki ga križajo. Kristjani moramo za proces sprave tudi moliti,
                     kajti prava sprava je božji dar. Sami moramo biti pripravljeni na spravo,
                     delati zanjo in, kar je morda najtežje – na spravo je treba tudi potrpežljivo
                     čakati. Sprava ostaja, kot pravijo, osrednja vrednota Evropske unije. Lepo bi
                     bilo, če bi mogla Slovenija leta 2008, ko bo prevzela predsedovanje Evropske
                     unije, dati zgled nekdaj razdvojenega, sedaj spravljenega naroda, v katerem
                     sicer ostajajo razlike v stališčih, vendar so spori na podlagi zgodovinske
                     resnice in pravičnosti med seboj poravnani.</p>
                  <p>Za nas kristjane velja pravilo: Niso zmagovalci tisti, ki delajo nasilje nad
                     drugimi in ponižujejo človekovo dostojanstvo. Pravi zmagovalci so tisti, ki so
                     kakor Kristus znali sprejeti žrtev, ne da bi žrtvovali drugega. Tu pred nami in
                     po mnogih krajih slovenske domovine ležijo taki zmagovalci, ki jih je Bog kot
                     mučence za vero, resnico in pravico sprejel v svoje kraljestvo resnice,
                     pravičnost in miru. Njim se priporočimo in jih prosimo, naj s svojo duhovno
                     močjo pomagajo ohraniti vrednote, za katere so žrtvovali življenja, zlasti
                     vrednote krščanske vere. Tako si bo slovenski narod zagotovil tudi svojo
                     prihodnost.</p>
                  <p>Sveti Pavel nam danes, na praznik Svete Trojice zagotavlja: »Vsi, ki se dajo
                     voditi Božjemu Duhu, so Božji otroci. Saj niste prejeli duha suženjstva, ampak
                     ste prejeli duha posinovljenja.« Zaupamo v moč Božje ljubezni. Ta skrivnostna
                     in neskončna energija ljubezni naj prekvasi slovenski narod. Bodimo ponosni, da
                     smo Božji otroci in Božji dediči. Bodimo ponosni, da je slovenski narod s
                     sprejemom krščanstva postal izvoljeni Božji narod, ki mu je zagotovljena
                     prihodnost. Slovenski mučenci, ki se jih danes spominjamo, naj pomagajo
                     ohranjati to izvoljenost našega naroda skozi stoletja in tisočletja prihodnosti
                     v slavo Svete Trojice: Očeta in Sina in Svetega Duha. Amen.</p>
               </div>
            </div>
            <div type="div2">
               <head>Pozdrav in uvod v spominski del</head>
               <docAuthor>Marija Zgonc</docAuthor>
               <div type="div3">
                  <p>Prišli smo v Kočevski Rog. Naši mučenci – celo vojsko jih imamo v teh jamah –
                     so nas spet zbrali na tej slovenski Kalvariji. Groza, zločin in smrt,
                     mučeništvo, svetost in milost, boleč spomin in žalovanje. Vse to je Kočevski
                     Rog. Je pa tudi upanje, svetlo veliko upanje, da se duhovna moč Kočevskega Roga
                     dotakne slehernega slovenskega srca in prinese osvoboditev našemu narodu.</p>
                  <p>In na tem svetem kraju vas vse lepo pozdravljam.</p>
                  <p>Ko mislimo na pobite fante, spoštljivo spremljajmo še to našo spominsko
                     slovesnost. Kot vedno tudi letos ne ploskamo in ob koncu skupaj zapojemo pesem
                     Moja domovina.</p>
                  <p>Najprej bodo zapeli pobiti domobranci sami – Doberdob.</p>
               </div>
            </div>
            <div type="div2">
               <head>Kako, da o tem nihče ne govori</head>
               <docAuthor>Urška Velikonja</docAuthor>
               <div type="div3">
                  <pb n="079"/>
                  <p>Spoštovani,</p>
                  <p>ko mladi na vprašanja o preteklosti, ki še po 60-ih letih burijo duhove,
                     odrezavo odgovarjamo, da nas preteklost ne zanima, od sedanjosti pa samo tisto,
                     kar nas neposredno zadeva – šola, služba, stanovanje – se nam zdi, da smo se
                     dobro odrezali.</p>
                  <p>A globoko v sebi skrivamo dvom o lastni pameti. Morda le nismo tako posrečeni
                     in izvirni. Če nočemo biti več otroci se moramo obnašati bolj zrelo. Dogajanje
                     po koncu 2. svetovne vojne, ko so po Sloveniji na vseh koncih umirali ljudje,
                     je edinstveno v naši zgodovini; kaj takega se ni dogajalo pri nas tisoč let in
                     več. Dejanja so bila proti vsemu, o čemer se je človeštvo izrazilo v pravu,
                     enem njegovih največjih dosežkov. Z boljševizmom je bil tok pravne zavesti
                     prekinjen. Zato mora slovenski narod povojno ravnanje zaključiti tudi z neko
                     pravno izjavo, s politično, pa tudi s sodnopravno izjavo. Vojne zločine je
                     treba obsoditi. Povedati moramo, kaj pomeni vzeti človeku vse pravice in državo
                     utemeljti na umoru.</p>
                  <p>Prav te dni med postopkom proti Mitji Ribičiču tako odvetnik kot sodnica
                     poenostavljeno citirata slovensko ustavo, ki določa, »da nihče ne sme biti
                     kaznovan za dejanje, za katero zakon ni določil, da je kaznivo, še preden je
                     bilo storjeno«, zato naj Ribičiča ne bi bilo mogoče preganjati. Kako zgrešena
                     je ta logika, nam pove dejstvo, da bi morali potem razveljaviti tudi
                     nuernberške procese, na katerih so sodili nacističnim vojnim zločincem Nemški
                     pravni filozof Gustav Radbruch je takrat zaradi podobnih pomislekov zapisal:
                     »Obstajajo pravna načela, ki so močnejša kot sleherna postava, tako da zakon,
                     ki jim nasprotuje, ne velja.«</p>
                  <p>In prav ta načela so bila kršena tu v Kočevskem Rogu. Kajti ne glede na to, ali
                     je ob koncu druge svetovne vojne obstojal zakon, ki bi prepovedoval svojevoljno
                     pobijanje političnih nasprotnikov, so bili ti poboji protipravni. Jugoslavija
                     leta 1945 je bila žal utemeljena prav na izničenju temeljnih načel človečnosti,
                     zato se čudim, da se demokratična slovenska družba še vedno prestopa na mestu,
                     na katerem se je znašla leta 1945.</p>
                  <p>Mladi se sprašujemo tudi, kako da to protipravno dejanje pa tudi njegova
                     človeška izjemnost nista vplivala na slovensko kulturno zavest, ki se obnaša,
                     kot da je nista prizadela. Kako da o tem nihče ne govori kako to, da ljudi, ki
                     pišejo fine pesmi in subtilne spise, Rog ne gane? Kako da Slovenci nimamo
                     svojega Schindlerjevega seznama?</p>
                  <figure>
                     <graphic url="slike_z_62/z_62_45.png"/>
                     <head>Zgodovinar Jože Dežman in govornica Urška Velikonja Tine Velikonja <name
                           type="author">Tine Velikonja</name>
                     </head>
                  </figure>
                  <p>Na drugi strani pa so kulturniki poskočili, ko so jim svetovali, naj sami
                     poskrbijo za svoje honorarje in nagrade. Kultura se rada poteguje za svoje
                     sindikalne interese, pri tem pa ne čuti, da tudi njene težave ne bodo rešene
                     prej, dokler ne bo razrešen dogodek, zaradi katerega smo se zbrali na tem
                     kraju.</p>
                  <p>Slovensko kulturo vabimo, da se nam pridruži na Rogu. Vemo, da je Teharje ne
                     bodo ganile. Pred deponijo odpadkov bi si tiščala nos, pred nevarno goro smeti
                     bi pobegnila. Rog pa ji bo pomagal, pomagali bodo skrivnostnost kraja, vrtače
                     in brezna, vegaste poti in zapuščenost sredi brezkončnih gozdov. Začutila bo
                     smrtno stisko in muke tisočerih mladih ljudi, zvezanih z žico, lačnih in
                     žejnih, golih in bosih. Upamo, da jo bo prevzelo usmiljenje in bo spregovorila.
                     Upamo zanje in zase. Rog, simbol slovenske državljanske vojne in njenega konca,
                     mora postati stvar vseh Slovencev. Nihče se temu ne bo mogel izmakniti!</p>
               </div>
            </div>
            <div type="div2">
               <head>Zato, ker so branili svojo vero, svoj narod in življenje pod svobodnim
                  soncem</head>
               <docAuthor>Metka Rihar</docAuthor>
               <div type="div3">
                  <pb n="080"/>
                  <p>Moja stara mama je odrasla kot najmlajša v svoji družini, ki je štela
                     sedemnajst otrok. Umrla je lani, malodane skoraj edina naravne smrti na domači
                     zemlji. Do zadnjega sveža nam je vnukom košček za koščkom odstirala dogajanje,
                     ki ga je prinesel vojni in potem dolgi povojni čas. Ne morem verjeti, kako
                     velike in nedoumljivo grozne reči so se dogajale – pa jih sprejemamo s tako
                     samoumevnostjo. – Razbite družine, nasilno pobiti njihovi člani. – En brat v
                     nemški internaciji, drugi na Teharjah, tretji kot radiotelegrafist izgine
                     neznano kje. Po vojni je ostala sama s petimi otroki, brez moških moči in z
                     vedenjem o tragediji, ki je legla čez Slovenijo in čez njeno srce. Vrsta njenih
                     bližnjih, tudi mož, hodi po tujini. V deželi vladata nasilje in strah. Deset,
                     trideset, petdeset let! Ne preostane ji drugega, kot da stopa na trnovo pot
                     odpuščanja – in preživetja.</p>
                  <p>Vem, da je to zgodba, ki ste jo v vsej tragiki doživljali mnogi od vas.
                     Prepuščeni sami sebi ste se morali spopadati s strahovi in z odpuščanjem. Da
                     ste lahko živeli, da ste lahko preživeli. Prostora za pogovor skoraj ni bilo.
                     Niti med najbližjimi. O širokih javnih razpravah še danes skorajda ni sledu.
                     Zato pa nas veže nekaj drugega. Življenje se je sprostilo vsaj toliko, da nas
                     lahko poveže skupno doživljanje Kočevskega Roga. Če o zgodbi svoje stare mame
                     še zmoremo besedo, pa nam tukajšnji dogodki vzamejo dih. Ne smem pomisliti na
                     simpatične sošolce, na prijatelje, sorodnike in druge vrstnike, ki veselo in
                     energično kujejo svoje življenjske načrte in kariere. Pa če zberem vse, ki jih
                     poznam in srečujem, ni to niti procent mladih fantovskih življenj, ki so bila
                     razgaljena, zvezana, pobita in zasuta tukaj, takorekoč pod našimi nogami. In
                     zakaj? Zato ker so branili svojo vero, svoj narod in srečno življenje pod
                     svobodnim soncem.</p>
                  <figure>
                     <graphic url="slike_z_62/z_62_46.png"/>
                     <head>Govori Metka Rihar <name type="author">Ivo Žajdela</name></head>
                  </figure>
                  <p>Ti dogodki pač ne povezujejo samo vas, ki ste te stvari doživljali. Povezujejo
                     tudi generacije med seboj. Pravzaprav ne more biti drugače, kot da povezujejo
                     vse ljudi, ki so še odprti resnici in trepetajo pred veličino človeškega
                     življenja. Zato z nobeno generacijo do konca slovenskega rodu Kočevski Rog ne
                     bo pozabljen.</p>
               </div>
            </div>
            <div type="div2">
               <head>To niso moji ljudje</head>
               <docAuthor>Justin Stanovnik</docAuthor>
               <div type="div3">
                  <pb n="081"/>
                  <p>Dragi prijatelji!</p>
                  <p>Naj ta pozdrav velja vsem: tistim, ki predstavljate velike in pomembne ustanove
                     v politiki in kulturi, in tistim, ki prihajate zaradi spomina na dragega
                     človeka, ki ste ga ali poznali ali o njem samo slišali, enako kot tistim, ki
                     vas ni sem pripeljalo nobeno ime, ampak skrivnostna in nedoumljiva velikost
                     tega, kar se je tukaj nekoč zgodilo.</p>
                  <p>Domobranci so bili mlada vojska. Fantje, ki so tukaj padali v jamo, so bili v
                     povprečju stari 22 ali 23 let. Naravno je, da je v nas sočutje z njihovo
                     mladostjo. To boste bolje razumeli, če vam povem naslednje. Balantič, ki je bil
                     domobranski pesnik – ne da bi to hotel biti ali da bi natanko vedel, kaj to
                     pomeni – je pisal pesmi, za katere se je pozneje izkazalo, da veljajo prav
                     zanje. Dekletu v Jesenskem spevu daje govoriti tele besede:</p>
                  <p>»Odšel je, ne bo se več vrnil,</p>
                  <p>nič več ne bova odpirala popja cvetov,</p>
                  <p>nič več ne bova žgala v poletni noči kresov,</p>
                  <p>da zasanjani dim oči bi nama očrnil.«</p>
                  <p>V teh stihih je velika žalost nad neizpolnjenim življenjem.</p>
                  <p>Druga stvar, s katero se srečamo s prihodom na Rog, pa je posebna kultura, ki
                     so jo domobranci živeli in branili. Tega danes zelo veliko ljudi ne bi več
                     razumelo. Vzgonska sila te kulture ni bila oblast nad svetom, ampak skrb za
                     svet. Spet je Balantič povedal, kako visoke so bile ambicije te kulture.
                     Poslušajte:</p>
                  <p>»Naj čezme k Tebi hodijo ljudje, </p>
                  <p>naj mi obraz oskrunijo noge, </p>
                  <p>ubogih mojih bratov noge gnojne.«</p>
                  <p>Ali ne pomislimo, ko stopi pred nas pripravljenost na žrtvovanje, ki ga je
                     nosil v sebi ta katoliški idealizem, ali ne pomislimo, da so pomorjeni
                     domobranci ves čas prav do danes opravljali službo, v katero je sebe in, v
                     pesniški viziji, tudi nje posvetil Balantič?</p>
                  <p>A vseeno, že sedemnajstič smo zbrani na tem kraju, in kakor vsakič se tudi
                     danes nemočni zavedamo, da neznanski konec teh, ki tukaj ležijo, ostaja zunaj
                     našega razumetja. Še največ, si potem pravimo, je to, da smo tukaj. Da smo
                     tukaj, je znamenje, ki pove več, kot bi mogle povedati naše besede, kakor
                     sveča, ki smo jo prižgali na grobu; pove več kot naš spomin in naša molitev. Z
                     znamenji ljudje presegamo sami sebe. To govorim tudi zato, da bi se zavedeli,
                     da smo na svetem kraju, na meji med tem, o čemer je mogoče govoriti, in med tem
                     o čemer ni mogoče govoriti. To je svet kraj in njegova svetost nas ne sme
                     zapustiti tudi sedaj, ko bomo govorili o zgodovini o tem, kar nam je znano in
                     kar smo izkusili.</p>
                  <figure>
                     <graphic url="slike_z_62/z_62_47.png"/>
                     <head>Govori urednik Zaveze <name type="author">Ivo Žajdela</name></head>
                  </figure>
                  <p>Nedavno je ugleden slovenski pisatelj zapisal, da so Teharje bile tragedija.
                     Teharje niso bile tragedija, ampak zločin. Tudi Kočevski Rog ni bil tragedija,
                     ampak zločin. Storjen je v resnici bil že tedaj, ko so se v Sloveniji pojavili
                     ljudje, ki jih je najbolj označevalo to, da so pripravljeni na vse. V
                     dokumentih, ki so govorili o tej pripravljenosti so že stala zapisana imena
                     Teharje in Kočevski Rog. Ta zgodba pripoveduje pravzaprav o tem, kako nevarno
                     je živeti. A novi ljudje so bili tukaj in dajali vsem možnost neke temeljne
                     odločitve. Ne samo možnost, ampak tudi nujnost.</p>
                  <p>In ljudje so se res odločali.</p>
                  <pb n="082"/>
                  <figure>
                     <graphic url="slike_z_62/z_62_48.png"/>
                     <head>Venci na Kočevskem Rogu <name type="author">Tine Velikonja</name></head>
                  </figure>
                  <p>V moji dolini stoji na robu gozdov, ki jo ločujejo od Barja, samotna kmetija, s
                     katere je bil eden od fantov v partizanskem šolskem taborišču više gori v
                     hribih. Po nekaj tednih je neke noči potrkal na okno sobe, kjer je spala
                     sestra, in rekel naslednje: »Ali imaš nekaj lir, da grem jutri na Vrhniko. Tam
                     gori ne morem več biti. To niso moji ljudje.« Stavek To niso moji ljudje je
                     ključnega pomena za zgodbo o teh, ki se jih danes na tem kraju spominjamo. Ko
                     pomislimo na ta stavek, ne uidemo ganjenosti. V obliki, v kakršni je prišel do
                     nas, ga je povedal fant, ki je zelo malo hodil v šolo, in zato ni nastal iz
                     učenosti. Iz česa pa potem? Iz kulture, ki je vladala po vaseh in dolinah in
                     izučevala ljudi, kaj si človek sme misliti o sebi. Tisoč let je to trajalo in
                     potem je prišel trenutek, ki je terjal, da se je ta kultura izrazila v stavku:
                     To niso moji ljudje.</p>
                  <p>Ljudje so se v tej točki torej morali odločati.</p>
                  <p>Edvard Kocbek je štiri leta preživel v partizanskih taboriščih, z ljudmi, ki so
                     določali vsebino in strategijo boljševiške misli v Sloveniji, a ni začutil, da
                     to niso njegovi ljudje. In Kocbek je naredil vse šole, ki jih ima ta narod. Še
                     to, kakšen je bil njun konec? Ko je bila predlani stoletnica Kocbekovega
                     rojstva, so se na akademijah, simpozijih, omizjih in bralnih maratonih
                     sestajale najboljše glave slovenske sedanjosti – sedanje slovenske kulture – in
                     poizkušale doumeti globino njegove misli. In ko je leta 1981 umrl, ga je
                     pokopal škof. Pavla Rožmanca pa je njegova odločitev nazadnje pripeljala na
                     Hrastniški hrib, kjer je v nedeljo 3. junija 1945 enkrat med enajsto in eno uro
                     ponoči padel v opuščeni rudniški jašek, zadet od brzostrelke enega od tistih,
                     ki jih tri leta prej v imenu svoje kulture ni mogel priznati za svoje ljudi.
                     Nad Pavlom Rožmancem in njegovimi tovariši je šele pol stoletja pozneje opravil
                     katoliški pogrebni obred šentjernejski župnik Anton Trpin. Tako, vidite, grejo
                     te stvari na tem svetu.</p>
                  <p>Tako so se ljudje odločali in takšna je bila različna cena njihovih odločitev.
                     Pokazala se je velikost majhnih in majhnost velikih.</p>
                  <p>A danes, leta 2006, moramo v imenu teh, ki tukaj ležijo – in v svojem imenu –
                     povedati tudi to, kako je s tistimi, ki so takrat, ko so se pokazala
                     boljševiška znamenja, vstali in rekli To sem jaz, pa tudi, kako je z njihovimi
                     mnogimi tedanjimi sopotniki in sedanjimi dediči. Potem ko so dobili toliko
                     oblasti da so lahko uprizorili genocid nad slovensko domobransko vojsko in
                     izgnali katoliško duhovno in politično elito; da so na zaigranih procesih
                     pokorili uporne liberalne posameznike; da so za svoje ljudi organizirali Goli
                     otok, edinstveno mučilnico v zgodovini in kraj zadnjega človekovega ponižanja,
                     ko so v slovenske ljudi nagnali strah, ki se v čudnih metamorfozah še sedaj
                     plazi po njih – ko so po vsem tem že mislili, da bodo za zmerom, je nenadoma
                     prišel poraz, ki je oznanil nepreklicen konec. Poraz je prišel v dveh
                     sunkih.</p>
                  <p>Najprej jih je odslovila zgodovina. Že veliko pred padcem berlinskega zidu je
                     boljševiško elito obšlo uničujoče spoznanje. Postalo jim je jasno, da njihov
                     sistem živi samo še zato, ker na skrivaj uvaja prvine sistema, ki so mu nekoč
                     napovedali tekmo na življenje in smrt. Bolj poraznega spoznanja si ni mogoče
                     zamisliti. Odslovila jih je zgodovina, na katero so se vedno sklicevali kot na
                     prvo avtoriteto. Sporočila jim je, da z njimi nima nič. V tem moramo videti
                     poglavitni razlog, da niso branili berlinskega zidu. Branili ga niso seveda
                     tudi zato, da so lahko ostali, a to je druga zgodba.</p>
                  <p>Drugi sunek ni bil nič manj jasen in uničujoč. Potem ko jih je izločila
                     zgodovina, jih je izločil še jezik. To se je zgodilo oziroma se dogaja v naših
                     dneh. Vsak dan nam njihovi pooblaščenci za javnost dobavljajo dokaze, da lahko
                        <pb n="083"/> branijo svoje pozicije samo tako, da delajo nasilje nad
                     jezikom. Nasilje nad jezikom so delali sicer ves čas, a sedaj se to vidi. Nekoč
                     se to ni videlo, ker je strah dajal njihovim stavkom nadomestno resničnost,
                     sedaj pa, ko njihove represivne ustanove ne delujejo, vsaj nejavno, in so
                     njihovi stavki odvisni samo od sebe, ni mogoče več skrivati, da jezik njihovega
                     govora ne sprejema. Ko je nekdanji predsednik Milan Kučan v govoru 12. maja
                     rekel, da »obsojamo povojne oblasti, ki niso pristale na politično opozicijo«,
                     smo to govorjenje razumeli kot govorjenje o lesenem železu ali o kamnu, ki ne
                     pade na tla, če ga izpustiš, ampak odfrči v plavo nebo. Boljševizem in pluralna
                     politična demokracija – to je tako, kakor če bi v restavraciji naročil prazen
                     sneg. Od takrat ko boljševiška tajna policija 6. januarja 1918 ni dovolila, da
                     se znova sestane vseruska ustavodajna skupščina in jo je Lenin dan nato uradno
                     prepovedal, od takrat v celotnem boljševiškem kozmosu ni bilo politične
                     opozicije, razen kot kratkotrajni taktični bluf. Ko je aktualni predsednik dr.
                     Janez Drnovšek na najvažnejšem državnem prazniku nekoč rekel, da je »zasluga
                     partizanov nesporna in večna«, je bilo tudi pastirju pod Triglavom jasno, da
                     akcije partizanov, iz katere je izšel svet, v katerem smo se Slovenci pol
                     stoletja bali, ni mogoče šteti za zaslugo, zlasti pa ne »nesporno in večno«. Če
                     bi kdo tako govoril v gostilni, bi rekli, da blebeta, in se presedli k drugi
                     mizi. Ampak v Sloveniji govori tako predsednik države! Govori tako, da
                     uporablja slovenske besede, a iz njih ne dela slovenskih stavkov.</p>
                  <p>Da to zmoreš, moraš biti iz posebne snovi.</p>
                  <p>Zgodovina jim je torej povedala, kaj si o njih misli, jezik vpije, da ga boli
                     od njihovih stavkov – in vendar ostajajo in so tu. Edino, kar opažamo, je jeza,
                     ki se v njih dviga in postaja vedno večja. Nekoliko jih razumemo. Ko se je
                     boljševiški imperij sesul, so zavpile in zakričale kosti petdesetih milijonov
                     pokončanih ljudi – samo v njegovih evropskih izmerah. Toliko zločinov za nič,
                     za te ruševine. Od tod ta strašna jeza. Izšolani krasnoslovci jo znajo
                     skrivati, v pismih bralcev pa prihaja na dan s primarno silovitostjo.</p>
                  <p>Evropsko to ni, evropsko bi bilo nekaj drugega. Za Srebrenico, kjer so Srbi
                     pokončali od osem do deset tisoč Bošnjakov, je bilo potrebnih dvajset tisoč
                     vojakov. V Sloveniji, kjer so jih samo na krajih, ki jih poimenujemo z metaforo
                     Kočevski Rog, pomorili dvanajst tisoč, je tudi moralo biti vključenih vsaj
                     deset tisoč partizanov – če že hočemo vračunati slovensko učinkovitost. In vsi
                     ti so bili povezani z zločinom, kot stoji tudi v postkomunističnem novoreku:
                     eni so ga načrtovali in skrbeli za logistiko, drugi so ga izvajali – tako da so
                     žrtve vezali, streljali tepli, jim izbijali zobe, razstreljevali robove brezen
                     ali pa so bolj od daleč le stražili in nočnim izmenam svetili z leščerbami ali
                     pa vozili tovornjake. Da pa je vsa morija funkcionirala, je na vsak način
                     moralo biti kakih deset tisoč ljudi – vdanih, zanesljivih partizanov, ki jih je
                     vzgojila narodnoosvobodilna borba, kakor se je realizirala samo v
                     Sloveniji.</p>
                  <figure>
                     <graphic url="slike_z_62/z_62_49.png"/>
                     <head>Jama <name type="author">Tine Velikonja</name></head>
                  </figure>
                  <p>Leta 380 pred Kristusom je Platon, eden največjih duhov civilizacije, napisal
                     knjigo, v kateri je dokazoval svoje prepričanje, da je najhujše, kar more
                     zadeti človeka, to, da za zlo, ki ga je naredil, ostane nekaznovan. Ob tem se
                     človeku utrne misel, da bi veteranska partizanska organizacija, njeni
                     predstavniki naredili prav, če bi se odločili za veliko preiskavo, v kateri bi
                     skušali tankovestno dognati, kaj je v tistem strašnem podjetju kdo počel – da
                     bi denar, nemajhen, ki ga dobivajo od demokratične države, namesto da ga
                     zapravljajo za obujanje partizanskih starožitnosti in čudaških ritualov,
                     investirali v to prizadevanje, ki bi mu težko izmerili človeški in politični
                     pomen. Svoje ljudi bi tako osvobodili in odrešili To so jim dolžni, te
                     poslednje usluge jim ne bi smeli <pb n="084"/> odtegovati. Zakaj so morali
                     odhajati in še odhajajo nespokorjeni – v civilnem pomenu te besede – in
                     nekaznovani? Kako so svoje stvari uredili z Bogom ni naša stvar – razen tega,
                     da tudi zanje prosimo, naj počivajo v miru. Mi govorimo o zgodovini in o tem,
                     kar se vidi. V tem vidnem polju pa ni bil še nobeden obsojen, pa tudi nihče ali
                     skoraj nihče nič povedal ni. Veliki zločin je ostal mutast in bremeni ne samo
                     vest storilcev, ampak tudi dušo vsega naroda.</p>
                  <p>Ta preiskava bi bila tudi ključnega pomena za končanje slovenske državljanske
                     vojne. Neznanska smrt teh, ki se jih danes spominjamo, jim daje pravico, da
                     zahteva, da se ta vojna konča. Tudi zato, ker so pred zgodovino čisti. Zaradi
                     smrti, skozi katero so šli, upamo, da so našli odprta vrata v Kraljestvo;
                     nobenega dvoma pa ni, da so pred zgodovino čisti. Zaradi obojega, zaradi te
                     smrti in zaradi tega, ker so v odločilnem trenutku narodove zgodovine mogli
                     reči To niso moji ljudje, so dosegli tako moralno visokost, da imajo pravico
                     terjati, da se ta preiskava izvede in tako uresniči nujni pogoj za podpis
                     mirovne pogodbe po vojni znotraj slovenskega naroda.</p>
                  <p>Za končanje državljanske vojne pa je še dodaten razlog previsnega in usodnega
                     značaja. Novoveška Evropa je dosegla nesluten napredek v znanosti in tehniki, a
                     je hkrati zašla v veliko duhovno krizo. Ta kriza je zgodovinskih razmerij.
                     Nastala je z uporom intelektualcev v 17. in 18. stoletju in še traja in nihče
                     ne ve, kdaj bo konec in kakšen bo. S totalitarno zamračitvijo evropskega neba v
                     preteklem stoletju se je ta kriza materializirala v enega svojih vrhov. Toda
                     kaj lahko še pride? Ozrimo se malo okoli sebe. To, čemur pravijo demografski
                     samomor, je samo zunanji znak nekega dogajanja, ki zadeva življenje samo.
                     Včasih se nam zdi, da človek izgublja spoštovanje do tega, kar ga je vso
                     zgodovino nosilo in kar je mogoče edina stvar, ki ga lahko vzdržuje kot
                     človeka. Podoba je, da konstitucija družine, ki jo sestavljata mož in žena ali
                     oče in mati, in nihče drug in nič drugega, že dolgo ni več nedotakljiva.
                     Prihodnost je sicer nenapovedljiva in nihče ne ve, kako se bo svet obrnil, a se
                     vendar ne moremo ubraniti naslednje misli: če je bil totalitarizem napad na
                     človeka in je povzročil tolike smrti, kakor je ta, ki se je spominjamo na
                     Kočevskem Rogu, kakšna smrt pa bo potem legla na narod, če se pokvarijo najbolj
                     notranje stvari življenja. Ali ni tako, da že malo čutimo dotik njenih ledenih
                     rok. Ali ni spet prišel odločilen čas in je treba tistim, ki to smrt kličejo,
                     reči To niso moji ljudje?</p>
                  <p>To je poglavitni razlog, da se začne vsenarodno gibanje za končanje
                     državljanske vojne; to je pogoj, da pridemo k sebi. Šele če bomo prišli k sebi,
                     bomo lahko mislili nase kot na eno stvar in ne na dve, od katerih se ima to,
                     kar je v korist ene, vedno za škodo druge. Šele tako bomo v vsakem času
                     zanesljivo lahko dognali kaj je tisto, česar za noben denar ne smemo pozabiti,
                     zapustiti, izgubiti, če hočemo »stati inu obstati«. Kljub vsemu in navzlic
                     vsemu, kljub drugačnemu videzu pa moramo ob koncu reči, da smo v tej točki
                     lahko polni dobrega upanja, saj je nemogoče, da ne bi bila na naši strani
                     mogočna zborna molitev teh, ki smo se jih danes spomnili. Krščanska smrt
                     slovenske domobranske narodne vojske bo šla z nami skozi vso zgodovino in nas
                     varovala. Le pozabiti je ne smemo. To je ena od stvari, ki je nikakor ne smemo
                     pozabiti.</p>
               </div>
            </div>
         </div>
         <div type="div1">
            <head>Stari Hrastnik 2006</head>
            <div type="div2">
               <head>Najprej so odpeljali sestro in mamo in potem še njega</head>
               <docAuthor>Tine Velikonja</docAuthor>
               <div type="div3">
                  <pb n="085"/>
                  <p>Obletna žalna slovesnost na zahodnem pobočju Hrastniškega hriba pri križu,
                     slovenski solzi. Še pred dvesto leti je tu stala vas Stari Hrastnik z devetimi
                     kmetijami, po njej je mesto Hrastnik prevzelo ime, ko pa so potem odkrili črno
                     zlato, ki je na vseh koncih gledalo ven, je bilo miru v kraju konec. Že
                     petdeset let vlada spet mir in tišina, samo kapelica, ki so jo bili postavili
                     na najvišji točki v vasi, priča o ljudeh, ki so si z njo priskrbeli varnost in
                     upanje. Jame opuščenega rudnika na robovih zelene livade so po številu žrtev
                     tretje največje morišče in grobišče v Sloveniji, takoj za Tezenskim gozdom in
                     Kočevskim Rogom, obenem pa drugo največje grobišče slovenskih domobrancev. Kar
                     je Kočevski Rog za Škofove zavode v Šentvidu nad Ljubljano, to je Stari
                     Hrastnik za Teharje.</p>
                  <p>Ko govorijo in pišejo, kako je Srebrenica največje povojno morišče zunaj
                     sovjetskega bloka po Drugi svetovni vojni, nimajo prav. V Tezenskem gozdu jih
                     je pokopanih petkrat več, v Kočevskem Rogu tisoč več in na Starem Hrastniku le
                     dva tisoč manj. Ker povojna grobišča v Sloveniji niso bila raziskana in krivci
                     niso kaznovani, prevladuje prepričanje, da se zločin splača. Prav zato se je
                     lahko čez pol stoletja zgodba ponovila v Srebrenici, dejanje pa zagrešila ista
                     struktura kot ob koncu vojne leta 1945 v Sloveniji. Mariborčani nočejo niti
                     slišati za Tezenski gozd, Kočevarji še manj za Rog, Celjani bi Teharje utopili
                     v škafu vode, najmanj pa imajo radi Stari Hrastnik in zanj nočejo vedeti
                     prebivalci Hrastnika, čeprav ga imajo pred nosom. Dobro vemo, zakaj. Medtem ko
                     se po drugih krajih domačini izgovarjajo, da niso imeli pri tem nič in jih ne
                     moremo prijeti za jezik, Hrastničani umolknejo in se zazrejo v nebo, kajti bili
                     so zraven. Bolj kot so pred pol stoletja rinili na ta hrib in se silili zraven,
                     bolj se ga zdaj z vsemi štirimi otepajo. Pri tem mislim na hrastniške politike
                     in njihove borce NOB. Na srečo njihove službe delujejo profesionalno, policija
                     nam gre na roke in ne postavlja neuresničljivih zahtev, občina želi biti samo
                     obveščena, uprava rudnika Trbovlje-Hrastnik je korektna, pomaga nam tudi novi
                     lastnik zemljišča Sklad kmetijskih površin RS.</p>
                  <figure>
                     <graphic url="slike_z_62/z_62_50.png"/>
                     <head>Kaj je Hrastniški hrib</head>
                  </figure>
                  <p>Srečo imamo z vremenom. Medtem, ko smo prejšnjo nedeljo v Kočevskem Rogu
                     drgetali od mraza, danes sonce radodarno ponuja svoje žarke po livadi. Na njej
                     smo se zbrali. Jelenca, Kovk in Špicberg so njeni trije čuvaji, zadaj pa Kum s
                     svojim TV stolpom kot mogočni patriarh, ki se je tako blizu, kot da se bo vsak
                     čas zvrnil na nas.</p>
                  <p>Stari Hrastnik je človeku prijazen kraj. Ne zahteva, da se strumno razporedimo
                     okrog oltarja, ampak dopušča, da se, kot bi šlo za množični družinski piknik,
                     raztepemo po livadi in si na njenem robu poiščemo senco. Kaže, da smo se dobro
                     pripravili za žejo, tudi lakote ne bomo trpeti in klepetu ni videti konca.
                     Čeprav nas ni več kot petsto, se nas ne da prešteti, ker se skrivamo po
                     grmovju. Pri križu so samo duhovniki in pevci. Potem pa, kot bi zamahnil s
                     čarobno palico, se točno ob 16. uri oglasijo pevci in naznanijo začetek
                     maše.</p>
                  <pb n="086"/>
                  <figure>
                     <graphic url="slike_z_62/z_62_51.png"/>
                     <head>Darko Vrtačič <name type="author">Tine Velikonja</name></head>
                  </figure>
                  <p>Darujejo župnik in dekan iz Šentjerneja Anton Trpin ob asistenci domačega
                     župnika Franca Ornika in petih duhovnikov iz bližnjih far, poje pa
                     Šentjernejski cerkveni pevski zbor pod taktirko Marjete Hosta. Maša ni kot
                     vsaka maša, posebna daritev je, ki nam pričara praznik in slavnostno vzdušje,
                     besede, ki jih izgovarjajo duhovniki in verniki, ne potrebujejo možganov, ampak
                     srce, in jih ne meljemo v glavi v nedogled, ampak žebramo, kot bi vrteli
                     molilne mlinčke. A imajo magično moč, da nas, ko jih začnemo izgovarjati,
                     povežejo v veliko družino. Duhovniki se kot vrači vrtijo okrog oltarja, gibi
                     usklajeni, besede utečene in božanske, so nam domače in ljube. Nekoga, ki bi
                     obred gledal prvič in z njim ne bi bil seznanjen, bi najbolj začudila
                     brezhibnost dogajanja okrog oltarja, ko je pod šotorom tako malo prostora. Pri
                     obhajilu se končno pokaže, da nas je veliko, še zadnji blagoslov in zdaj se
                     lahko udobno posedemo po travi, kakor vemo in znamo.</p>
               </div>
               <div type="div3">
                  <p>Kulturni del ni privesek, ampak del današnje slovesnosti. Poper in sol je, ki
                     skrbi za okusnost slavnostne juhe. Prvi spregovori Darko Vrtačič iz Pristavice
                     pri Šentjerneju, ki skrbi za živalsko farmo, ki jo je dobil po očetu. Govori v
                     imenu očeta Lojza, ki ga ni več med nami. Bil je duša tiste Šentjernejske
                     skupine, ki je pred leti na tem kraju postavila križ in skrbi za urejenost
                     kraja. Darko pripoveduje o ljudeh, ki počivajo na planoti, bilo je štiri tisoč
                     slovenskih domobrancev in dvesto deklet in žena, pripeljanih s Teharij, ter dva
                     do tri tisoč srbskih in črnogorskih četnikov. A kaj imajo Šentjernejci iskati
                     na tem kraju? Poslušaj mo:</p>
                  <p>»Šentjernejci so s ponosom razglašali, pri tem so mislili na dolino spodnje
                     Krke, da so dali tisoč domobrancev. Kakšni ljudje so bili to? Predvsem kmečki
                     fantje in možje, ki se niso hoteli pridružiti partizanom in jim ni preostalo
                     drugega, kot da so šli k domobrancem. O komunizmu niso vedeli veliko, poznali
                     pa so dejanja njegovih pristašev. »Po njihovih delih jih boste spoznali!«
                     beremo v svetem pismu in njihova dela so bila rop, požig, umor. Pravijo, da bi
                     bilo manj žrtev, če bi se pustili pobijati. Morda res, vendar ima človek
                     pravico, da se brani, ne samo kadar je napaden sam, ampak tudi, kadar so
                     ogrožena življenja in premoženje njegovih bližnjih. Prav ti ljudje, ki so
                     spoznali, da je »laž nesmrtna duša komunizma«, ležijo na robu te livade v
                     opuščenih jaških rudniškega kopa, deset, dvajset, trideset metrov globoko.
                     Njihova usta so zasuta, spokojni so v svojem mučeništvu in svetosti, obenem pa
                     kličejo do neba, da mora biti njihova resnica priznana in zločin nad njimi
                     razglašen. Kaj pa Šentjernejčani, saj so se umikali proti Radečam ter se
                     zvečine vrnili in skrili blizu domačega kraja? Na Starem Hrastniku ležijo
                     vojaki Rupnikovega, Stiškega in Velikolaškega bataljona, v njihovih vrstah pa
                     je bilo veliko Šentjernejčanov.«</p>
               </div>
               <div type="div3">
                  <p>Urška Velikonja, diplomirana pravnica in magistra prava, se dotakne aktualne
                     teme, odziva javnosti na govor nadškofa Franca Perka teden dni prej v Kočevskem
                     Rogu:</p>
                  <p>»Prejšnjo nedeljo smo ob Jami pod Krenom poslušali pridigo nadškofa Franca
                     Perka, ki ni bila nič drugačna, kot sta bili prejšnji dve, ki ju je imel pred
                     petimi oz. desetimi leti na istem kraju. Dodal je edino škofa Rožmana. Zahteval
                     je samo, naj sodstvo demokratične države prekliče krivično sodbo, ki jo je
                     komunistična oblast izrekla nad njim avgusta leta 1946. Perko je med drugim
                     opozoril na izpričano resnico, da je bila OF inštrument komunistične partije,
                     ustanovljena po modelu ljudskih front v drugih evropskih državah in opravljala
                     podobne naloge kot ljudska fronta v Španiji v času španske državljanske vojne,Z
                     predvojna Blumova ljudska fronta v Franciji, medvojna rezistenca v Italiji ali
                        <pb n="087"/> povojne koalicije na Čehoslovaškem, Poljskem in Madžarskem.
                     Pripomnila bi, da je bila slovenska OF edina med njimi, ki je zmagala tudi
                     vojaško, ne samo pučistično. Drži tudi, da je v času druge svetovne vojne
                     divjala pri nas državljanska vojna, ki so jo s svojim terorjem izzvali
                     komunisti, drži tudi, da so vaški stražarji in domobranci delovali v skladu z
                     mednarodno zakonodajo, ki dovoljuje, da ima okupirano prebivalstvo pravico, da
                     za vzdrževanje reda in miru postavi na noge lastno vojsko oz. policijo. Perko
                     je tudi povedal, da ob koncu druge svetovne vojne maja 1945 ni pri nas
                     zavladala svoboda, ampak skoraj polstoletno komunistično suženjstvo po starem
                     receptu, ki so ga komunisti izumili za svoje nasprotnike, ravnali pa se po njem
                     sami: 'Car Nikolaj izdal manifest: Mrtvim svobodo, živim arest!'</p>
                  <figure>
                     <graphic url="slike_z_62/z_62_52.png"/>
                     <head>Urška Velikonja <name type="author">Tine Velikonja</name></head>
                  </figure>
                  <p>Neizpodbitno je tudi dejstvo, da je bilo po koncu vojne v Sloveniji pobitih
                     skoraj 20.000 Slovencev, od tega 12.000 slovenskih domobrancev, in da je bil
                     prav slovenski komunistični vrh tisti, ki je poboje zaukazal. Nobenega dvoma
                     ni, da jih je izpeljala slovenska Ozna, pomagali pa slovenski partizani. Ob
                     jamah, jaških in breznih so imeli orožje v rokah prostovoljci. Na Starem
                     Hrastniku so v soju rudarskih svetilk pobijali zasavski knapi.</p>
                  <p>Končno tudi drži, da so pravi zmagovalci državljanske vojne v Sloveniji
                     slovenski domobranci in ne partizani. Razlikovati je treba med videzom in
                     resnico. Na videz so bili domobranci vojaki redarstvenih enot za vzdrževanje
                     reda in miru ter v tem svojstvu sodelovali z okupatorjem, v resnici pa bili
                     vojaki države v njeni odsotnosti, vojaki slovenske narodne vojske, za kar so se
                     tudi imeli. Na videz so bili poraženi do kraja, v celoti pobiti, njihova telesa
                     pometana v jaške, jame in brezna, v resnici pa so ob nastopu slovenske pomladi
                     izšli kot moralni zmagovalci. Dobrega pol stoletja prej so se bili uprli
                     totalitarni ureditvi sveta, ki jo je pripravljal komunizem. Bojevali so se za
                     zahodni tip demokracije, v nekem smislu prav za to, kar imamo sedaj, za
                     demokratično državo Slovenijo v Združeni Evropi. O tem je govoril Perko,
                     govoril torej o starih resnicah. So morda novinarji, ki so planili po njem,
                     zadnjih 15 let sedeli na ušesih? Obnašajo se namreč tako, kot da so izjave, ki
                     jih je izrekel o drugi svetovni vojni in o dogajanju okrog nje, slišali prvič v
                     življenju?«</p>
               </div>
               <div type="div3">
                  <p>Janko Maček, pisec odmevnih knjig o Rovtah in Šentjoštu nad Horjulom, ki ima v
                     reviji Zaveza v zakupu Kako se je začelo, nas vrača na Stari Hrastnik:</p>
                  <p>»Pred štirimi leti, 16. julija 2002, je bila prav na tem kraju pogrebna maša za
                     vse tukaj pomorjene, ki jo je daroval šentjernejski gospod dekan in so pri njej
                     peli šentjernejski pevci – tako kot danes, kajti na tem hribu ležijo tudi
                     njihovi domobranci. A večina tukajšnjih žrtev je bila doma z Notranjskega in iz
                     Polhograjskih Dolomitov. Med njimi so po vsej verjetnosti tudi primorski
                     domobranci z Veharš oziroma z Mravljišča, ki so se namesto v Italijo umaknili
                     na Koroško in prišli na Teharje.</p>
                  <p>Kljub premišljenemu načrtu, da bi morija na Hrastniškem hribu za vedno ostala
                     skrivnost, je božja Previdnost poskrbela za priče – Janez Ozimek z Roženpelja
                     pri Dobrniču je pobegnil že 5. junija 1945. Domov je pritaval dva tedna
                     kasneje, še vedno bos. Dokler si ni pozdravil ranjenih stopal, se je skrival
                     doma kar v šupi. Konec oktobra je odšel čez mejo v Italijo. Kako opisuje
                     dogodke na Starem Hrastniku? »Pri samotni hiši in skednju so nas zvekli s
                     kamionov, nam pobrali čevlje in obleko. Zavili smo desno v hrib, v smrekov
                     gozd, približno deset minut od hiše. Peljali so nas po dva in dva v skupinah po
                     dvajset ljudi. Naša jama je bila razsvetijena z jamskimi svetilkami, ki so bile
                     obešene po grmovju in drevju. Zvezan sem bil s sotrpinom, nekim bogoslovcem.
                     Stopiti sva morala na rob <pb n="088"/> jame. Za nama sta se postavila
                     partizana z brzostrelko. Ker je bil bogoslovec prej zadet, mi je krogla samo
                     siknila mimo glave. Smrtno ranjeni me je potegnil za seboj. Tako sem padel v
                     jamo in obležal nezavesten.«</p>
                  <figure>
                     <graphic url="slike_z_62/z_62_53.png"/>
                     <head>Janko Maček <name type="author">Tine Velikonja</name></head>
                  </figure>
               </div>
               <div type="div3">
                  <p>Alojz Opeka iz Topola pri Cerknici je ušel v noči na 8. junij na poti proti
                     jami. Že prej so iz taborišča odpeljali njegovo sestro in mamo, 7. junija pa
                     poklicali še njega. Zvezan je bil skupaj z Jožetom Turšičem iz Bezuljaka. Ko so
                     v Brnici sestopali s tovornjaka, je videl na travniku obračati plavi avtobus in
                     obšla ga je zla slutnja, da z njim vozijo v smrt dekleta in žene. O poti na
                     morišče in o begu je med drugim zapisal sledeče: »Vsakemu paru so za spremstvo
                     določili po dva stražarja. Videti je bilo, kot da je ves hrib poln partizanov.
                     Šli smo navzgor, streljanje je bilo vedno bližje. Nihče ni, še tako prebutan,
                     zinil besede. Molili smo in se pripravljali, saj smo vedeli, kam gremo. Ko smo
                     bili že blizu jame, sem se razvezal in šepnil sotrpinu: 'Jože, beži!', ta pa je
                     stal kot okamenel in se ni premaknil. Iztrgal sem se stražarjem, za menoj pa so
                     se usuli streli kot dež, vendar me niso zadeli, saj sem pri plazenju skozi
                     grmovje skoraj ležal.«</p>
                  <p>Isto noč kot Opeka se je rešil iz jame na tem hribu tudi Anton Petkovšek,
                     Marjetin Tone iz Rovt, narednik 44. domobranske čete. Kar 22 dni je potreboval
                     za pot v domači kraj. Takole piše: »Med hojo v hrib smo obujali kesanje. Od
                     poznanih sta bila v isti skupini Janez Nagode, po domače Dolinski z Vrha svetih
                     Treh kraljev in Nace Križaj iz Rovt, ki je bil zvezan z menoj. Ob jami sta
                     stala dva partizana z brzostrelkama in streljala v tilnik. Mene je krogla samo
                     oplazila. Moralo je biti še pred peto uro zjutraj, ko sem z zadnjimi močmi
                     splezal na rob jame. Zunaj ni bilo nikogar. Zavlekel sem se nedaleč od jame pod
                     košato jelko in zaspal.«</p>
                  <p>Janez Zdešar v svoji knjižici Spomini na težke dni pripoveduje, kako so 3.
                     junija okrog enajstih ponoči poklicali tudi njegovega svaka Poldeta Gruma ter
                     Pavla in Karla Bastič. Vsi so bili iz nekdanje 43. čete, ki so jo sestavljali
                     Šentjoščani in Horjulci. Vemo, da je bil poveljnik te čete Alojz Bastič iz
                     Horjula. Ker se je na celjski železniški postaji, ko so klicali, naj oficirji
                     stopijo iz vrste, javil, so ga z drugimi takoj ločili od čete. Pri fantih ga je
                     nekako nadomeščal njegov brat Pavel, bogoslovec 4. letnika. Prav on je bil v
                     nasprotju z večino drugih že od začetka prepričan, da nočni tovornjaki vozijo
                     fante v smrt, zato jim je veliko govoril o namenu človeškega življenja in o
                     mučeništvu. Tako je bila 43. četa pripravljena na vzpon v večnost.«</p>
                  <p>Še Lepa naša domovina. Bila naj bi domobranska himna. Na njej ni videti, da bi
                     bila vojaška pesem, prej hvalnica domači zemlji in poslavljanje od ožjih
                     sorodnikov. Dokler niso vedeli, da je domobranska, so jo zbori radi prepevali,
                     zdaj pa se je otepajo in nastopajo z njo samo na naših slovesnostih. Odhajamo,
                     vendar ne zares. Nekateri gremo na pohod mimo jam po zahodnem pobočju hriba, na
                     koncu pa se vsi zberemo pri Šentjernejcih in njihovi gostilni, kjer nam Darko
                     Vrtačič, Stanko Hosta in drugi držijo lekcije o zdravilnih učinkih dolenjskega
                     cvička, terapevtska doza pol litra dnevno! Drugo leto na svidenje!</p>
               </div>
            </div>
         </div>
         <div type="div1">
            <head>Naše spominjanje</head>
            <div type="div2">
               <head>Rudolf Dolinar, predvojna žrtev za slovenstvo</head>
               <docAuthor>Marijan Smolik</docAuthor>
               <div type="div3">
                  <pb n="089"/>
                  <p>Med starejšimi bralci Zaveze se še spomnimo škofa Jegliča, ki je z mladostnim
                     navdušenjem 29. 6. 1937, nekaj dni pred svojo smrtjo, govoril zbrani katoliški
                     mladini v Celju. V tem svojem, pozneje imenovanem »labodjem spevu«, je rekel
                     tudi pretresljive preroške besede: »Hudobija našega časa je velika … Koliko so
                     jih že usmrtili ob najstrašnejših mučenjih … Morda bomo imeli še hujše čase.
                     Hudobija bo še rastla, to vidimo od leta do leta. Tudi pri nas na Slovenskem je
                     že začela s svojim groznim delom. Upam pa, da vas, možje in fantje, ta hudobija
                     ne bo niti zapeljala niti uplašila, ampak da se boste z vso krepostjo uprli
                     njenemu prodiranju.« Sklenil je: » … tako bomo veliki dočakali velike čase.
                     Zato pa zahtevamo: Povsod Boga in Devica Marija!«</p>
                  <p>Ko so me prijatelji naprosili, naj bi opisal nasilno smrt katoliškega študenta
                     (takrat so rekli: akademika) Rudolfa Dolinarja, ki so ga malo pred Jegličevim
                     govorom zabodli v pšeničnem polju blizu Prihove, sem nujno povezal Jegličeve
                     besede s to smrtjo, o kateri so takrat obširno razpravljali. Naše vojne in
                     povojne razmere so Dolinarjevo smrt potisnile v pozabo in zaman iščemo njegovo
                     ime v leksikonih in enciklopedijah. Ker bo drugo leto minilo okroglih
                     sedemdeset let od teh dogodkov, je prav, da nekaj več napišem o njih na podlagi
                     takrat objavljenih člankov in omemb v nekaterih knjigah.</p>
                  <p>Šestojanuarska diktatura v času kralja Aleksandra, katere glavni vodja je bil
                     general Petar Živković, se je sicer končala z volitvami leta 1935, vendar so
                     pristaši obeh strani vztrajali pri zagovarjanju vsak svojega »prav«. Tako so
                     Živkovićevi somišljeniki v Sloveniji v stranki JNS povabili svojega voditelja
                     na obisk, kar so seveda njegovi nasprotniki v stranki JRZ s pomočjo mladine
                     hoteli vsaj ovirati, če že niso mogli preprečiti. Na Kongresnem trgu v
                     Ljubljani so množično protestirali, ko pa se je Živković pripeljal v Ljubljano,
                     so ga na kolodvoru sprejeli s kamenjem in gnilimi jajci. Študentska mladina
                     različnih ideoloških usmeritev, a zavzetih za slovenstvo, se je nato z avtobusi
                     podala na Štajersko, kjer je Živković nastopal.</p>
                  <p>Med še živimi udeleženci zborovanja na Kongresnem trgu je prof. Janez Gradišnik
                     pred kratkim to opisal v reviji Borec. Poudarja, da so se ob teh protestih tako
                     v Ljubljani kot na Štajerskem združili levičarski in desničarski študentje, ker
                     je vse užalilo Živkovićevo preganjanje slovenstva. Dolinarja je Gradišnik
                     osebno poznal. O njegovi usmeritvi pa je zapisal, da sta bila oba Daničarja
                     (člana katoliškega študentskega kluba Danica), da pa je bil Rudolf »miren,
                     skoraj premiren fant, ki se ni nikamor vmešaval. Prepričan sem, da ni bil
                     Stražar pa tudi krščanski socialist ne, neopredeljen Daničar, prav takšnih je
                     bilo kar nekaj. Da so si ga Stražarji, ko je padel, lastili za svojega, to je
                     bil le političen način.«</p>
                  <p>V glasilu Stražarjev Straža v viharju so ga po smrti predstavili, da je bil
                     »bivši član konzorcija in zvesti sotrudnik«. Povzeli so njegovo življenjsko pot
                     od Lučin nad Poljansko dolino, kjer se je rodil 22. aprila 1915 kot prvenec v
                     številni kmečki družini, do Ljubljane, kjer je študiral na Državni klasični
                     gimnaziji in bil vedno med najboljšimi. Po odlični maturi leta 1934 se je
                     vpisal na Filozofsko fakulteto, skoraj ves čas študija pa se je sam
                     vzdrževal.</p>
                  <p>Dne 8. junija 1937 sta se avtobusa ljubljanskih protestnikov vračala iz
                     Maribora, pri Prihovi pa so jih iz zasede napadli Živkovićevi pristaši »z
                     revolverji, bokserji, noži in kamenjem«, kakor je opisano v Domoljubu 16.
                     junija. Nekaj študentov je bilo ranjenih, Dolinar pa se je med napadom preveč
                     oddaljil od skupine in je končno zaboden obležal mrtev v njivi pšenice, kjer so
                     ga našli orožniki in tovariši šele naslednje jutro. Truplo so 11. junija
                     slovesno prepeljali v Ljubljano v Akademski dom, kjer so nato ob truplu molile
                     množice pretresenih obiskovalcev. Pogrebni sprevod je 12. junija po
                     ljubljanskih ulicah mimo Univerze spremil umorjenega v stolnico, kjer je bila
                     slovesna maša zadušnica, ki sta se je udeležila tudi ministra dr. Korošec in
                     dr. Krek ter ban dr. Natlačen.</p>
                  <p>Pogreb je nato po takratni navadi krenil k Sv. Križu (Žale), kjer je ob grobu
                     spregovoril teološki profesor dr. Lambert Ehrlich: »Do sedaj skoraj neznani
                     akademik Rudolf Dolinar je prelil svojo srčno kri … Izrekam zahvalo tej
                     družini, da nam je dala tako velikega sina … Kje so Lučine? Tam, od koder je
                        <pb n="090"/> oče ubitega privedel na pogreb svojih devet otrok … Obljubimo,
                     da gremo s tega kraja boljši, bolj plemeniti in moramo misliti, kaj bomo
                     ustvarili velikega za domovino … Vas, akademiki, pa prosim, ko se vrnete v
                     študij, da boste postali veliki in da ne boste srednji. Morate postati
                     veliki.«</p>
                  <p>V glasilu Straža v viharju so zapisali: »Tvoj grob, dragi, bo naša božja pot,
                     božja pot našega rodu, ki bo k tebi prihajal po moč in tisto ljubezen, ki vse
                     prenese«. Na Dolinarjevem grobu na zelenici med drevesi, levo od glavne poti
                     nasproti italijanskega vojaškega pokopališča stoji visok spomenik z bronasto
                     skulpturo kiparja Franca Goršeta. Blizu tega groba je tudi grob dr. Lamberta
                     Ehrlicha, ki so ga člani Nove Slovenske Zaveze pred leti obnovili. Kdo bi pred
                     njegovim ubojem leta 1942 mislil, da je Dolinarju govoril prav blizu svojega
                     prihodnjega groba?</p>
               </div>
            </div>
            <div type="div2">
               <head>Na neki zvezdi stojim</head>
               <docAuthor>Katarina Fistrovič</docAuthor>
               <div type="div3">
                  <lg>
                     <l>Na neki zvezdi stojim, </l>
                     <l>nežno odeta v plašč </l>
                     <l>dišečih svetlikanj. </l>
                     <l>Mislim na Zemljo </l>
                     <l>s koščkom rožnega vrta </l>
                     <l>in tvojim utripom. </l>
                     <l>Na neki zvezdi stojim, </l>
                     <l>dotikam se tvojega diha </l>
                     <l>in ti pošljem </l>
                     <l>srebrno molitev.</l>
                  </lg>
                  <figure>
                     <graphic url="slike_z_62/z_62_54.png"/>
                     <head>France Gorše – Relief na spomeniku Rudolfa Dolinarja na Žalah <name
                           type="author">Narisal Henrik Krnec</name></head>
                  </figure>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Nekaj misli ob knjigi prihodnosti, ki je ni bilo</head>
               <docAuthor>Janko Maček</docAuthor>
               <div type="div3">
                  <pb n="091"/>
                  <p>Konec lanskega leta me je prijatelj opozoril na knjigo Vladimirja Kavčiča
                     Prihodnost, ki je ni bilo, češ da v njej med drugim piše tudi o medvojnih in
                     povojnih pobojih, o ljubljanski klasični gimnaziji in o že pokojnem sodelavcu
                     Zaveze Pavlu Kogeju. Kljub njeni obsežnosti – 982 strani – sem se je lotil.
                     Čeprav je pisana kot roman in ima večina oseb in krajev v njej spremenjena
                     imena, za njimi ni težko prepoznati resničnih ljudi in njihove težke poti skozi
                     usodni čas vojne, revolucije in povojnega totalitarizma. Zgodba se začne s
                     prihodom glavnega junaka, ki je pisatelj sam, v Ljubljano in njegovim vpisom na
                     klasično gimnazijo. Preprost kmečki fant se težko poslovi od svoje rodne
                     Podgore in se s težavo vživlja v čisto drugačno okolje. Nekaj podobnega sem
                     doživljal tudi sam, ko sem po letu petinštirideset ostal doma in se šele
                     dvajsetleten redno vpisal v peti razred klasične gimnazije. Pa to niso bile
                     edine težave. Bil sem zaznamovan z vojno in revolucijo in to večkrat ni bilo v
                     prid mojemu študiju.</p>
                  <p>V stari Grčiji je veljal izrek, da je velika knjiga veliko zlo. Čeprav tudi sam
                     klasik, se avtor romana Prihodnost … na to ni oziral, ampak na koncu debele
                     knjige dodal še razpravo dr. Helge Glušič Neminljive pokrajine spomina, kjer
                     najdemo pregled njegovega celotnega opusa in tega zadnjega romana. Glušičeva je
                     prepričana, da je roman Prihodnost, ki je ni bilo izjemno literarno besedilo,
                     ki »obravnava čas vojne in nekaj let po njej z močno zavestjo o neločljivosti
                     tragične razsežnosti medčloveškega razkola.«</p>
                  <p>V kratkem sestavku je seveda nemogoče obravnavati celotno vsebino obsežnega
                     romana, zato se bomo omejili na nekatere like in dogodke, ki se nam zdijo
                     posebno važni, ki se v tem in onem razlikujejo od našega vedenja o tistem času.
                     Zgodovinski roman nikakor ni samo literarno delo, ampak prinaša tudi
                     marsikatero zgodovinsko sporočilo. Ko avtor razmišlja o svojem času in o
                     »prihodnosti, ki je ni bilo«, spodbuja k razmišljanju tudi nas. Nekatere osebe
                     in dogodki obravnavanega časa so bili pač taki, da bodo še dolgo vzbujali
                     pozornost, kadar in kakorkoli že bodo omenjeni.</p>
               </div>
               <div type="div3">
                  <head>Celovška cesta</head>
                  <p>Prvi del romana nosi naslov Celovška cesta. Na Celovški cesti št. 42 je namreč
                     Danijel leta 1945 ob prihodu v Ljubljano dobil prvo stanovanje. Tu se je prvič
                     srečal z meščani in njihovimi navadami, tu je tudi spoznal sodnika Ludvika
                     Grdena, ki ga je uvedel v temelje marksizma, saj je verjel, da je to predpogoj
                     za uveljavitev v novi družbi.</p>
                  <p>Prvi dan pouka se je Danijel s tesnobo odpravil na gimnazijo. Skrbelo ga je,
                     ali bo sploh lahko sledil pouku. V mislih je bil še vedno v Podgorju. Očeta že
                     nekaj časa ni bilo doma. Od novega leta se je zdravil na Golniku in v začetku
                     maja nenadoma izginil. Slišati je bilo, da so celo bolnišnico preselili v
                     Salzburg. In stric Viki? Že ko ga je prvič videl kot partizana, komaj nekaj
                     mesecev po njegovem pobegu iz nemške vojske, je začutil do njega zaupanje.
                     Kmalu po koncu vojne se je Viki spet oglasil in povedal, da »njegova enota
                     straži veliko ujetniško taborišče Švabov, ki so jih zajeli ob kapitulaciji, in
                     belčkov, ki so jih vrnili s Koroške. Čas obračuna je. Vse jame so polne trupel.
                     A zrak je vroč in tudi živo apno ne pomaga. V neki jami so se trupla tako
                     napihnila, da so se začela zrivati na površje. Kri se je pomešala z vodo, da je
                     potok tekel krvav, in te vode se še živina ni več pritaknila. Treba je bilo
                     jamo odpreti in trupla spraviti ven, pokopati v manjše grobove. Ta naloga je
                     doletela prav njega. Med nemškimi ujetniki so se našli prostovoljci, ki so jim
                     za nagrado obljubili prostost. Delo so opravili, a obljube jim seveda niso
                     mogli izpolniti. Kdor je videl, kar so videli oni, mu je treba zapreti usta.
                     Zavedali so se, kaj jih čaka. Dajali so mu slike svojih družin, otrok in žena,
                     pisali nanje naslove in ga prosili, naj jih obvesti, kaj se je zgodilo. Če ne
                     bi imeli smole, da so se znašli ob belčkih, bi odnesli celo kožo, saj so konec
                     vojne dočakali živi … Ni bilo razloga, da jim ne bi obljubil, kar so želeli. Ko
                     pa se dnevi odmikajo, ni več čisto prepričan, da bi moral obljubo tudi
                     izpolniti. Za svojce je bolje, če ostanejo v negotovosti. Pogrešanih je na
                     stotisoče, naj ostanejo pogrešani še oni. Upanje, da so morebiti še živi, bo
                     trajalo leta. Takšno upanje pa je še vedno boljše od resnice.« (str. 25)</p>
                  <p>Ko se je Danijel nekega jesenskega opoldneva vračal iz šole na Celovško, ga je
                     ustavil mlad človek v novi oficirski uniformi z lilastimi rombi na ovratniku in
                     se predstavil: »Zidar.« Danijelu se je takoj odprlo in kot v filmu so se mu <pb
                        n="092"/> v spominu zvrstile slike majskih dogodkov. Sosedov Vine mu je
                     povedal, da se Nemci in domobranci odpravljajo na Koroško in on jim bo s parom
                     konj peljal nahrbtnike ter drugo opremo. Naj gre še Danijel z njim, da se bosta
                     po opravljenem prevozu s konji in vozom laže vrnila. Danijel se je res
                     pridružil. Prvi dan so se ustavili pri kozolcih onkraj Žabnice. Preden sta
                     fanta zaspala, je Danijela iz teme nekdo pritajeno poklical. Bil je stric Viki
                     in z njim še en partizan. Naročila sta jima, naj po poti vse skrbno opazujeta,
                     in ko se bosta s konji in vozom vrnila, naj v Škofji Loki poiščeta kapetana
                     Zidarja in mu poročata. Po srečni vrnitvi s Koroškega sta ga res našla na
                     milici v Škofji Loki. Veliko vprašanj jima je postavil. O begunskem taborišču
                     in o razmerah v njem je vedel skoraj več kot onadva. »Posebej ga je zanimalo,
                     ali sta morebiti prisostvovala dogodku pred tunelom, ko so domobranci celo uro
                     preprečevali vstop vanj, z izgovorom, da se bo zrušil strop. Nastala je
                     nepopisna gneča, ker so od zadaj s konjskimi in volovskimi vpregami brez
                     prestanka rinili naprej, tisti spredaj pa se niso dali prepričati, da bi pot
                     nadaljevali po strmih serpentinah proti vrhu prelaza. Tudi onadva se ne bi
                     odločila za kaj takega, pa tudi žandarji, katerim sta vozila prtljago, so temu
                     odločno nasprotovali. Gori je neprestano pokalo, kar je pomenilo, da je prelaz
                     že v partizanskih rokah in da so tudi tisti, ki so branili prehod skozi tunel,
                     bili del njih. Nenadoma pa kot da je neki višji esesovec spregledal prevaro in
                     past. Brez opozorila je z brzostrelko pokosil nekaj domobranskih stražarjev,
                     drugi so pobegnili više v gozd k partizanom, kot je bilo mogoče že vnaprej
                     pričakovati.« (str. 45)</p>
                  <p>Oznovec Zidar je torej sedaj sredi Ljubljane stal pred Danijelom in mu govoril,
                     da so našli očeta v neki vojaški bolnišnici pri Salzburgu. Lahko se vrne domov,
                     vendar bo moral povedati, kaj je doživel, in dokazati, da se ni izmikal
                     mobilizaciji. Danijel zaradi tega ni imel skrbi, saj je vedel, da je tudi
                     partizanski zdravnik ugotovil, da je bil oče zares bolan. Vedel je pa tudi, da
                     so tisto leto nekateri iz Podgorja in okolice veliko pretrpeli, čeprav niso
                     bili krivi. »Frlečev je bil pri belih komaj teden dni, preden so odšli na
                     Koroško. Vrnil se je z ostalimi, izpustili pa so ga šele po štirih mesecih,
                     čeprav je bil star komaj sedemnajst let. Vovšarjev je soseda prestregel
                     malodane pred domačo hišo, ga odpeljal v bližnji gozd in ga ubil. Slišali so
                     strel, fanta ni bilo od nikoder, njegovega groba pa še vedno niso našli. Tonetu
                     iz Volake so očitali, da je med vojno oropal padle na Blegošu; ponoči so prišli
                     ponj oboroženi mladinci in za njim je izginila vsaka sled.« (str. 56) V
                     otroških letih je bil Danijel zelo navezan na maminega očeta Martina, ki je že
                     več kot dvajset let bil vdovec. Nekajkrat je poskušal najti novo življenjsko
                     sopotnico, pa ni imel sreče. Še najbolje mu je menda kazalo pri Kumrovci na
                     Hotavljah. Bila je lastnica velike kmetije in Martin ji je bil všeč, toda
                     poroki je nasprotoval sin in hčere. Ko je prišla vojna, je Kumrovca »fanta
                     obvarovala pred rdečimi, ne pa pred belimi. Ti so ga poiskali v njegovem
                     skrivališču in odpeljali s seboj. Ob koncu je šel z njimi na Koroško, ko pa se
                     je vrnil, so ga prvo noč še videli na škofjeloškem gradu, potem pa nikoli več.
                     Ko je mati zvedela, da je končal v Bodoveljski grapi, je kmalu umrla. In nihče
                     ni trdil, da je umrla od žalosti. Bila je preveč ponosna, da bi jo kazala
                     ničvrednežem, je ob neki priložnosti presodil ded Martin.« (str. 61)</p>
                  <p>Nekaj tednov po koncu vojne se je v Podgorju spet oglasil stric Viki. »Ivana«,
                     je rekel, »veš koga imamo v Loki? Vse belčke, tudi Kamničarjeva sta zraven«. »O
                     moj Bog«, je vzkliknila mati, »ali našega trpljenja še ne bo konec?« »Bo, bo«,
                     jo je potolažil stric. »Nikoli več ju ne bo v Podgorje.« Zidar ali nekdo drug
                     je kasneje omenil, da se je bil tedaj Viki iz Podgorja odpeljal naravnost v
                     Loko na grad, dal poklicati Kamničarjeva dva in ju brez besed ustrelil kar na
                     dvorišču. Drugi so svoje žrtve odpeljali vsaj v bližnji gozd, jih še pretepali
                     in pokončali še na kakšen drug način, ne le s streli. Viki pa je z njima
                     opravil na kratko. (str. 173)</p>
                  <p>Zakaj so imeli Danijelovi domači, zlasti mama, tak odpor do Kamničarjevih, saj
                     so bili nekoč z njimi dobri sosedje, celo prijatelji. Kamničarjevi so veljali
                     za verno družino in vsi trije sinovi so bili člani Fantovskega odseka. Ded
                     Martin in stari Kamničar sta oba nekoč bila avstrijska vojaka in sta še znala
                     nemško. Žandarji so se oglašali pri enem in pri drugem, verjetno tudi zaradi
                     srečanja z dekleti, kot sta bili Danijelovi teti Pavla in Ančka. Ko so
                     partizani aprila 1942 sredi vasi napadli nemški avto in pobili nekaj
                     financarjev, se je vse spremenilo. Nemci so vzeli sedem talcev, med njimi
                     Kamničarjevega Pavla, in jih postrelili v Gabrku. Za izdajo talcev so partizani
                     obdolžili Martinovi hčeri, ki niti besede nista znali nemško. Obsodili so ju na
                     smrt. Najprej so neke noči skozi okno vrgli bombo, ki pa ni dosegla svojega
                     namena. Drugič so prišli v hišo in ju ustrelili. Ded Martin, še bolj pa
                     Danijelova mati Ivana sta bila prepričana, da so za smrt obeh deklet krivi
                     Kamničarji. Kamničarjeva fanta sta kasneje postala domobranca in maja 1945
                     končala svojo pot na škofjeloškem gradu. Danijel pa je, čeprav še <pb n="093"/>
                     otrok, na prigovarjanje strica Vikija, da mora nekaj narediti, da ne bodo ubili
                     še deda in starše, postal skojevec in partizanski kurir.</p>
                  <figure>
                     <graphic url="slike_z_62/z_62_55.png"/>
                     <head>Čakajoč na Parke <name type="author">Mirko Kambič</name></head>
                  </figure>
                  <p>Ko so vodilni mladinci na šoli zvedeli za njegovo medvojno udejstvovanje, so ga
                     pritegnili v svoj krog. Igor in Jure, sinova partizanskega zdravnika, ki je
                     izhajal iz Poljanske doline, sta ga celo vabila na svoj razkošni dom, on pa se
                     v meščanskem okolju ni dobro počutil. Le kakšen socializem je to? Ob koncu
                     prvega šolskega leta je imel Danijel dve nezadostni oceni: iz latinščine in
                     matematike, zato ni šel v mladinsko delovno brigado na progo Brčko–Banoviči,
                     ampak domov v Podgorje, kjer se pa ni dobro počutil. Oče, ki se je vrnil iz
                     Avstrije, je sedaj doma čevljaril. Mati je poleg gospodinjstva skrbela za nakup
                     vsega potrebnega za čevljarsko delavnico. Danijel je bil večinoma sam, posebno
                     noči so mu bile dolge in neprijetne. S spanjem je namreč imel težave že od
                     dvainštiridesetega. »Spal je pri tetah, ko so v spalnico vrgli bombo. K sreči
                     jo je zadržala zavesa, bomba je zdrknila ob njej na tla in eksplodirala kakšen
                     meter stran od postelj, v pravšnji oddaljenosti, da je večina ubijalskih delcev
                     udarila mimo, v strop. Namen je bil jasen, pobiti celo družino. Tej sodbi ni
                     bilo mogoče ubežati, temveč le čakati in upati, da se ne ponovi. Ded Martin je
                     sicer okna zastavil z debelimi plohi, a to ni pomenilo, da se smrti lahko
                     izognejo. Čakali so jo vsako noč, celo poletje, od večernega mraka do
                     jutranjega svitanja. Šele tedaj so lahko zaspali. (str. 168) Sedaj je Danijel
                     spal v zgornji kamri, precej visoko od tal, toda kljub temu se mu je dozdevalo,
                     da leži v pritličju in da ga iz sadovnjaka opazujejo tuje, sovražne oči. Sredi
                     spanja ga je vrgel pokonci oglušujoč pok z močnim bliskom bele svetlobe. V hipu
                     je bil buden. Otipal se je, da bi ugotovil, koliko ran je dobil. Pomislil je,
                     da so bile le sanje. Temu je nasprotoval vonj po ekrazitu in dim, bilo <pb
                        n="094"/> je natanko tako kot prvič. Potem je čakal, da bo atentator tudi
                     prišel k oknu in posvetil v notranjost, kot je takrat. Buden je čakal na prvi
                     jutranji svit, ko je lahko ugotovil, da je pod nedotaknjen. Dvainštiridesetega
                     je bil na površini celega metra razkrojen na trske in iz odprtine je pesek še
                     več dni smrdel po ekrazitu. (str. 170)</p>
                  <p>Pred koncem počitnic je Danijel še obiskal strica Vikija, ki je bil doma na
                     Dobračevi na okrevanju. Bil je spremenjen, da ga je komaj spoznal. Kaj vse je
                     prestal v zadnjem času pri zasledovanju obveščevalcev in diverzantov: potikanje
                     po neznanih gozdovih, noči brez spanja, vremenske neprilike. Pobijanje v boju
                     je okusil že na fronti, vendar je mnogo teže pobijati nemočne ujetnike. »Ko
                     vidiš pred seboj te bedne stvore in se zavedaš, da bi bil med njimi lahko tudi
                     ti sam, te zaboli želodec in te mine veselje do življenja. A ne moreš
                     izstopiti, ne moreš reči: Jaz se ne grem več, meni je tega dovolj. In čeprav
                     tvoj nadrejeni čuti enako kot ti, ne more nič spremeniti, vojaški stroj dela
                     naprej.« (str. 197) Vse to je Vikija tako izčrpalo, da je zbolel. V vojaški
                     bolnišnici so mu sicer telo pozdravili, duše pa ne. Poleg tega je narobe to, da
                     je bil v nemški vojski. Menda je pravilo, da v državni varnosti ne more
                     delovati človek, ki je bil kdaj v zvezi s sovražnikom. Saj si vendar ni sam
                     izbral nemške uniforme, v njihovo vojsko je šel prisiljen. Ko je končno
                     prebegnil k partizanom, se je prostovoljno javil v jurišni bataljon, pa so sami
                     odločili, da je bolj potreben v obveščevalni. Sedaj pa ne more napredovati v
                     višji čin kot nekdanji njegov tovariš Zidar.</p>
                  <p>Ko je bil Danijel spet v Ljubljani in so bili tudi popravni izpiti že za njim,
                     je na materino prošnjo šel obiskat očetovo žirovsko znanko Nežko, ki je služila
                     za deklo pri tovarnarju Remicu. Spomnil se je, da je bil tovarnarjev sin
                     spomladi petinštiridesetega poveljnik domobranske postojanke v Dolenji vasi. »O
                     njem so pravili, da je pogumen in v spopadih s partizani tudi nevaren. Ljudski
                     glas ga je označeval za enega od tistih, ki se borijo za vero in proti
                     komunizmu. Zato so ga po vrnitvi s Koroške, ko se je na loškem gradu znašlo
                     tudi vse domobransko moštvo dolenjevaške postojanke, ubili že prvi večer.
                     Domači terenci, trije ali štirje, so šli na grad, izbrali najbolj razvpite
                     domobrance, jih zvezali po dva in dva skupaj in za prvim ovinkom blegoške ceste
                     v prvem mraku tudi postrelili. Stric Viki je o tem vedel neverjetno veliko
                     podrobnosti. To sicer ni bilo splošno znano in ljudje so še vedno bili toliko
                     preplašeni, da o likvidacijah niso upali govoriti, zato tudi ni bilo nobene
                     bojazni, da bi bila Nežka zvedela v Žireh ali na Dobračevi.« (str. 234)</p>
               </div>
               <div type="div3">
                  <head>Različni prijatelji</head>
                  <p>Nekega poznojesenskega dne je Danijela v bližini Delavskega doma spet čakal
                     Zidar. Tokrat je nosil elegantno civilno obleko. Pohvalil je njegovo
                     prizadevnost pri učenju marksizma in povprašal po novicah iz Poljanske doline
                     in o razmerah v šoli. Nazadnje mu je dal telefonsko številko z naročilom, naj
                     ga pokliče, če bo kaj novega.</p>
                  <p>Priti v nedeljo zjutraj v šolo je bilo nenavadno, vendar je Danijel ob
                     dogovorjeni uri čakal pred vhodom. Kmalu so se mu pridružili še Jure, Stane in
                     tovariš Virtič. Stane je imel ključe in odšli so naravnost v ravnateljevo
                     pisarno. Virtiča je Danijel poznal le po videzu, slišal pa je, da je član
                     četrtnega odbora in da dela za Ozno. Lotili so se medvojnega arhiva. Virtič je
                     pojasnil, da je treba poiskati kopije ovadb, ki jih je takratni ravnatelj
                     pošiljal okupatorski in domobranski policiji. Te so potem dijake zasliševale in
                     mnoge poslale v koncentracijska taborišča. Vse sumljive papirje je Virtič
                     spravil v svojo aktovko, ostale so pa zložili nazaj v omare. Na četrtnem odboru
                     jih je že čakala malica, najprej pa so vsi podpisali izjavo, ki jih je
                     zavezovala k molku.</p>
                  <p>Čez nekaj časa je Danijel dobil vabilo, naj se zglasi v Slaviji. Vedel je, da
                     Ljubljančani to ime izgovarjajo pritajeno in bolj s strahom kot s spoštovanjem,
                     saj je bilo znano, da ima v njej svoj sedež Ozna. Brez posebnega uvoda mu je
                     Zidar povedal, da po vaseh v Poljanski dolini hodijo neznani ljudje, tudi
                     oboroženi. Kdo bi to lahko bil? Če bi Danijel odšel za nekaj dni v Podgorje, bi
                     lahko za vsako hišo posebej ugotovil, kaj se je zgodilo z njenimi predvojnimi
                     prebivalci. Kateri so mrtvi in kateri so morda še živi. Bil je ravno konec
                     semestra, zato ni bilo nič nenavadnega, da se je Danijel pojavil v domačem
                     kraju. Kmalu je ugotovil, da iz bližnje okolice od tistih, ki so nosili
                     uniforme, ni skoraj nikogar več med živimi. Podobna situacija je bila tudi v
                     sosednjih vaseh. Ko je pa nekega deževnega jutra zgodaj vstal, je našel na
                     domačem dvorišču sledove vojaških čevljev. Mati ga je sprva prepričevala, da se
                     mu le dozdeva, nato pa priznala, da se je ponoči oglasil Jelovški Janko, brat
                     njene vrstnice Veronike. Lani, ob prvi povojni birmi, je bila mati Ivana botra
                     njeni hčeri. Janko je bil v nemški vojski in ob koncu vojne na Koroškem. »Ko je
                     slišal, da rdeči vse od kraja pobijajo, si ni upal domov. Pridružil se je <pb
                        n="095"/> tistim, ki niso odložili orožja in sedaj delajo na tem, da bi
                     rdeče pregnali.« (str. 309) Danijel je dopovedoval materi, v kakšno nevarnost
                     se je podala. Govoril je tudi z očetom, ki pa je verjel, da se Janko ukvarja s
                     švercom, in omenil, da so že prejšnje leto govorili o četnikih, ki so se menda
                     potikali okrog Treh kraljev in je bil z njimi tudi major Virant. Na Danijelova
                     svarila je oče odvrnil, da mu vedno lahko naprtijo, kar hočejo. »A kaj bi imeli
                     od tega. Kjer ni bilo nič, se na koncu izkaže, da ni bilo nič.« Danijel bi mu
                     rad povedal, da so s takšnimi, ki so podobno mislili, napolnili kar nekaj
                     kraških brezen in še kakšne protitankovske jarke povrhu. (str. 317)</p>
                  <figure>
                     <graphic url="slike_z_62/z_62_56.png"/>
                     <head>Vojna</head>
                  </figure>
                  <p>Zidar se ob Danijelovem poročilu ni vznemiril in hladen je ostal tudi tedaj, ko
                     ga je ves razburjen spet poiskal v Slaviji. Tisto jutro je namreč prihitela v
                     Ljubljano mati Ivana in povedala, da je Jelovški ves besen spet bil pri njej.
                     Povedal je, da so jih odkrili. Če se izkaže, da se je to zgodilo zaradi Jankove
                     lahkomiselnosti, bo plačal z glavo. Zvedel je tudi, da je bil Danijel doma in
                     obiskoval okoliške vasi. Ko je Zidar vse to slišal, se je hitro odločil in
                     Danijelu izročil pištolo, ki naj jo vedno nosi s seboj, tudi v šoli pri pouku.
                     Nedolgo zatem so časopisi poročali o zajetju majorja Viranta in njegovih
                     sodelavcev. Danijel je takoj pomislil na Jelovška. Hotel je preizkusiti
                     pištolo, ki jo je dobil od Zidarja. Izkazalo se je, da je neuporabna, ker ima
                     odpiljeno konico udarne igle. Torej ga je Zidar prevaral. Spet je šel v
                     Slavijo, položil neuporabno orožje na Zidarjevo mizo in z muko izdavil, naj
                     nanj ne računajo več. Le dva dni kasneje pa je s Peto ljubljansko mladinsko
                     brigado odšel gradit progo Šamac–Sarajevo.</p>
                  <p>Že med vožnjo v preperelem živinskem vagonu je Danijel pobliže spoznal dva nova
                     znanca: Jožka Gorjana in Pavla Komelja. Oba sta prišla na gimnazijo med letom
                     in mladinska organizacija je bila na njun prihod posebej opozorjena. Gorjan je
                     izhajal iz belokranjske kmečke družine, ki je s težavo preživljala kopico
                     otrok. Za njegovo šolanje je poskrbel župnik in ga poslal v Marijanišče. Za
                     njim je prišel v Ljubljano še brat in se zaposlil pri podjetju Slovenija ceste,
                     kjer pa so ga kmalu obtožili poneverbe in je zato zbežal v Italijo. Jožka so
                     zaradi tega vrgli iz šole. Tedaj se je pa zaposlil pri bratovem podjetju in
                     delal samo za hrano, da bi poravnal škodo, ki jo je povzročil brat. Med
                     gradbeniki je kmalu veljal za vzornega mladinca. Stanoval je v samskem domu in
                     kot štipendist gradbenega podjetja se je spet vpisal na gimnazijo. V delovni
                     brigadi je bil komandir čete, pri vsakem delu neumoren in vsem za zgled.</p>
                  <pb n="096"/>
                  <p>Pavel Komelj je že s svojo postavo vzbujal pozornost, bil je med največjimi v
                     brigadi. O njem so vedeli, da je bivši domobranec, ki so ga kot mladoletnika
                     izpustili iz teharskega taborišča in se je potem celo leto udeleževal
                     prostovoljnih delovnih akcij. Vedeli so tudi, da piše pesmi. Zelo se je izkazal
                     nekega popoldneva, ko je gradbišče zajela nevihta in poleg druge škode tudi
                     potrgala električno napeljavo. Ko so se po nevihti vračali na delo, je Jožka,
                     ki je bil nekaj korakov pred drugimi, nenadoma vrglo v zrak, nato pa je obležal
                     kot mrtev. Nekaj brigadirjev je že planilo, da bi ga z rokami potegnili nazaj,
                     toda Pavle jih je z glasnim krikom zaustavil. On edini se je zavedel, da je
                     bila žica pod napetostjo. Zgrabil je prvo bluzo, ki mu je prišla pod roke, jo
                     vrgel na Jožka in ga šele potem premaknil od nevarne žice. Toda fant je še
                     vedno negiben ležal na zemlji. In spet je edino Pavle vedel, kaj je treba
                     storiti. Z umetnim dihanjem ga je čez nekaj trenutkov spravil k zavesti. Ta
                     dogodek je še poglobil odnos, ki so ga imeli do Jožka. Danijelu se je zdelo, da
                     mora biti do njega obzirnejši in bolj popustljiv kot do drugih, vendar je
                     hkrati slutil, da o njem ne vedo vsega, kar bi se dalo vedeti. (str. 374)</p>
                  <p>Kak teden pred zaključkom delovne akcije je bila v Sarajevu velika parada, ki
                     so se je udeležili le izbrani brigadirji, med njimi tudi Pavel Komelj, medtem
                     ko sta Danijel in Jožko ostala v taborišču. Ko so se drugi zvečer vrnili,
                     Pavleta ni bilo, pač pa sta prišla dva miličnika, prebrskala vse njegove
                     stvari, jih stlačila v nahrbtnik skupaj z dvema zvezkoma in odnesla. Danijelu
                     ni šlo v glavo, kaj imajo miličniki opraviti s Pavletom, Jožko je pa zmignil z
                     rameni in rekel: »Pavle kot Pavle. Saj ni prvič. Lani se je zgodilo enako.
                     Aretirali so ga in je nekaj tednov presedel v zaporu v Zenici. Zakaj in za kaj?
                     Ker je še vedno sumljiv. Pošten brez primere, a odkrit in nepreviden. Zavzema
                     se za poštenost in za pravičnost in vsakdo, ki ve, da je bil belogardist, takoj
                     pomisli, da gre za sovražno propagando. Pavle nima v mislih nič takega, a kako
                     naj to dopove ljudem, ki jih je vojna prizadela in so še vedno bolestno
                     sumničavi. Če so ga izpustili iz Teharij, se ve, da ni imel umazanih rok. Tudi
                     mladoleten je še bil. Mar Danijela niso obvestili s strani mladinskega
                     komiteja, da so na zavod dobili dva problematična tipa – lemenatarja in
                     belogardista? On, Jožko, pa je lemenatar prav toliko, kot je Pavle
                     belogardist.« (str. 381)</p>
                  <p>Po odhodu miličnikov je bil Danijel zaskrbljen, kaj bo s Pavletom, toda Jožko
                     ga je potolažil, da zanesljivo ne bo nič hudega, ker je on edino pesem, ki bi
                     mu lahko škodovala, že popoldne iztrgal iz zvezka in spravil v žep. Zakaj je to
                     naredil? Iz skrbi za Pavleta. Ker verjame vanj in se boji, da bi miličniki
                     pesem napačno razumeli kot sovražno oblasti. Nasprotno tistemu, kar o sebi
                     zatrjuje Pavle. Na splošno vsi mislijo, da je o ljudeh, ki so pod nadzorom, o
                     katerih zbira podatke Ozna, treba poročati samo slabo. Prepričani so, da to od
                     njih pričakujejo in tako tudi delajo. A je po tej poti mogoče storiti tudi
                     veliko dobrega. Danijel bi rad še kaj vprašal, pa ga je neki čut opozarjal, naj
                     molči, saj Jožka premalo pozna. (str. 387)</p>
                  <p>Pavle, Jožko in Danijel so se srečevali tudi pri literarnem krožku na klasični
                     gimnaziji, ki ga je vodil Jožko. Pavle je bil najstarejši član in znan kot
                     pesnik, zato mu je bilo ponujeno, da postane predsednik krožka, pa ni sprejel.
                     Rekel je, da je vesel, ko pri dvajsetih letih znova začenja svoje življenje.
                     Nekoč je Danijelu pripovedoval o svojem domobranstvu. Ko je postal domobranec,
                     se je prostovoljno javil v posadko oklopnega vlaka, ki je vozil proti Kočevju.
                     Sovražnika je videl le izjemoma, mrtvega ali ujetega. Ko je zapokalo, je bilo
                     že prepozno za ukane. Oklopni vlak ni bil pravi oklopnik, sestavljalo ga je
                     nekaj živinskih vagonov, zaščitenih z jeklenimi ploščami in ozkimi strelnimi
                     linami. Pred seboj je potiskal prazno drezino, ki bi sprožila morebitne mine.
                     Toda partizani so postavljali tudi mine, ki so jih sprožili z avtomatskim
                     sprožilcem. Te mine je bilo treba odkriti, preden je vlak zapeljal nanje. To je
                     lahko storil le živ človek, ki je šel po progi pred vlakom in po znamenjih med
                     nasutim peskom odkrival skrito razstrelivo. Ponoči si je moral svetiti z
                     laterno ali z baterijo in je bil od daleč vidna tarča partizanskih zased. Pavle
                     je to nalogo opravljal šest mesecev, a se mu ni nič zgodilo. Ko je Danijel to
                     poslušal, je nehote pomislil, ali je Pavle res pravi tovariš zanj. Rad bi ga
                     vprašal, kaj misli o Jožku Gorjanu. Toda na kateri strani je Pavle v resnici?
                     Kdo ga nadzira in zakaj? Delata z Gorjanom skupaj ali vsak zase? (str. 395)</p>
                  <p>Življenjska nuja je stkala še eno vez, ki je povezovala Danijela, Jožka in
                     Pavla. Odkar se je Danijel preselil iz privatnega stanovanja v učiteljski dom,
                     je moral redno plačevati vzdrževalnino. Ko je zaškripalo pri štipendiji, so
                     nastale težave. Pavle je to opazil in našel izhod. V noči od sobote na nedeljo
                     naj se pridruži skupini za razkladanje premoga v železniški kurilnici. Delo je
                     sicer umazano in naporno, vendar razmeroma dobro plačano. Danijel je ponudbo
                     sprejel in bolj iz solidarnosti kot iz potrebe se je pridružil še Jožko. Trije
                     so bili kar dobra skupina in zaslužek prve delovne noči je bil boljši, kot so
                     pričakovali.</p>
                  <pb n="097"/>
                  <p>Čez nekaj časa je Jožko pritegnil Danijela k srednješolskemu odboru, ki ga je
                     bil ustanovil pri mestnem mladinskem komiteju za pomoč slabo preskrbljenim
                     ljubljanskim srednješolcem. Napisali so več kot sto pisem in jih razposlali
                     sindikalnim organizacijam in upravam večjih delovnih organizacij. Vsaka pomoč
                     je bila dobrodošla: brezplačno stanovanje v samskem domu, boni za prehrano v
                     menzi in seveda tudi denar. Danijel je dvakrat tedensko pomagal Jožku pri delu
                     odbora in tako dobil nekaj sredstev za preživetje, da mu ni bilo več treba
                     razkladati premoga na železniški postaji. Samo Pavle se je še preživljal na ta
                     način. Jožko mu je sicer ponudil pomoč srednješolskega odbora, vendar jo je
                     Pavle »iz znanih razlogov« odklonil. (str. 335 )</p>
                  <p>Nekoč pa je Pavle vendarle prosil Danijela za pomoč. Tedaj je že imel za seboj
                     prvi letnik psihologije in grozila mu je prepoved vpisa v drugi letnik.
                     Partijski sekretar na fakulteti je namreč ocenil, da ima psihologija dela, za
                     katero se je Pavle odločil, v organizaciji dela in v oblikovanju družbenih
                     odnosov preveč odgovorno nalogo, da bi jo mogli zaupati nekomu, ki je bil v
                     odločilnih trenutkih zgodovine na nasprotni strani. Bivši belogardisti so
                     potencialni nasprotniki socializma in naloga partije na fakulteti je, da ne
                     dovoli, da bi se vtihotapili na odgovorna mesta v družbi. Danijelu je bil Pavle
                     na svoj način blizu, čeprav je prihajal z nasprotne strani. Kar precej stvari
                     sta imela skupnih, vendar se je pa tudi vedno znova izkazalo, da medvojne
                     pripadnosti nasprotnima taboroma ni mogoče povsem pozabiti. Danijel ni skrival,
                     da okleva. Vprašal je Pavla, kako mu lahko pomaga. Bil je skojevec, ga je
                     spomnil Pavle; mimo tega tudi sekretar ne bo mogel. Seveda če misli, da si
                     zasluži njegove pomoči, da sme doštudirati, čeprav je bil belogardist. Danijel
                     se je zavedal, da s posredovanjem za Pavla veliko tvega, vendar se je odločil
                     za tveganje in uspel. Pavletu so dovolili nadaljevanje študija. (str. 356 )</p>
                  <p>Neko jutro je Danijel prišel zgodaj v šolo. Na spodnjem hodniku je opazil nekaj
                     napisov kot Živela demokratična mladina Slovenije, Postani član demokratične
                     mladine in podobno. Vedel je, da to ne pomeni nič dobrega. Napise so takoj
                     odstranili in naslednji dan so tudi Danijela poklicali na sestanek, ki ga je
                     vodil Virtič. Bil je zelo resen: Kako je mogoče, da se je reakcija prav na
                     klasični gimnaziji tako okrepila? Tu so že med vojno ovajali okupatorjem,
                     zahrbtno in izdajalsko obračunavali s svojimi nasprotniki in jih izročali
                     okupatorskim in domačim rabljem. Kje je budnost in razredna zavest mladincev?
                     Razredni aktivisti naj pretehtajo vsakega dijaka posebej, kdo je možni
                     nasprotnik socializma … (str. 490 ) Kmalu po tem sestanku je dobil Danijel
                     pisno vabilo, naj se določenega dne oglasi na Gledališki 11, v stanovanju
                     številka 10. Hitro se mu je posvetilo, da ga spet išče Ozna. Sprejel ga je neki
                     mlajši, eleganten pa nič kaj prijazen tovariš. Spraševal ga je o razmerah na
                     gimnaziji. Danijel lahko hitro ugotovi, kdo so člani sovražne organizacije.
                     Verjetno starejši dijaki iz družin političnih nasprotnikov. Naj Danijel o vsem
                     razmisli, naj se odloči, ali hoče sodelovati, in v kratkem se bosta spet
                     videla.</p>
                  <figure>
                     <graphic url="slike_z_62/z_62_57.png"/>
                     <head>Križani <name type="author">Henrik Krnec</name></head>
                  </figure>
                  <p>Danijel je res razmišljal, toda širše, kot mu je bil naročil elegantni tovariš.
                     Zakaj se je razšel z materjo? Ker ni odobraval njenega odnosa do okolice in do
                     sprememb, ki jih je prinesel čas. Mati mu zameri, da noče hoditi v cerkev. Kaj
                     bi šele bilo, če bi vedela, da je bil skojevec. Sovražila je partizane in se ni
                     zavedala, da je njihovo nerazumevanje povzročila sama. V svojih sodbah je bila
                     pristranska in brezobzirna. Ni se zavedala, da so besede ubijale, <pb n="098"/>
                     požigale domove in izganjale ljudi v taborišča. Uprl se ji je in hotel hoditi
                     svojo pot z ljudmi, ki so se borili in trpeli za druge. A ti ljudje mu ne
                     zaupajo, vztrajajo, da je enak svoji materi in ga hočejo izkoriščati proti
                     drugim, da bi izdajal, da bi v nesrečo spravljal druge, da bi delal prav tisto,
                     čemur se je uprl. Niso se borili za svobodo, temveč za oblast. Dokler so bili
                     žrtve, so častili poštenost in načelnost, ko so sami na oblasti pa lažejo in
                     varajo druge. Kako se vse spreobrača v svoje nasprotje! (str. 500) Ni še minil
                     en teden, ko so Danijela ponovno klicali na Gledališko 11. To pot ga je
                     pričakal neki starejši oznovec, že na pogled neprijazen in zadirčen. Očital mu
                     je prijateljstvo s Komeljem. Zakaj ne pokaže s prstom na tri kulturnike, ki jih
                     pozna od literarnega krožka? Zadnji trenutek je, da se odloči … </p>
                  <p>Ko je potem neko jutro navsezgodaj Ozna aretirala one tri dijake, ki naj bi
                     bili povezani s tujo vohunsko organizacijo in po hodnikih pisali parole, je v
                     šestem razredu nastal nemir. Ravnatelj je zato sklical celo šolo v dvorano v
                     drugem nadstropju in imel dolg govor: o materah, ki še žalujejo za sinovi in
                     hčerami, katerih kosti trohnijo po gozdovih ali so bile upepeljene v
                     nacističnih krematorijih, in o brezvestnežih, ki danes omalovažujejo vse te
                     bolečine in žrtve. Dijaki so mu pritrjevali z glasnim vpitjem in topotanjem po
                     tleh. On pa je govoril še o klerikalni vzgoji, ki je ljudem vsiljevala lažne
                     vrednote ter jih popolnoma deformirala, in o socialistični morali, ki daje
                     povsem nekaj drugega. Zaključil je z mislijo, da je vsako popuščanje razrednemu
                     sovražniku nova krivica napram delavskemu razredu in vsem njegovim žrtvam.
                     Danijel je pozorno poslušal, vendar ga ravnatelj ni navdušil. Globoko v sebi je
                     namreč čutil, da je vse to potrebno zato, da bodo nekoga zatolkli. (str.
                     558)</p>
                  <p>Na poti iz šole se je Danijel tisti dan pogovarjal z Jožkom Gorjanom. Bil je
                     začuden, ko je videl, da je Jožko one tri obsodil že tedaj, ko Demokratične
                     mladine še ni bilo nikjer. Kje je vendar dobil podatke o njih? Edina možnost je
                     bila Ozna. Gorjan je bil za Danijela nerazrešljiva uganka, a vsekakor
                     nevarnejši od Pavleta. Bil je že skoraj v lemenatu, pa se je nenadoma z vsemi
                     močmi zagnal v socializem. Ni mu mogel zaupati. Celo tisto o škodi, ki jo je
                     hotel popraviti za bratom, je bilo izmišljeno. Danijel ga je spremljal v
                     Foggio, kot da gresta prepričevat brata, naj se vrne, a je bil zraven le za
                     videz. V resnici je Jožka poslala Ozna, da bi poročal, kaj se dogaja v
                     taborišču, kdo so begunci iz Slovenije in kaj nameravajo. (str. 570)</p>
                  <p>V času bivanja pri Mokorelovih na Celovški je Danijel spoznal inženirja Mirana,
                     ki je bil zaposlen v Strnišču kot strokovnjak za montažo parnih strojev. Od
                     njega je zvedel za tamkajšnje razmere. Tovarno aluminija v Strnišču so namreč
                     gradili kaznjenci in gradbišče je bilo delovno taborišče s posebnim režimom.
                     Kaznjenci, s katerimi je delal, so bili obsojeni na družbeno koristno delo, ne
                     da bi sodišče sploh kdaj videli. Celo tisti, ki so dobili po dve leti družbeno
                     koristnega dela, niso vedeli, ali je kazen dokončna. Kadarkoli so hoteli, so
                     jih lahko kaznovali znova in nekateri od njih so dejansko bili na prisilnem
                     delu že tretje leto. Gradnja tovarne je pravzaprav veljala za tajnost, še
                     posebej skrivnostno je pa bilo taborišče ob njej, saj celo z delavci, ki jih je
                     Miran srečeval vsak dan, ni smel imeti nobenega stika. (str. 616)</p>
               </div>
               <div type="div3">
                  <head>Zaključek</head>
                  <p>Čeprav so izbrani odlomki in povzetki iz romana Prihodnost, ki je ni bilo, že
                     sami po sebi dovolj zgovorni, naj jim dodamo še nekaj misli in vprašanj, ki so
                     se nam porodila ob branju. Takoj na začetku zazija pred nami Brezarjevo brezno
                     z vso svojo realnostjo in grozo. Nemški ujetniki, ki so reševali problem tega
                     brezna, so potem tudi sami postali njegove žrtve. Danijelov stric Viki, ki je
                     imel z njimi opravka, jim je obljubil, da bo o njihovi usodi obvestil svojce,
                     kasneje je pa spoznal, da je bolje, če ostanejo pogrešani. »Pogrešanih je na
                     stotisoče. Upanje, da so morebiti še živi, bo trajalo leta in takšno upanje je
                     še vedno boljše od resnice.« Težko bi rekli, da je bilo tako upanje tudi motiv
                     za tabuiziranje povojnih pobojev domobrancev. Glavni namen je bil izbrisati jih
                     iz spomina. Če se petdeset, sto let o njih ne bo govorilo, če njihova imena ne
                     bodo nikjer zapisana, bodo za vedno izginili. Po petdesetih letih končno vemo,
                     da se ta račun ni izšel.</p>
                  <p>Ko se Danijel in njegov prijatelj Vene po povratku s Koroškega oglasita pri
                     oznovskem kapetanu Zidarju, jima pove tudi zgodbo o dogodku pred ljubeljskim
                     tunelom v času velikega eksodusa. »Domobranci« so z orožjem preprečevali vstop
                     v tunel, češ da se bo zrušil strop, dokler ni od nekod prišel nemški oficir, ki
                     je spregledal ukano, in z brzostrelko pokosil nekaj stražarjev, ostali pa so
                     zbežali navzgor k svojim, ki so že imeli v rokah prelaz. Tisti »domobranci« so
                     namreč bili preoblečeni partizani. O razmerah pri tunelu v tistem času je
                     znanih več pričevanj, pa nobeno ne pozna tega dogodka. Nehote se vprašamo, komu
                     je potrebno potvarjanje že itak težkega in žalostnega umika naših ljudi.</p>
                  <pb n="099"/>
                  <figure>
                     <graphic url="slike_z_62/z_62_58.png"/>
                     <head>Ferdreng revisited – Po petdesetih letih spet v Ferdrengu <name
                           type="author">Tamino Petelinšek</name></head>
                  </figure>
                  <p>Danijel se v mislih stalno vrača v rojstno vas, kjer so nekoč vsi živeli v
                     dobrih sosedskih odnosih, zlasti Žnidarjevi in Kamškovi so se dobro razumeli.
                     Toda med vojno se je vse spremenilo. Ko so partizani sredi vasi napadli Nemce,
                     so se ti maščevali. Med sedmimi talci, ki so jih zaradi tega postrelili, je bil
                     tudi Kamškov Pavle. Potem so pa prišli partizani in ustrelili komaj
                     dvajsetletni Žnidarjevi hčeri – Danijelovi teti, češ da sta krivi za smrt
                     talcev. Nekdanji dobri sosedje so tako postali sovražniki, nečak ubitih deklet
                     je pa postal skojevec in partizanski kurir. Stric – partizan ga je namreč
                     opomnil, naj kaj ukrene, ker bodo sicer ubili še mamo, očeta ter deda. Na
                     Notranjskem in Dolenjskem je po kaki likvidaciji nastala vaška straža, v
                     Podgori je pa bilo drugače. Danijel je bil prepričan, da za smrt obeh tet niso
                     krivi partizani, ampak zlobni sosedje. Tisto noč, ko so ju ubili, je bil tudi
                     sam v dedovi hiši, zato mu je prizor smrti in pogreba spet in spet prihajal
                     pred oči in vedno znova ga je nažiral dvom, ali sta teti vendarle bili krivi. V
                     njegovih očeh so bili partizani borci za pravično stvar in prav nič mu ni moglo
                     te vere omajati. Toda vprašati se je treba, kje je meja med političnim umorom
                     in maščevanjem sosedov? Ali je bil vsak partizanski napad na okupatorje smiseln
                     in upravičen? Ali niso bili nekateri napadi zgolj sredstvo revolucionarjev za
                     diferenciacijo prebivalstva, ki jim je bila nujna v boju za oblast. Mar ni
                     Kardelj že prej povedal, da bo partija šla v boj proti okupatorju le pod
                     pogojem, da bo hkrati lahko izvedla revolucijo, torej prišla do oblasti? Ali ni
                     tega cilja zasledovala od začetka in povsod?</p>
                  <p>Če vse to razmislimo, ali bomo še verjeli, da so večino medvojnih pobojev
                     zakrivili sprti sosedje? Kdaj bo vendar jasno, če bo sploh kdaj, da so prav ti
                     poboji »ustanovili« vaške straže in kasneje domobrance in pripravili teren
                     povojnim množičnim pobojem. In kako so bili ti poboji organizirani, kdo jih je
                     izvajal? Viki je šel na loški grad in na dvorišču ustrelil Kamškova dva, ki naj
                     bi bila kriva za smrt obeh deklet v Podgori in še za druge zločine. Drugič so
                     šli na grad trije ali štirje terenci, izbrali najbolj razvpite domobrance, med
                     njimi tudi gorenjevaškega poveljnika Jaka Remca, jih zvezane odpeljali z gradu
                     in za prvim ovinkom blegoške ceste postrelili. Pred kratkim smo brali, koliko
                     srbskih vojakov je bilo potrebnih za poboj Bošnjakov v Srebrenici; cela armada
                     je bila udeležena pri obračunu, pri nas pa z večjim številom opravi le peščica
                     ihtavih terencev.</p>
                  <p>Ko mladinski oznovec Virtič daje navodila sodelavcem, kako naj pregledajo
                     ravnateljev arhiv na klasični gimnaziji, govori o ovadbah, ki so povzročile
                     aretacijo in internacijo mnogih <pb n="100"/> dijakov in profesorjev. Kaj bi
                     nam pokazal celovit pregled, koliko dijakov je bilo ubitih oziroma zaprtih in
                     preganjanih od okupatorjev med vojno in koliko jih je izginilo v povojnih
                     pobojih, bilo zaprtih in odgnanih na družbeno koristno delo? Ali je tak pregled
                     sploh še mogoč? Glede arhivov pa vemo, da odtujitev in uničenje arhivov navadno
                     ni bila narejena zato, da bi se kaj razkrilo, ampak da bi se stvari zameglile
                     in za vedno zabrisale. Zakaj ne bi pomislili, da je tudi tisto brskanje po
                     pisarni klasične gimnazije, seveda če je res bilo, bilo naročeno in izvedeno s
                     tem namenom.</p>
                  <p>Danijel ja na lastni koži občutil, kako je imela Ozna povsod razpredene svoje
                     niti. Čim je prišel v Ljubljano, so mu pokazali, da ga spremljajo. Ko je že
                     mislil, da so nanj pozabili, so ga znova poiskali. Ko je najmanj pričakoval, je
                     na ulici srečal Zidarja ali dobil vabilo, naj se oglasi v Slaviji ali kasneje v
                     Gledališki ulici. Oznine prikrite lovke je slutil tudi pri prijateljih, zato
                     nikomur ni mogel popolnoma zaupati. Ni pristal, da bi kar povprek ovajal, saj
                     se mu je to zdelo podobno ravnanju sosedov med vojno. Partizane in osvobodilni
                     boj je spoštoval, Ozne pa ne, ker jo je imel za nekak izrodek tistega, za kar
                     so se borili partizani. Kaj pa Vos? Kdaj se je začela? Ali ne skoraj prej kot
                     partizani? Ali iz Danijelove obsodbe Ozne lahko zaključimo, da bi obsodil tudi
                     Vos, če bi se bil z njo srečal?</p>
                  <p>V zgodbi Danijelovega prijateljevanja s Pavlom Komeljem in Jožkom Gorjanom se
                     nam razkrije, kako čudne odnose je vnesel novi čas med ljudi. Danijel, Jožko in
                     Pavle so bili po eni strani prijatelji, po drugi strani pa je bilo med njimi
                     veliko nezaupanja, ki je oviralo njihovo iskrenost in prijateljstvo. Vzroke za
                     to je treba iskati delno v preteklosti, delno pa v trenutnih razmerah, ki so
                     vsakega oblikovale nekoliko po svoje. Danijel je Komelja spoštoval kot pesnika
                     in dobrega tovariša, kljub temu pa je v njem še vedno videl domobranca, ki ni
                     bil vreden zaupanja. Tudi tu se ponavlja znano pravilo, da je treba poboje
                     domobrancev obsojati, oni sami pa kljub temu ostanejo problematični.</p>
                  <p>V času priprave na maturo je Danijela obiskal ded Martin. Kot otrok je bil
                     Danijel nanj zelo navezan, po smrti obeh tet pa sta se drug drugemu odtujila.
                     Med vzroki za to je bila tudi dedova čudna ženitev. Odkar je Martinu umrla prva
                     žena, mati treh hčera, je minilo že trideset let. Najstarejša Ivana, Danijelova
                     mati, je šla od doma, ker se je poročila, mlajši dve pa so ubili partizani.
                     Martin si je zaželel, da bi na stara leta imel nekoga, ki bi skrbel zanj. Ko je
                     spoznal, da je slabo izbral, je bilo že prepozno. Sedaj je star in bolan,
                     takorekoč na koncu. Prišel mu je povedat, da se je zmotil, in se poslovit, ker
                     verjame, da ga bo Danijel, ki je izobražen, razumel. Čez slab mesec je ded
                     umrl. Danijel je tedaj začutil, da mu je s svojim opravičilom vrnil nekaj
                     zaupanja v domače ljudi, nekaj »veselja nad neminljivostjo sončne svetlobe«,
                     kot je v svoji razpravi zapisala dr. Glušičeva.</p>
               </div>
            </div>
            <div type="div2">
               <head>Od Pohlinove slovnice do samostojne države</head>
               <docAuthor>Tine Velikonja </docAuthor>
               <div type="div3">
                  <p>Komaj slabo leto po tistem, ko je v dveh debelih knjigah in kar na 1500 straneh
                     izšla Slovenska novejša zgodovina (Mladinska knjiga, Ljubljana 2005), pri
                     kateri je sodelovalo 24 avtorjev, zaposlenih na Inštitutu za novejšo zgodovino
                     v Ljubljani, se je pojavila o isti temi še ena knjiga z naslovom Od Pohlinove
                     slovnice do samostojne države (Peter Vodopivec, Modrijan, Ljubljana 2006). Ko
                     je izšla inštitutova knjiga, smo občudovali mogočne dimenzije obeh knjig,
                     obenem pa se prijemali za glavo in se čudili, kakšno politiko neki vodi
                     Mladinska knjiga, da je prevzela tako sumljiv projekt. Inštitutova monografija
                     je bila videti labodji spev odhajajoče vodstvene garniture, njen izid pa udar,
                     diverzija in provokacija, s katerimi naj bi užaljene stare sile ponudile za
                     slovo svojo pol stoletja razglašano resnico.</p>
                  <p>Pri tem mislim seveda predvsem na resnico o drugi svetovni vojni. Vendar smo se
                     zmotili. Monografija je resno delo, ki zasluži skrbno obravnavo in pravično
                     oceno. Večji del sodelujočih se je svojega dela lotil z vsem ognjem in znanjem.
                     Ne gre za enotno delo, vtis imaš, da imaš pred seboj referate s kakšnega
                     simpozija. Ni dvoma, da sta imela glavna urednica Jasna Fišer in urednik za
                     drugo svetovno vojno Bojan Godeša svoji dirigentski palici v rokah bolj za
                     štafažo. Razlike med prispevki posameznih avtorjev so tako velike, da pri
                     nekaterih debelo gledaš, ali se nisi morda zmotil in imaš v roki napačno
                     knjigo.</p>
                  <p>Ob tem sem se seveda vprašal, zakaj se je knjige o istem zgodovinskem obdobju
                     lotil tudi Peter Vodopivec, ki je zaposlen na istem inštitutu, poleg tega pa je
                     tudi eden od njenih <pb n="101"/> avtorjev. Zanimalo me je, kaj mu je ležalo na
                     duši, da je moral tako hitro po izidu prve knjige priti na dan še s svojo.
                     Morda jo je imel že napisano, potem pa so ga kolegi presenetili z svojo. Pa
                     vendar monografija ni padla z neba. Delovna skupina se je zbrala že leta 1997
                     in zavedali so se od prvega dne, da gre za pomemben projekt. Drugi odgovor bi
                     bil, da je Vodopivcu ostalo gradivo, s katerim ni vedel kaj početi, pa je z
                     njim napolnil lastno knjigo, tretji pa, prav zato me je njegova knjiga tako
                     zanimala, da ga je obšlo usmiljenje in nam bo postregel z odkritji in
                     razmišljanji, ki bodo protikomunistični strani bolj naklonjeni. Poudarjam, da
                     gre samo za čas druge svetovne vojne. Kajti sicer si Slovenci pri novejši
                     zgodovini nismo v sporu, vsi smo za to, da je bil Prešeren frajgajst in ga je
                     rad pil, Mahnič zanima samo še Spomenko Hribar, Slomšek in Maister sta bila
                     klasi, režim v stari Jugoslaviji pa gnil, a ko se lotimo petih let »ognja in
                     krvi, domoljubja in izdajstva«, nam pade zavesa čez oči in smo si pri priči v
                     laseh. Najraje bi kar streljali. Vzrok je očiten, državljanska vojna v
                     Sloveniji še ni končana. Čeprav je France Bučar aprila leta 1990 ob prvem
                     zasedanju slovenskega parlamenta, razglasil njen konec in sta Alojz Šuštar in
                     Milan Kučan julija istega leta v Kočevskem Rogu spravo potrdila, ni bilo iz
                     tega nič. Zmagovalci so ostali slavijeni, poraženci potisnjeni v samoto svojega
                     izdajstva, narod pa še naprej razdvojen. Omejil se bom torej samo na tista
                     štiri leta, na 64 strani Vodopivčeve knjige. Znanci, ki so pohiteli in jo
                     prebrali, so mi rekli, da je tista prava, »ta jim pa je dal vetra, sama
                     resnica«. Če pa je knjiga posrečena mineštra, v kateri so dogodki in zgodbe
                     vešče pomešani in usklajeni in začinjeni s bistroumnimi povzetki, da je
                     takorekoč sinteza Slovenske novejše zgodovine Inštituta za novejšo zgodovino in
                     Razdvojenega naroda Tamare Griesser-Pečar, potem imamo kot božji dar z neba
                     težko pričakovani tekst, ki bo zadovoljil vse. Vir čiste resnice, studenec v
                     Sinajski puščavi, ki bo pogasil našo žejo, in kot naročen za študij novejše
                     zgodovine na gimnaziji.</p>
                  <p>Poglobil sem se torej vanjo v želji, da izvem za resnico, sklenil sem, da ne
                     bom zoprn in nič več zasvojen s preteklostjo, kar pomeni pri nas vrhunec
                     politične zrelosti. Žal mi je dvome vzbudila že uporabljena literatura. Od
                     zgodovinarjev so omenjena dela, ki so jih od starejših napisali Tone Ferenc,
                     Ferdo Gestrin, Metod Mikuž, Janko Pleterski, Alenka Nedog in Lojze Ude, od
                     mlajših pa Zdenko Cepič, Vida Deželak Barič, France Dolinar, Damijan Guštin,
                     Bojan Godeša, Aleš Gabrič, Jasna Fišer, Branko Marušič, Jože Pirjevec,
                     Milica</p>
                  <p>Kacin Wohinz, Boris Mlakar, Dušan Nečak, Božo Repe, Nevenka Troha, Jera Vodušek
                     Starič in Peter Vodopivec. Kje je ostal Janko Prunk? Torej skupina že pokojnih
                     režimskih zgodovinarjev in vrsta mlajših, pa ne več tako mladih, vsi so srečali
                     Abrahama, med njimi pa jih kar polovica spada v nekdanjo partijsko združbo.
                     Oporekali mi boste, da so samo ti pisali, kar je izšlo na drugi strani, je
                     neuporabno. Pa saj sta omenjena Stanko Kociper in Bogdan Novak, kaj pa še
                     hočete! Seveda se ne bomo šli tako. Vsak, ki hoče pisati o komunizmu in
                     revoluciji v Sloveniji in se pri tem opira na Mikuža, Gestrina in Pleterskega,
                     mora prebrati in upoštevati vsaj še nekaj knjig. Od tujih bi navedel tele:
                     Stephane Courtois, Črna knjiga komunizma; Francois Furet, Minule iluzije; Ian
                     Mitchell, The cost of a reputation; Stephen Koch, Dvojna življenja. Od domačih
                     bi od Vodopivca težko pričakovali, da bo prebiral Zavezo in se poglabljal v
                     uvodnike Justina Stanovnika, čeprav mu ne bi nič škodilo; nenavadno pa je, da
                     je zamahnil z roko in se znebil knjig: Drago Jančar, Temna stran meseca; Tamara
                     Griesser-Pečar, Razdvojeni narod; Stane Kos, Stalinistična revolucija na
                     Slovenskem.</p>
                  <p>Toliko za začetek. S to sumljivo popotnico sem se lotil branja. Saj vemo,
                     tisočkrat premlete in prežvečene zadeve. Prav zato 60 let po dogodkih nismo več
                     zadovoljni, če nam nekdo natrese kopico dokumentov in pavšalnih trditev, ampak
                     želimo razlago, sukus, interpretacijo. Zdaj pa imamo pred seboj knjigo, katere
                     avtor je bil že pri izbiri virov pristranski in ki je obdobju druge svetovne
                     vojne posvetil samo 64 strani; za primerjavo jih je Slovenska novejša zgodovina
                     225, Pečarjeva pa kar 600.</p>
               </div>
               <div type="div3">
                  <head>1. Druga svetovna vojna – okupacija (264–272)</head>
                  <p>Izvemo, da so Slovenijo zasedli trije okupatorji, jo razkosali in razdelili med
                     seboj, Nemci in Madžari so začeli z raznarodovanjem takoj, Italijani, ki sicer
                     niso bili nič boljši, so ga odložili. Vodopivcu štejem v dobro, da nam ne začne
                     razlagati, kako je bil takrat slovenski narod obsojen na smrt, v slabo pa, da
                     se ni bolj potrudil in nas o tem tudi prepričal. Povedati bi moral, da se na
                     slovenskem ozemlju v prvih mesecih okupacije ni dogajalo nič takega, kar bi
                     zahtevalo odpor proti okupatorju, kakršnega so sprožili komunisti. Javna raba
                     slovenskega jezika je bila sicer prepovedana, pa saj se je nekaj podobnega
                     dogajalo med obema vojnama tudi na Primorskem, res je, da se je slabo živelo,
                     vendar se je dalo. So se <pb n="102"/> pa Primorci dobro držali in to predvsem
                     po zaslugi svoje duhovščine. TIGR je bil samo slaboten poizkus liberalnega
                     tabora, priti do političnih točk. V nekaj generacijah pa bi se seveda zgodilo
                     isto kot danes na Koroškem in bi se z Italijani podobno pregovarjali kot tam s
                     Heiderjem, ali bo na cestni tabli poleg Postumia pisalo tudi Postojna. Res so
                     Nemci preselili 55 tisoč Slovencev v tujino, vendar se je isto zgodilo tudi na
                     Primorskem v enakem odstotku, s to razliko, da Primorci niso čakali Italijanov,
                     ampak so se odselili sami. Kaj pa prisilna mobilizacija v nemško vojsko? Ko smo
                     že pri Primorski, jo je imela tudi ona, tudi Slovenci so padali na bojiščih po
                     Abesiniji in Albaniji, res da ne v takem številu kot na ruski fronti. Sploh pa
                     smemo reči, da partizanski odpor te mobilizacije ni ustavil, ampak jo je celo
                     pospešil. Fantje so šli raje na rusko fronto kot v gozdove. Kaj pa krematoriji?
                     Izvemo, da so 600 umsko bolnih in ostarelih odpeljali vanje, to pa je tudi vse,
                     sicer pa Slovencev niso množično vozili v plinske celice in se po slovenskem
                     ozemlju ni širil vonj iz krematorijskih peči. Govoriti, da smo bili Slovenci
                     tako kot Judje obsojeni na smrt, je laž. Že decembra 1941, ko so v vojno
                     vstopile ZDA, je bilo vsakemu normalnemu človeku jasno, da je za sile osi vojna
                     izgubljena in zato Slovencem od okupatorja ne grozi nobena nevarnost. Važno je
                     samo, da preživimo. Samo potrpeti je treba in počakati, pa se bodo razmere
                     uredile.</p>
               </div>
               <div type="div3">
                  <head>2. Oborožena vstaja, okupatorsko nasilje in začetek državljanske
                     vojne</head>
                  <p>Vodopivcu štejem v dobro, da uporablja pojem državljanska vojna. Kakor hitro
                     pristanemo nanjo, smo enotni tudi v tem, da sta bila vanjo vpleteni dve strani,
                     ki ju moramo, če hočemo biti pravični, izenačiti. Pri tem pa ne smemo pozabiti,
                     kar se je Vodopivcu žal pripetilo, da v Sloveniji v prvem letu okupacije take
                     vojne ni bilo, bil je samo silovit napad komunistov na drugače misleče. Avtor
                     bi moral priti na dan z jasno besedo, da so komunisti kot poklicni
                     revolucionarji ravnali kot zločinci in kriminalci. Ni jim šlo za koristi
                     naroda, še manj za varovanje človeških življenj in ohranjanje nacionalne
                     substance, ampak za lastne cilje. Pa saj tega niti skrivali niso. Spomnil bi
                     vas na velikokrat citirane Kardeljeve besede, ki jih je izrekel na peti državni
                     konferenci KPJ oktobra 1940 v Dubravi pri Zagrebu, »da bodo komunisti branili
                     domovino, če bo to v interesu revolucije in Sovjetske zveze«. Okupatorja so si
                     vzeli za kuliso, na sceni so se šli NOB, za odrom pa revolucijo. Partizanske
                     akcije so bile nesmiselne, škodljive in zanemarljive. Poglejmo Dražgoše! Kako
                     je mogoče, da so za Silvestra 1941 partizani zasedli gorsko vas, katere vaščani
                     niso hoteli imeti nič z njimi, izzivali Nemce in se potem umaknili, domačine pa
                     prepustili na milost in nemilost okupatorjevi jezi? Kako malo imajo naši
                     komunisti pokazati, razen z grobišči posejane Slovenije, dokazuje vsakoletno
                     proslavljanje v tej vasi. Dražgoše so postale pojem, epopeja, ki zasluži
                     vrhunski spomin in državno slovesnost, na kateri se zbere na tisoče ljudi. To
                     samo za zgled, podobnih Dražgoš je bilo po Sloveniji na pretek.</p>
                  <p>Avtor bi moral povedati vsaj nekaj o gverili, predvsem odgovoriti na vprašanje,
                     ali se gverila splača. Znano je, da je vsa evropska rezistenca v petih letih
                     svojega delovanja dosegla manj kot trideset angleških strokovnjakov, ki so
                     razvozlali nemško vojaško šifro. Poglejte samo potoke krvi in pogorišča, ki jih
                     je gverila zapustila. Ker se je pri nas vpletla vanjo še revolucija, je bila
                     škoda še hujša, posledice pa katastrofalne. Druga reč, ki bi jo želeli slišati
                     od Vodopivca, pa je pojasnilo, kako se je moglo zgoditi, da so slovenski
                     liberalci tako številčno potegnili s komunisti. Saj so bili vendar izobraženi
                     in bistri gospodje svobodnega duha, ki so dobro vedeli, da so tile Beblerji,
                     Kidriči in Kardelji čudni tiči. Upam si trditi, da so se tako odločili, ker so
                     računali, da bodo s pomočjo komunistov spravili na kolena svoje večne rivale,
                     slovenske klerikalce in katoliško cerkev, kar se je nazadnje tudi zgodilo.</p>
                  <p>Vodopivec bi nam moral tudi povedati, ali smo bili Slovenci med obema vojnama
                     res tako sprti med seboj, da smo se morali začeti pobijati takoj, kakor hitro
                     so padle ovire. Na strani 306 nam odgovarja pritrdilno. V resnici seveda teza
                     ne drži, res smo bili eni za farje, drugi proti njim, eni za Orle, drugi za
                     Sokole, vendar smo bili manj skregani med seboj, kot fantje na kmečki veselici,
                     ki se tepejo zaradi dekleta. Podobna diferenciacija je bila vendar po vseh
                     evropskih deželah, zlasti katoliških. V resnici je šlo za premišljen, vestno
                     načrtovan in skrbno pripravljen napad komunistov na drugače misleče, na njihove
                     resnične ali namišljene nasprotnike. Zlasti na ozemlju Ljubljanske pokrajine so
                     v dobrem letu ustvarili pravi pekel, res ne sami, saj jim je s svojimi
                     povračilnimi ukrepi držal štango okupator sam. Spomnimo se samo Kardeljevega
                     vzklika: »Komu je mar, če gorijo cele vasi!«. Komunisti so začeli uresničevati
                     svoj projekt in tolči po »beli gardi«, ko je še nikjer ni bilo. »Proti beli
                     gardi (je mogoč) … en sam postopek, postopek <pb n="103"/> fizičnega uničenja,«
                     je spomladi leta 1942 trdil Boris Kidrič (281).</p>
               </div>
               <div type="div3">
                  <head>3. Osvobodilni boj, revolucija in kolaboracija (283–290)</head>
                  <p>Vodopivec pozabi na komunistični teror in okupatorjeve povračilne ukrepe, ki
                     jih je opisal v prejšnjem poglavju in začne, da so se slovenski politiki, ki so
                     zavračali OF in partizanstvo, »odločili še za drugo, skrajno usodno dejanje.
                     Komunistom in OF so napovedali odkrit boj, podporo zanj pa iskali pri
                     italijanskih okupatorjih« (283). Omenjeno usodno dejanje je bila odločitev, da
                     se bodo branili, ki je padla v stiski, v onemogli grozi, v strahu za lastno in
                     tuje življenje in premoženje. Moški so se tako rekoč goloroki uprli
                     revolucionarnemu nasilju, kajti tako se ni dalo več živeti. Prav nazadnje jih
                     je izučila italijanska velika ofenziva, ki jo poznamo po nazivu roška. Seveda
                     ni šlo za pravo ofenzivo, v njej namreč skoraj ni počil strel, razen takrat, ko
                     so streljali talce, nedolžne ljudi, ki s partizani niso imeli in tudi niso
                     hoteli imeti nič. Italijani so se po Ljubljanski pokrajini sprehodili.
                     Partizani niso nudili nobenega odpora, pred napredujočo vojsko so se umikali,
                     prebivalce pa puščali nezaščitene, še več, z neučinkovitimi provokacijami so
                     izzivali povračilne ukrepe. Na koncu je nekaj sto talcev obležalo mrtvih, nekaj
                     deset vasi je bilo do tal požganih, 26.000 ljudi pa se je znašlo na Rabu in po
                     drugih italijanskih taboriščih.</p>
                  <p>Prav roška ofenziva je bila tisto zadnje, kar je sodu izbilo dno. Začela se je
                     16. julija 1942 in trajala skupaj s premori največ šest tednov. A zdaj na lepem
                     beremo tudi pri Vodopivcu, ne vem, kdo je to pogruntal, prvič sem podatek
                     zasledil v Enciklopediji Slovenije (Velika italijanska ofenziva, Tone Ferenc,
                     4, 189–190), da se je zavlekla kar na štiri mesece. Kako je vendar mogoče, da
                     je 65.000 okupatorjevih vojakov potrebovalo skoraj pol leta, da bi spravilo na
                     kolena 5.000 partizanov, kolikor naj bi jih takrat bilo na ozemlju Ljubljanske
                     pokrajine? Vemo, da so se res lovili kot mačka in miš, da se partizani
                     okupatorjevim vojakom niso postavljali po robu, oddajali so strele iz daljave
                     ali zasede, potem pa se hitro umaknili. Takoj ko jim je uspelo, da so se
                     prebili preko okupatorjevih grabelj, s katerimi je česal po ozemlju, so bili na
                     varnem. Po mojem so partizanski zgodovinarji podaljšali ofenzivo do 1. novembra
                     1942 s hudobnim namenom, da vtaknejo vanjo pravkar nastale vaške straže. Saj
                     ravno o tem beremo pri Vodopivcu. Ko opisuje roško ofenzivo, mu uide tole: »Pri
                     odkrivanju, preganjanju in pobijanju pristašev OF in partizanstva so aktivno
                     sodelovali pripadniki vaških straž … « (286) Vaški stražarji v tej ofenzivi
                     niso sodelovali. Prva vaška straža s privolitvijo Italijanov je nastala v
                     Šentjoštu nad Horjulom 17. julija 1942, roška ofenziva se je začela 16. julija,
                     vojaki največje formacije so se pomikali z Ljubljanskega barja, se čez Krim in
                     Mokrec valili mimo Velikih Lašč, Rut, Vidovske planote in Menišije do Blok,
                     Loškega Potoka, Loške doline in preko Kočevske do Kolpe, kjer so se ustavili 9.
                     avgusta, med 16. in 23. avgustom pa še prečesali in obkolili Kočevski Rog, kjer
                     jim je partizansko vodstvo skoraj skoraj padlo v roke. Po dobrem mesecu dni je
                     bilo ofenzive konec. Partizani so samo bežali, tako se tudi dela, kadar si
                     šibkejši. Le odkod Vodopivcu »na stotine pa jih je padlo v bojih« (286)? Bojev
                     praktično ni bilo, a okupatorjev bes in poniglavost partizanov so spravili
                     prebivalstvo v breizhoden položaj. Ko primerjamo razmere v Sloveniji prve
                     mesece po okupaciji z neznosnim stanjem, v katerem se je znašel poleti 1942
                     narod po Dolenjskem in Notranjskem, je razlika kot noč in dan. Takale je bila
                     takratna slika. Na eni strani partizani, ki ropajo, pobijajo in prisilno
                     mobilizirajo v svojo vojsko, zaščite pred okupatorjem pa ne nudijo, na drugi
                     okupator, ki odgovarja na vsako provokacijo z maščevanjem nad nemočnim
                     prebivalstvom, pred partizani pa jih ne varuje. Nekaj je bilo treba narediti.
                     Ko gledamo na dogajanje danes, smo seveda pametni in nam je jasno, da bi bilo
                     vseeno najmanj žrtev, če bi se ljudje, ki niso bili za partizane, pustili
                     pobijati. Seveda pa taka odločitev ni moška in ne človeka vredna. V situaciji,
                     ko sta ogrožena človeško življenje in premoženje, se ima pač vsakdo pravico
                     braniti. Pri tem sta bili na razpolago dve možnosti: zateči se k okupatorju in
                     ga prositi za orožje, ali pa oditi v gozdove in tam napadati tako partizane kot
                     okupatorja, ker naj bi bilo »v gozdovih prostora za vse«! Po našem bi bila
                     druga različica sicer možna, pomenila pa bi neusmiljeno pobijanje sprtih strani
                     med seboj, pri tem pa bi ostalo civilno prebivalstvo nezaščiteno in bilo
                     izpostavljeno divjanju tako enih kot drugih, pa še okupatorja za povrh. Nauk,
                     da partizani poleg sebe v gozdovih niso trpeli nikogar, nam je dala usoda tako
                     imenovanega Štajerskega bataljona leta 1942, ki mu komunisti niso pustili
                     dihati.</p>
                  <p>Na koncu poglavja avtor razmišlja o premirju in spravi (289–290). Le kaj mu je
                     padlo v glavo, kot zgodovinar bi moral vendar sprevideti, da komunistom ni šlo
                     za pomiritev, ampak za dokončni obračun z domačim nasprotnikom <pb n="104"/> in
                     za prevzem oblasti. Čim slabše, tem boljše! Spomladi leta 1943 jim je bilo
                     jasno, kot tudi vsakomur, ki je spremljal razvoj dogodkov, da se mednarodni
                     položaj odvija njim v prid. Niti s prstom jim ne bo treba migniti, pa bodo
                     zmagali, če bodo le fizično prisotni. Samo potrpeti morajo in dajati vtis, kako
                     razgreti so in bojeviti, pa jim bo zmaga padla v roke kot zrela hruška. Podobna
                     igra, kot je bil njihova NOB, je bilo tudi prizadevanje za pomiritev, prav tako
                     tudi razglasitev amnestije v juniju 1944 (298). Z Dolomitsko izjavo (288), ki
                     je samo potrdila dejansko stanje, so napravili red v lastni hiši še na zunaj. S
                     pravim nasprotnikom, z belo in plavo gardo, pa so sklenili iti do konca. Edini,
                     s katerim so se skušali pomiriti, je bil okupator. O tem nam Vodopivec ne pove
                     ničesar, pa bi nam moral, če je že načel to temo. Ni dvoma namreč, da so imeli
                     partizani z Nemci nekak dogovor, nikjer podpisan in overovljen, da se ne bodo
                     preveč napadali. Nemce so skrbele predvsem komunikacije. Samo zgled Črnega Vrha
                     nad Idrijo. Ko so 1. septembra ob 6. uri zjutraj partizani IX. korpusa napadli
                     pravkar ustanovljeno domobransko postojanko v tem kraju, se je uro kasneje
                     pripeljal z vlakom v Logatec kompletni Rupnikov bataljon. Namesto da bi pohitel
                     na pomoč obkoljenim v kraj, ki je bil v zračni črti oddaljen od njih komaj 15
                     km, so njegovi vojaki ves dan česali po gozdovih ob cesti med Logatcem in
                     Planino. Po padcu postojanke so se partizani umaknili, Nemci pa tam postavili
                     svojo postojanko s petdesetimi pomožnimi vojaki, ki so skrbeli za cesto med
                     Idrijo in Ajdovščino. Do konca vojne se jih ni nihče dotaknil.</p>
               </div>
               <div type="div3">
                  <head>4. Razmah partizanstva in Rupnikova ljubljanska pokrajina (291–307)</head>
                  <p>Vodopivec se prav nič ne sprašuje, kako da so partizani po kapitulacije Italije
                     8. septembra 1943 z visokimi oficirji italijanske vojske tako hitro našli
                     skupni jezik, vaški stražarji in njihovo vodstvo pa ostali na cedilu, če so po
                     njegovem okupatorju takorekoč jedli z roke. Drugo vprašanje, ki je tudi ostalo
                     neodgovorjeno, pa je, kako da so se dali vaški stražarji poloviti kot zajci in
                     pobiti kot ovce, če so bili tako bojeviti. Za prvo je prevladovala razlaga, da
                     je bilo med italijanskimi vojaki in oficirji veliko komunistov. Vendar je šlo
                     za več. Italijani niso bili tako neumni, da ne bi že leta 1942 sprevideli, da
                     komunistom sploh ne gre za boj proti njim, ampak proti domačim nasprotnikom,
                     resničnim ali namišljenim. Takoj ko so jih s pomočjo revolucionarnega terorja
                     izbezali iz črne luknje, so jih imeli na odprtem. Italijani so se šli zato
                     dvojno igro. Spomladi leta 1943, ko se je sesula afriška fronta in je uspela
                     invazija na Sicilijo, torej veliko prej, kot so zavezniške sile zasedle Neapelj
                     in so vrgli Mussolinija, je njihovo vojaško vodstvo spoznalo, da je vojna zanje
                     izgubljena. Italijani so se v zgodovini vedno znašli in tako tudi tedaj.
                     Partizani so jim dovolili, da so odkorakali iz Slovenije, ne da bi se jih kdo
                     dotaknil, pa so bili med njimi tudi okoreli zločinci, ki so neusmiljeno
                     pobijali slovenske ljudi. Razmere ob kapitulaciji Italije so bile take, da je
                     bilo vaških stražarjev 6.000, partizanov pa polovico manj. Vaške straže so bile
                     zares samo vaške straže, Italijani so jih držali na kratko, niso jim dovolili,
                     da bi se med seboj povezovale za skupne akcije, kar pa seveda ne opravičuje
                     slovenskega vodstva, da ni tega opravilo na skrivaj. Pisali smo že, da je bila
                     edina večja akcija napad na Dolomitski odred 18. in 19. marca 1943, ki so ga ob
                     asistenci Italijanov in Nemcev izvedli vaški stražarji s področja Dolomitov pod
                     vodstvom Pavleta Vošnerja – kapetana Vidmarja. Odred je bil razbit, Dolomitska
                     republika pa za vedno izbrisana z zemljevida. Po tisti znani »Ali smo vojska
                     ali gasilci!« so bili vaški stražarji prej gasilci kot vojaki in so se tako
                     tudi obnašali v času preizkušnje, napako pa plačali z življenjem.</p>
                  <p>Na isti strani (291) naletimo tudi na podatek, ki nam hoče kakor prej z roško
                     ofenzivo dopovedati, kako mogočna so bila dogajanja v času 2. svetovne vojne
                     pri nas, da je namreč po kapitulaciji Italije 8. septembra 1943 in ob začetku
                     nemške ofenzive v zadnjem tednu septembra »na slovenskem ozemlju delovalo kar
                     pet partizanskih divizij z okoli 20.000 borci«. Gre za eno od napihnjenih
                     številk v seriji mnogih in za enega od imen za veliko vojaško enoto, kasneje
                     sta se diviziji pridružila še korpus in armada; podobno so bili velikodušni pri
                     vojaških činih. Pri njih se niso ustavili pri poročnikih ali majorjih, ampak
                     segli do generalov in celo maršala. Takrat ni bilo na Dolenjskem in Notranjskem
                     skupaj z vsemi prostovoljci in prisilnimi mobiliziranci več kot 6.000 borcev,
                     drugje po Sloveniji komaj za pest; primorska vstaja, pojem hoče povedati, da se
                     je dvignil tako rekoč ves narod, pa je bila taka, da je veljal za partizana že
                     vsak, ki je mahal s fičafajem. Ob nemški ofenzivi se je število osulo na
                     polovico. Partizanska vojska v Sloveniji je štela največ 10.000 vojakov, več pa
                     šele aprila 1945 s prihodom prekomorskih brigad in nastopom jugoslovanske
                     vojske. Saj to je vendar dognano, partizanski bataljon je imel vojakov za eno
                     četo, brigada za bataljon, polk za brigado, divizija za polk in korpus za <pb
                        n="106"/> slabo divizijo. Tako IX. korpus ni imel nikoli več vojakov kot
                     3.000, pa še ta številka je verjetno pretirana, poveljevalo pa mu je kar nekaj
                     generalov. Pri domobrancih je šlo drugače, Rupnikov bataljon je štel največ 700
                     vojakov, poveljeval pa mu je stotnik, imel je štiri borbene čete in dve
                     posadni, ki so jim poveljevali poročniki. Poveljnik domobranske vojske, Franc
                     Krener, je bil polkovnik, edini general je bil Leon Rupnik, ki vojaško sploh ni
                     deloval.</p>
                  <figure>
                     <graphic url="slike_z_62/z_62_59.png"/>
                     <head>Ob knjigah <name type="author">Mirko Kambič</name></head>
                  </figure>
                  <p>Na 294. strani naletimo na famozni stavek, ki vedno vžge, kadar hočeš tolči po
                     domobrancih, da se namreč Rupnik in njegovi somišljeniki »niso obširneje
                     spraševali o naravi nacističnega režima in njegovih zločinih nad Judi, Romi in
                     slovanskimi narodi«. Na ozemlju Ljubljanske pokrajine Judov niso odvažali v
                     uničevalna taborišča, katoliška stran jih je celo reševala in rešila, na cigane
                     pa so se spravili prav partizani in jih pobili skoraj dvesto (Žažar, Iški
                     Vintgar, Boncar, Maverlen), ob tem, da niso domobranci niti enega. Za dogodke
                     drugod po Evropi se je slabo vedelo. Prav gotovo pa Rupniku hudo zamerimo, da
                     se marca 1945, torej v času, ko je Hitler že pokončal pet milijonov Judov, ni
                     ugriznil v jezik, preden je spregovoril o komunizmu kot »židovski zaroti«.</p>
                  <p>Na isti strani (294) piše Vodopivec o skrajno tajni protikomunistični
                     organizaciji »črni roki«. Vemo, da se je za črno roko razglašal Janez Marn,
                     poveljnik Dolenjskega četniškega odreda, to pa zato, da bi se ga bali. Črna
                     roka kot organizacija ni obstajala. Če analiziramo zločine, ki ji jih
                     pripisujejo, ugotovimo, da je šlo za samovoljne zunajsodne poboje. Izvajale so
                     jih ad hoc nastale manjše skupine vaških stražarjev ali domobrancev in člani
                     domobranske politične policije, skupine pa med seboj niso bili povezane. Kar je
                     počel Franc Frakelj v Kozlerjev gošči in na Lisičjem, ni bila črna roka, ampak
                     domobransko pobijanje aktivistov OF in partizanskih terencev na lastno roko. Po
                     sodni poti jim ni bilo mogoče dokazati krivde, pa so se zadeve lotili na
                     črno.</p>
                  <p>Spet na isti strani (294) izvemo nekaj o kočevskem zboru. Res je šlo za
                     zasedanje prvega parlamenta v slovenski zgodovini, vendar njegovi poslanci niso
                     bili izbrani na demokratičnih volitvah, ampak po delegatskem sistemu. Takšno je
                     bilo videti tudi zasedanje zbora, delegati so pohlevno poslušali izvajanja
                     članov vrhovnega vodstva, nihče od njih se ni drznil dvigniti roke in zastaviti
                     polemičnega vprašanja. Zato tudi ni bilo razprave. Poslanci so enoglasno
                     odobrili dotedanjo politiko partizanskega vodstva in pristali na program.</p>
                  <p>Pa smo pri veliki nemški ofenzivi v jeseni leta 1943. Zanjo vemo, da je bila
                     vojaško bolj uspešna kot velika italijanska dobro leto prej, saj je partizansko
                     vojsko na Dolenjskem in Notranjskem razpolovila.Vodopivec ne bi bil srečen, če
                     ne bi tudi vanjo vpletel domobrancev: »Nemci so v drugi polovici septembra 1943
                     poskušali z veliko ofenzivo, v kateri so sodelovale tudi novoustanovljene
                     domobranske čete … « (295) Verjeti mi mora na besedo, da omenjenih čet ni bilo
                     zraven, ne toliko po zaslugi domobrancev, ampak Nemcev, ki so bili tako naduti,
                     da jih niso marali jemati s seboj. Kakšen smisel ima tlačenje domobrancev v
                     nemško ofenzivo? Predvsem ta, da jim zato pripisujejo tudi vse zločine,
                     predvsem streljanje talcev, ki jih je okupator zagrešil. Na manipulacijo sem
                     postal pozoren, ko sem prebiral 2. knjigo trilogije Silva Grgiča Zločini
                     okupatorjevih sodelavcev (Društvo piscev zgodovine NOB, Ljubljana 1997, str.
                     427–453). Samo v dolini spodnje Krke in Mirenski dolini so Nemci od 21. do 26.
                     oktobra 1943 postrelili dvesto talcev (Malence pri Kostanjevici, Šentjernej,
                     Gabrje, Slovenska vas, Straža in Trstenik pri Šentrupertu), ki jih je tudi
                     Grgič vključil v domobranski seznam. Res pa je, da se je na koncu ofenzive
                     pojavilo med Nemci nekaj domobranskih oficirjev. Njihova naloga je bila, da so
                     med partizanskimi ujetniki, ki so se zvečine predali sami, poiskali nekdanje
                     vaške stražarje, ki so jih bili partizani mobilizirali v svojo vojsko ali
                     dodelili v delavske bataljone, samo v Kočevju petsto. Enota Vuka Rupnika je
                     nekaj rogovilila okrog Čateža pod Zaplazom, vendar pri nemški ofenzivi ni
                     sodelovala. Domobranci, ki so v tistem času padli ali bili ranjeni, in nam jih
                     kar naprej ponujajo, so bili vojaki postojanke v Kostanjevici, ki so jih 11.
                     oktobra 1943, deset dni pred ofenzivo, silovito napadli partizani Gubčeve
                     brigade. Med Nemci, ki so 21. oktobra 1943 zasedli Kostanjevico, Šentjernej in
                     Gabrje ter 26. oktobra Mirno in Šentrupert in ki so streljali talce,
                     domobrancev ni bilo.</p>
                  <p>Na str. 296 izvemo za pohod XIV. partizanske divizije na Štajersko. Vodopivec
                     sicer dvomi o uspešnosti te akcije, vseeno pa postreže z oceno slovenskega
                     partizanskega vrha, »da je pohod uspel, saj je ugodno vplival na razvoj
                     štajerskega partizanstva«. V resnici so bili rezultati tako porazni, da se je
                     razmišljalo o sabotaži. Zakaj niso s pohodom počakali na pomlad, ampak so se
                     odpravili na pot 15. januarja 1944 sredi zime, čeprav je res, da je ta z vso
                     ostrino zavladala šele slab mesec kasneje, ko se je enota motovilila okrog
                     Laškega? Nihče se ni vpraševal, kako da divizija na pohodu na Štajersko ni
                     naletela na vsaj <pb n="107"/> eno še tako revno skupino krajevnih partizanov,
                     ki bi ji, če ne drugega, kazala pot, niti ji ni bila v pomoč mreža terencev in
                     aktivistov; odgovor je, da jih takrat na Štajerskem sploh še ni bilo. Pa
                     Štajerska takrat ni bila nobena trdnjava. Leta 1944 je začelo Nemcem vojakov
                     primanjkovati, zahtevala jih je tako italijanska kot ruska fronta ter v
                     pričakovanju zavezniške invazije tudi Atlantski zid. V tistem času je bilo, če
                     upoštevamo tudi vermane, orožnike in policiste, na celotnem Štajerskem pod
                     orožjem samo 5.000 ljudi.</p>
                  <p>Pa smo pri najbolj kočljivem dogodku celotne zgodovine protikomunističnega
                     odpora na Slovenskem, pri domobranski prisegi (297). Beremo: »V štabu
                     domobranske vojske so prišli na misel, da bi privrženost domobranskih borcev
                     okrepili z vojaško prisego.« Kje je Vodopivec to pobral, ne vemo. Boris Mlakar,
                     ki je o njej veliko pisal, svojih navedb ni nikoli preklical. Tudi v Slovenski
                     novejši zgodovini beremo, da »jo je zahteval general Rösener« (700). Ni
                     prostora, da bi se spuščal v dokazovanje, kako je bila omenjena prisega samo
                     lojalnostna izjava vojakov, ki so prejeli orožje, da ga namreč ne bodo
                     uporabili proti tistemu, ki jim ga je izročil, in da so prisegali tudi prisilni
                     mobiliziranci v nemško vojsko in celo rekruti organizacije TODT, pa se jim ni
                     skrivil niti las. Nič ne pomaga, zgodila se je in prilepila domobranstvu
                     sramotni znak kolaborantstva, ki se ga nikoli ne bo dalo sprati. Ljudi
                     podrobnosti ne zanimajo, zlasti ne tujcev. Ko izvedo za prisego, obvezno tudi,
                     da je bila to prisega Hitierju, dana na njegov rojstni dan, je razprave konec.
                     Na vsak način bi jo bilo treba preprečiti.</p>
                  <figure>
                     <graphic url="slike_z_62/z_62_60.png"/>
                     <head>Ob knjigah <name type="author">Mirko Kambič</name></head>
                  </figure>
               </div>
               <div type="div3">
                  <head>5. Zadnji vojni meseci: zmagovalci in poraženci (300–307)</head>
                  <p>Pri opisovanju partizanskih akcij in napadov Vodopivec hudo pretirava. O tem
                     sem že pisal, ko smo govorili o roški ofenzivi. Značilen je njegov stavek iz
                     prejšnjega poglavja (298): »Partizanske enote so napadale in rušile prometnice
                     in si prizadevale širiti in okrepiti osvobojena ozemlja.« Tega je bilo sila
                     malo, samo za sol, toliko, da so oddali signal. Če bi bilo partizanov pol
                     toliko, kot so se hvalili, bi bila proga od Maribora do Trsta v ruševinah in
                     neuporabna, podobno bohinjska proga. Saj so na tržaški progi večkrat rušili
                     borovniški in kasneje Štampetov most, in na bohinjski vrgli v zrak nekaj mostov
                     in viaduktov, niso pa ju trajno onesposobili. Saj tako <pb n="108"/> neumni
                     niso bili, da bi to počeli. Nase bi si nakopali Nemce, ki bi z njimi
                     neusmiljeno obračunali, podobno kot so s Poljaki v uporni Varšavi. Njihov prava
                     sovražnika sta bili bela in plava garda, za Nemce so vedeli, da bodo odšli vsak
                     čas in za vedno. Tudi svobodna ozemlja so se partizanom hudo krčila. Res so se
                     prosto sprehajali po gozdovih, pa še to ne vedno in povsod, iz mest in vasi pa
                     so se morali umakniti. Izjema je Bela krajina, zanjo pa ni dvoma, da so se
                     dogovorili z Nemci, da jim jo prepustijo v zameno za nedotaknjeno progo
                     Ljubljana–Trst. Slovenski partizani so bili na tleh. Opomogli so si šele s
                     prihodom brigad z juga. France Bučar je leta 1990, ko je bil o svojih
                     partizanskih podvigih še zgovoren, povedal, kako je bilo na Gorenjskem. V
                     zadnjih zimskih mesecih in zgodaj spomladi leta 1945 so jih domobranci tako
                     stisnili ob zid, da so se bali, da jih bo konec, če se bo vojna predolgo
                     vlekla.</p>
                  <p>Vodopivec tudi piše, da je bil »po hudih bojih in velikih izgubah« (301) 1.
                     maja 1945 osvobojen Trst, 8. maja so partizanske enote (skupaj z Britanci)
                     zasedle Celovec, »9. maja 1945 – so partizanske enote po hudih bojih zasedle
                     Ljubljano« (302). V resnici posebno hudih bojev ni bilo. Šlo je predvsem za
                     preganjanje poražene vojske, za oviranje sovražnika pri umiku. Na Opčinah so se
                     Nemci upirali zato, da se je lahko iz Trsta umaknila celotna nemška posadka, in
                     vztrajali še dva dni, ker so bili obkoljeni. Velik del, med drugimi tudi
                     tržaški domobranci, se je 1. maja tik pred zasedbo rešil na ladje. Te so jih
                     popeljale do izliva Tilmenta. Ko so partizani skupaj z Britanci vkorakali v
                     Celovec, ni padel niti en strel, saj v njem vojske ni bilo, samo nekaj
                     policistov in uprava. Spopada pri Borovljah, v katerih je po moji oceni padlo
                     največ 75 partizanov, sta bila kasneje, namreč 10. maja popoldne in 11. maja
                     zjutraj. Pri bojih za Ljubljano so bile žrtve le med tistimi partizani, ki so
                     8. maja neuspešno jurišali na Orle.</p>
                  <p>V nasprotju z vojaškimi akcijami, ki so jih partizani skoraj opustili, se je v
                     komunističnem vrhu, vodstvu OF, zlasti pa na terenu vedno nekaj dogajalo.
                     Pravimo, da so se šli državo in neprestano cirkulirali. O tem beremo pri
                     Vodopivcu v vsakem poglavju. Pa naj gre za premike in reorganizacije v
                     partizanskih vrstah, njihovo kurirsko službo, za priprave na prevzem oblasti,
                     zlasti za zbiranje imen in sestavljanje seznamov ljudi, ki so po njihovem
                     zaslužili kazen. Kakšni mojstri so bili pri tem, pove podatek, da so na njihovi
                     podlagi ob zasedbi avstrijske Koroške že prve dni aretirali nekaj sto ljudi,
                     čeprav koroški aktivisti in terenci niti slutiti niso mogli, da bodo partizani
                     ob koncu vojne prišli tako daleč čez mejo. Ali njihovo sodstvo. Poglejmo samo
                     njihovo sodstvo. Na kočevskem procesu so obsodili na smrt 16 ljudi, potem pa
                     niso postrelili samo teh, ampak celo tiste, ki so bili oproščeni. Če jih je
                     prijelo, so nekoga mrcvarili nekaj mesecev, čeprav so že v naprej vedeli, da ga
                     čaka smrt.</p>
                  <p>Na vrsti je bilanca. Suhoparne številke, seštevanja in odštevanja, odstotki in
                     preglednice. Razprava o njih bi zahtevala celo knjigo. Številke so politika
                     prvega reda, kar se izkaže tudi pri Vodopivcu. Namesto da bi nam podal
                     knjigovodsko poročilo, pri katerega branju bi se nam začelo zehati, je brez
                     pomisleka povzel podatke, ki so mu jih servirali drugi. Nič se ni spraševal o
                     metodologiji, ki so jo uporabili. No, tu bi opozoril na verjetno najhujši
                     spodrsljaj v knjigi Slovenska novejša zgodovina, na prispevek Damijana Guština
                     o številčnem stanju nemške in partizanske vojske spomladi 1945 (731–732),
                     Nemcev naj bi bilo kar 122.000, partizanov pa 37.000. Omenil sem že, da
                     spomladi leta 1945, pred prihodom prekomorskih brigad in drugih enot
                     jugoslovanske armade, slovenska partizanska vojska ni štela več kot 10.000
                     vojakov, Vodopivec navaja število 37.000 (301), ki ga je verjetno pobral pri
                     Guštinu. Od kod so se le vzeli ti partizani? Druga številka, ki je po mojem
                     sporna, je 27.000 vojnih žrtev med borci NOB. No, če bodo imena zbrana po
                     naseljih, podobno kot smo jih zbrali mi, in jih bo res toliko, bom dvignil roke
                     in se vdal. Saj vemo, kako je s številkami. Zanje naši možgani niso preveč
                     občutljivi, za marsikoga sta si bilijon in milijarda čisto blizu, najmanj
                     polovica Slovencev bi gladko požrla podatek, da je bilo padlih partizanov sto
                     tisoč. Izvemo, da je padlo samo 12.000 mobilizirancev v nemško vojsko, kar je
                     seveda še vedno visoka številka, a spomnite se, da so njihova društva še
                     nedavno operirala z enkrat višjo številko! V oči pade »nekaj več kot šest tisoč
                     nemških in nekaj manj kot 1500 na slovenskih tleh padlih italijanskih vojakov«
                     (303). Za nemške vojake je številka zanesljivo pretirana. Do njihovega števila
                     bi se vendar dalo priti, saj so jih zvečine pokopali pri nas. Od umrlih med
                     vojno in pokopanih v Celju, Kranju in Ljubljani je treba seveda odšteti vojake,
                     ki so bili ranjeni na italijanski fronti in se zdravili na Golniku ali po
                     ljubljanskih bolnišnicah in umrli, pa tudi tisti, ki so bili pobiti ob koncu
                     vojne. Ko prebirate na pokopališčih njihove letnice smrti, ugotovite, da jih je
                     polovica umrla po koncu vojne, verjetno v taboriščih. Smrtnost nemških vojnih
                     ujetnikov je bila izjemno visoka. Ob koncu vojne se je Titovim partizanom <pb
                        n="109"/> vdalo po eni verziji 180.000 Nemcev, po drugi 240.000, v
                     taboriščih pa jih umrlo 90.000.</p>
                  <p>Ustavil bi se še pri dveh številkah. Prvo zasledimo na 303. strani, da je bilo
                     namreč na protikomunistični strani po vojni pobitih skupno 13 600 Slovencev.
                     Samo po vojni pomorjenih domobrancev je bilo 12.587 (Slov. novejša zgodovina,
                     Izgube in žrtve, 790–795), kaj pa civilisti. Za področje nekdanje Ljubljanske
                     pokrajine so seznami precej popolni, dvomim pa, da so taki za Štajersko. Ne
                     pretiravam, če trdim, da je bilo na vsem slovenskem ozemlju vključno z vrnjenim
                     delom Primorske pobitih 3.000 do 5.000 civilnih oseb slovenskega rodu. Druga
                     številka »clamat per absentiam«! Na strani 311, kjer bi namreč morala biti, je
                     ni, izvemo samo, da število na slovenskem ozemlju po vojni pomorjenih »hrvaških
                     beguncev doslej še ni natančneje ugotovljeno«. Če je Vodopivec hudo zgrešil pri
                     oceni, koliko nemških vojakov je med vojno pri nas izgubilo življenje, bi pri
                     oceni hrvaških in drugih izgub lahko postregel vsaj z domnevno številko.
                     Pokazal bi mu rad, kako se da do nje vseeno priti. Računamo, da se je 6. maja
                     1945 iz Zagreba in okolice podalo proti Koroški 200.000 ljudi, od tega 180.000
                     Hrvatov. Med potjo so se osuli na polovico. Predvsem med civilisti jih je bilo
                     veliko, ki so omagali in se vrnili domov ali pa so jih zajeli partizani. Na
                     vsej poti do Koroške so ostali grobovi, največji okrog Celja in Gornjega
                     Doliča, od tistih 70.000, ki so jih partizani 15. maja 1945 dobili v roke na
                     Libuškem polju, jih bila skoraj polovica postreljena v Tezenskem gozdu, nekaj
                     tudi na Pohorju, civiliste so izpustili, preostale vojake pa napotili na znani
                     »križev pot«. Iz Vetrinja vrnjeni hrvaški vojaki, 11.000 po številu, so bili
                     zvečine odpeljani na Hrvaško in pobiti tam. V Sloveniji so obležali torej
                     naslednji: srbski dobrovoljski korpus, vrnjen iz Vetrinja in pobit v Kočevskem
                     Rogu – 3.000; srbski in črnogorski četniki: Stari Hrastnik 2.000, Kamniška
                     Bistrica 7.000, Tezenski gozd in Pohorje 5.000; hrvaška vojska in civilisti pri
                     umiku skozi Slovenijo, predvsem v okolici Celja in v Gornjem Doliču – 30.000;
                     hrvaški vojaki, ki so se predali na Libuški gmajni: Tezenski gozd – 30.000,
                     drugod po Sloveniji 10.000. Odgovor je torej tak, da je bilo po 9. maju 1945 na
                     slovenskem ozemlju pobitih najmanj 80.000 »hrvaških beguncev«, raje več, in
                     15.000 beguncev srbske in črnogorske narodnosti, pa pridemo do številke
                     100.000, kolikor naj bi bi jih bilo pobitih na ozemlju Slovenije, o kateri
                     govorimo ves čas. Okrog 50.000 hrvaških vojakov pa je prišlo na Hrvaško z
                     vlakom (Vetrinj) ali peš (križev pot) in bilo pobitih tam, samo v Maclju
                     najmanj 10.000.</p>
                  <p>Na str. 306 nam Vodopivec postreže z globokoumnim razmišljanjem, da je imelo
                     vse, kar se je dogajalo s Slovenci v času 2. svetovne vojne, »korenine v
                     predvojni jugoslovanski in slovenski socialni in politični negotovosti, v
                     pomanjkanju demokratične politične tradicije med Slovenci, predvsem pa v
                     socialni šibkosti ter nazorsko-politični razcepljenosti slovenskega meščanstva,
                     ki tudi ob izbruhu vojne ni znalo odločneje in enotneje opredeliti temeljnih
                     državnih in narodnih interesov«. Ko nadaljuje z razlago, imaš najprej občutek,
                     da hoče povedati, da bi se Slovenci lahko obvarovali pred totalitarizmom, če se
                     ne bi pridružili komunistom, ki »leta 1941 še sami niso vedeli, kaj hočejo«
                     (306), in se tako pred njim obvarovali, potem pa le izvemo, da je šlo za spopad
                     »med boljševiškim komunizmom in katoliškim klerikalizmom« (306). Človek božji,
                     kako da mu še danes ni jasno, da so bili prav komunisti ves čas najbolj
                     prisebni, izkoristili enkratno priložnost in se hladnokrvno lotili svojega
                     projekta. O tem sem govoril že v uvodu, prav take razmere kot pri nas so bile v
                     času med dvema vojnama v vseh demokratičnih državah Evrope, vključno s Španijo
                     in Avstrijo, pa je prišlo do revolucije razen pri nas samo še v Španiji in
                     Grčiji.</p>
               </div>
               <div type="div3">
                  <head>6. Zmagoslavje zmagovalcev (308–327)</head>
                  <p>Če bi Vodopivec prebral knjigo, ki jo je napisal Ian Mitchell The Cost of a
                     Reputation (Canongate, Edinburgh, 1997), se ne bi toliko lovil pri razlagi,
                     zakaj je prišlo do britanske izročitve domobrancev in njihovih spremljevalcev
                     Titovim partizanom. Najbolj močna je seveda tista, da »sta oskrba begunskih
                     taborišč na jugu Avstrije in nadzor nad njimi povzročila britanskim vojaškim
                     oblastem nemajhne težave, ki so se z vrnitvijo desettisočev beguncev v njihove
                     domovine zmanjšale« (310). Ker potem se moramo takoj vprašati, odkod le Titu
                     toliko hrane, da bi jo imel tudi zanje. Pa še to, od Britancev vetrinjski
                     begunci do dneva vrnitve prejeli nobene hrane, takrat pa goljufivo popotnico.
                     Zakaj se avtor kot razmišljajoči novinar ne vprašuje, kako je mogoče, če je
                     bilo vse tako pošlihtano, kot nam dopoveduje (angleška vlada, zavezniško
                     poveljstvo v Caserti), da so vojaki 8. britanske armade v Furlaniji ravnali
                     drugače kot vojaki prav tako 8. armade na Koroškem, kjer so vojaki 5.
                     britanskega korpusa iste 8. armade 15. maja 1945 zavrnili prevzem 65.000
                     Hrvatov pri Pliberku, izročili konec maja 45.000 kozakov Sovjetom v Judenburgu
                     in v istem <pb n="110"/> času 26.000 vetrinjskih beguncev v roke Titovih
                     krvnikov. Nasprotno pa je 13. korpus iste armade 4. ali 5. maja 1945 prevzel v
                     Furlaniji okrog 20.000 podobnih beguncev (srbski in črnogorski četniki, srbska
                     narodna straža, vojaki srbskega prostovoljskega korpusa, primorski domobranci)
                     in jih spravil v svoja taborišča. Odgovor je preprost. Res je 14. maja 1945
                     general Brian Robertson, administrativni vodja Alexandrovega štaba v Caserti,
                     poslal navodilo, »da se predano osebje jugoslovanske narodnosti, ki je služilo
                     v nemških silah«, izroči jugoslovanskim partizanom. Ni dvoma, da je navodilo
                     požegnal tudi poveljnik general Harold Alexander. Kje je Boris Mlakar
                     (Slovenska novejša zgodovina, 837) pobral, da naj bi navodilo veljalo samo za
                     Koroško? Potem pa je čez dober teden, 23. maja 1945, prispelo iz Alexandrovega
                     štaba novo navodilo, »da osebje jugoslovanske narodnosti ne bo vrnjeno v
                     Jugoslavijo ali izročeno jugoslovanskim partizanom, razen če ne bo samo
                     hotelo«. V Furlaniji so se tega navodila držali, na Koroškem pa se je dobilo
                     nekaj kalinov, med njimi so bili poveljnik V. korpusa generala Charles
                     Keightly, poveljnik njegovega štaba brigadir Toby Low, kasnejši lord Aldington,
                     in poveljnik 6. oklepne divizije general Horatius Murray, čigar enota je usodni
                     projekt izpeljala. Po opravljenem umazanem poslu so bili neskončno srečni in
                     ponosni nase, saj se je Koroška po njihovi zaslugi znebila obojih, tako
                     nasilnih partizanov kot nadležnih kolaborantov. Ko so po nekaj dneh so
                     spoznali, da so se hudo zmotili, so zadevo prikrili in do smrti lagali.</p>
               </div>
               <div type="div3">
                  <head>Povzetek</head>
                  <p>Potrudil sem se in skrbno pregledal štirinšestdeset strani pisanja Petra
                     Vodopivca, kolikor jih je namenil drugi svetovni vojni. Žal ni povedal veliko
                     novega. Ostal je pri starem. Ne trdim, da se za njegovim pisanjem skriva
                     hudoben namen, prej bi rekel, da udobnost. Pozabil je, da je tudi lenoba ena od
                     glavnih grehov, in se premalo potrudil. Dogajanje med drugo svetovno vojno ni
                     njegova specialiteta in ker tistih strani ni želel pustiti praznih, čeprav bi
                     bilo to edino pametno, jih je napolnil površno in šablonsko. V primerjavi z
                     Novejšo zgodovino Slovencev je napravil korak nazaj. Od gospoda iz ugledne
                     familije, ki ga vidimo vedno lepo počesanega in s kravato in ki mu gre v
                     življenju kot namazano, smo pričakovali več. Upam, da ga bo izkušnja s knjigo
                     Od Pohlinove slovnice do slovenske države zresnila in se ne bo več obnašal kot
                     poeta laureatus, ampak si bo skušal s trdim delom in resnim pisanjem povrniti
                     zapravljeni ugled.</p>
               </div>
            </div>
            <div type="div2">
               <head>Dve knjigi</head>
               <docAuthor>Marko Kremžar</docAuthor>
               <div type="div3">
                  <p>Pred dobrim letom je izšla ob stoletnici prve slovenske gimnazije obširna, lepo
                     opremljena knjiga z naslovom: »Sto let zavoda svetega Stanislava«. Na 708
                     straneh velikega formata vsebuje poleg pomembnih uvodnih misli podrobno kroniko
                     tega častitljivega zavoda, ki je dal v teku preteklega stoletja našemu narodu
                     vrsto pomembnih katoliških izobražencev.</p>
                  <p>Ker so »Škofovi zavodi«, kot je »Zavod sv. Stanislava« splošno poznan,
                     neločljivo povezani z zgodovino slovenskega naroda, je ob branju zavodske
                     kronike mogoče slediti težki poti, ki jo je naš narod prehodil v razburkanem
                     dvajsetem stoletju. Tako na primer poglavje: »Politične in narodnostne razmere
                     na Kranjskem v začetku 20. stoletja«, omogoča bralcu razumevati težave tistih
                     dni. Zvemo tudi, da je bil v času prve svetovne vojne Zavod »Samostojna
                     cesarsko kraljeva bolnica št. 1 v Šentvidu«. Temu obdobju posveča zbornik 11
                     zanimivih strani s statistikami in fotografijami. </p>
                  <p>Tudi pričetek druge svetovne vojne z izgonom profesorjev in dijakov ter zasedbo
                     Zavodov po nemškem okupatorju aprila 1941 je skrbno opisan, prav tako tudi
                     težave, ki so sledile v zasilnih prostorih Baragovega semenišča, kjer je
                     škofijski zavod dočakal konec vojne.</p>
                  <p>Poglavje, ki opisuje dogodke v vojnih letih 1941–45 se konča z zapisom o
                     žrtvah, ki jih je ta doba zahtevala od osebja in od dijakov škofijske
                     gimnazije. Na koncu omenja, da je »še povsem nerazčiščeno, koliko dijakov
                     domobrancev je bilo vrnjenih iz Vetrinja, prav tako pa ne poznamo njihove
                     usode« (str. 206). V naslednjem poglavju je popisan »frontalni napad«
                     komunistične oblasti na versko šolstvo med leti 1945 in 1950. O tem, kar se je
                     dogajalo v Škofovih zavodih med majem in avgustom leta 1945, pa najdemo v tem
                     velikem zgodovinskem popisu le, da je 9. maja zasedla »zavodsko posest« v
                     Šentvidu IV. Jugoslovanska armada in da so »prostori služili <pb n="111"/> tudi
                     za začasno zbirališče s Koroške vrnjenih domobrancev in civilistov. V nekaterih
                     prostorih naj bi deloval oddelek občine Šentvid, ki je imel nalogo gospodarske
                     oskrbe zavoda« (str. 235).</p>
                  <p>Če hočemo vedeti kaj več o usodi mogočnih stavb škofijske gimnazije v tem času,
                     moramo seči po drugi knjigi, ki je izšla v Ljubljani leta 2004, to je pred
                     izidom omenjenega zbornika.</p>
                  <p>Nekdanji namestnik načelnika OZNE za Ljubljano, Albert Svetina, posveča v svoji
                     knjigi pričevanj z naslovom »Od osvobodilnega boja do banditizma« posebno
                     poglavje prav »Oznovskemu taborišču v Šentvidu nad Ljubljano«, ki je bilo takoj
                     po vojni v prostorih Zavoda sv. Stanislava (str. 212). Na tem mestu lahko
                     beremo, da je bilo v nekdanjih Škofovih zavodih v Šentvidu nad Ljubljano
                     »največje oznovsko taborišče v Sloveniji.« To koncentracijsko taborišče je bilo
                     po Svetinovih besedah »ogromno, predvsem pa je bilo prenapolnjeno in dobro
                     zastraženo. Ker v zgradbi kmalu ni bilo več prostora, so taborišče razširili
                     tako, da so z apnom zunaj na travniku naredili črto in za njo postavili stražo
                     z mitraljezi in razsvetijavo. Črta je delila stražarje na eni strani in množico
                     ljudi na drugi. Bilo jih je čez sto tisoč.«</p>
                  <p>Ta Svetinov opis le potrjuje nekatera pričevanja redkih rojakov, ki so bili v
                     tem koncentracijskem taborišču zaprti in so to preživeli. Večina od omenjenih
                     sto tisoč ljudi, ki so jih imeli slovenski komunisti tam zaprte, je bila
                     pomorjena bodisi v Brezarjevem breznu bodisi v Rogu. Seveda niso bili vsi
                     Slovenci. Svetina pravi, da »je bilo vse pomešano, vojaki in civilisti. Med
                     njimi so bili nemški vojaki, visoki oficirji, četniki, ustaši, slovenski
                     domobranci … «</p>
                  <p>Poseben bataljon knojevcev, to je vojakov »izvršnega organa OZNE za aretacijo
                     in likvidacijo političnih nasprotnikov« (str. 146) je vodil »zapornike iz
                     Šentvida na začasno tovorno postajo pri Remizi v Dravljah, kjer so jih nalagali
                     na železniške vagone in nato vozili na morišča v Kočevski Rog« (str. 213).</p>
                  <p>Dejstvo tega koncentracijskega taborišča po svoji množičnosti in krutosti daleč
                     presega vse, kar se je v sto letih dogajalo v prostorih Zavoda sv. Stanislava,
                     pa tudi kjerkoli drugod v Sloveniji na cerkveni zemlji. Škofovi zavodi niso
                     bili le kraj, kjer so komunisti jetnike izstradali do onemoglosti, ampak so
                     bili kot del genocidnega načrta tudi predsoba smrti. V sobah, v kapeli in v
                     dvorani, kjer sedaj katoliški vzgojitelji vzgajajo novo generacijo Slovencev,
                     so pred dobro polovico stoletja tisoči njihovih rojakov in bratov po veri
                     prestajali mučenje in lakoto, ko so se pripravljali na smrt.</p>
                  <p>Svetina zaključi svojo pripoved o tem oznovskem taborišču z besedami: »Vse, kar
                     sem videl v tem taborišču, obsojam, ker je bilo strašno.« Te strahote pisci
                     zbornika ob stoletnici Škofovih zavodov očividno ne poznajo in je zato tudi ne
                     obsojajo, kot je to storil nekdanji fukcionar OZNE.</p>
                  <p>Ideologija, ki je povzročila v dvajsetem stoletju po vsem svetu nad sto
                     milijonov žrtev, je bila gonilna sila komunistične partije, ki je za nekaj
                     mesecev spremenila prostore katoliškega vzgojnega zavoda v mučilnico in za
                     večino zapornikov tudi v zadnjo postajo pred moriščem. Pod tem vidikom so
                     Škofovi zavodi prav kakor Rog in Teharje del strašnega svetovnega pretresa. Če
                     spominski zbornik o njem molči, je ta molk več kot zgovoren.</p>
                  <p>Da je bilo koncentracijsko taborišče v Šentvidu pod komunisti tiste mesece
                     največji zaporniški kompleks na Slovenskem in kam je od tam vodila pot veliko
                     večino jetnikov, ni bila nikoli skrivnost. Sto tisoč jetnikov, ki so šli skozi
                     te zapore v neposredni bližini Ljubljane, ni bilo mogoče prikriti. Vendar se o
                     tem dolga leta ni govorilo. Strah je bil razumljiv. Težje je razumeti »obziren«
                     molk petnajst let po koncu totalitarnega režima. Ali ne bi smeli pričakovati,
                     da bodo vzgojitelji s spoštovanjem zapisali tudi ta del zavodske zgodovine? Ali
                     ne bi bilo primerno na tako pomembnem mestu, kot je zbornik ob stoletnici,
                     opozoriti nove generacije dijakov, da živijo, študirajo in se igrajo na tleh,
                     ki so blagoslovljena s trpljenjem in s krvjo njihovih prednikov?</p>
                  <p>V spomin na ta dogajanja so v zavodski kapeli pred kratkim odkrili lep,
                     pomemben mozaik mojstra patra Rupnika. Kristus, ki vstaja zmagovit iz
                     množičnega grobišča, govori brez besed o tem, o čemer Zbornik molči. Hvala
                     zavodskemu vodstvu za globoki, poduhovljeni pogled na ta prikrivani del naše
                     preteklosti. Vendar desettisoči, ki so trpeli in umirali na zavodskih tleh,
                     niso notranja zavodska zadeva. So del slovenske, evropske in svetovne
                     zgodovine. Prostor, kjer je bilo v času komunizma največje koncentracijsko
                     taborišče v Sloveniji, bi zaslužil javno obeležje. Ali morda še kje prevladuje
                     mnenje, da iz obzirnosti do rabljev ni primerno biti ponosen na svoje junake in
                     mučence ter daje nanje dovolj le tih, občasen spomin?</p>
                  <p>Vsi mučeni na tem prostoru niso krščanski mučenci, vsi pa so žrtve komunistične
                     zablode in krutosti njenih pripadnikov. Delijo usodo z drugimi, ki jih je na
                     Slovenskem <pb n="112"/> pomorila revolucija pred dosegom oblasti in po njej.
                     Kot žrtve komunizma so del največjega krvoprelitja, kar jih je doživelo
                     človeštvo. Vendar se zdi, da ni veliko rojakov, ki bi slutili globok pomen teh
                     žrtev, za katerih število ve le Bog.</p>
                  <p>Verujemo, da resnica osvobaja, in zgodovina uči, da je kri mučencev seme novih
                     kristjanov. Zato smemo upati, da se bodo nove generacije Slovencev nekoč
                     osvobodile prikritih strahov in da bodo znale bolje ceniti krvavo seme
                     slovenske Cerkve pa tudi slovenskega naroda.</p>
               </div>
            </div>
            <div type="div2">
               <head>Pripombe k knjigi dr. Valentin Meršol in slovenski veliki teden</head>
               <docAuthor>Jelka Dolinar-Mrak</docAuthor>
               <div type="div3">
                  <p>Nekoliko pozno po izidu knjige »Dr. Valentin Meršol in slovenski veliki teden«
                     se oglašam, saj prvotno nisem nameravala komentirati pisanja o Jelki in Kristi
                     Mrak v osmih primerih (na straneh 99, 200, 202, 206, 280, 210, 278 in 286). Da
                     bi bilo resnici in korektnemu pisanju ugodeno, me je kar nekaj ljudi
                     nagovarjalo, naj dam naslednje pojasnilo. To pojasnilo pa dajem tudi v imenu
                     svoje pokojne sestre Kriste, ki je bila glavna sila pri odkrivanju mnogih
                     montiranih procesov in velika dobrotnica številnih prizadetih.</p>
                  <p>Ko je v omenjeni knjigi govor o številu vagonov z ranjenci, naj omenim, da je
                     bil vlak do Kranja daljši, v Kranju pa je bil zaradi sabotaže železničarjev
                     odklopljen del vlaka z vagoni, v katerih so bili civilisti, od tistega z
                     ranjenci. V kompoziciji s civilisti sta ostala tudi moja mati in oče, ki sta
                     šla potem preko Ljubelja na Koroško. V kompoziciji z ranjenci pa sva ostali
                     medve s sestro Kristo. V istem vagonu kot medve pa je bila tudi družina dr.
                     Meršola, dr. Janež in drugi zdravniki, kar tudi dr. Meršol sam omenja. Naš
                     transport, v katerem pa so bili tudi zdravniki, katere s sestro omenjava v
                     Zavezi številka 36, je bil vsekakor krajši. Lahko pa, da je obstajal še drug
                     transport z ranjenci in da je imel, kot je o knjigi navedeno, 60 vagonov, v
                     katerem da je bilo, kot piše, poleg Bajčeve Rože, najine prijateljice iz Most,
                     še devet drugih deklet brez zdravnika. Meni vsekakor tak transport ni znan.</p>
                  <p>Na str. 269 piše, da so bili vsi ranjenci v zaprtih vagonih. Res pa je, da so
                     bila vrata vagonov odprta, dva vagona z ranjenci pa sta bila brez strehe.
                     Resnici na ljubo pa je treba povedati, da v tistem trenutku še nismo bili v
                     rokah komunistov.</p>
                  <p>Po 60-ih, potem, ko sva bili s sestro Kristo brez obtožnice obsojeni na 12 let
                     zapora, zaprti pa po raznih taboriščih ob prisilnem delu pet let in osem
                     mesecev, naju s Kristo avtor obdolžuje, da v najini izjavi v Zavezi obsojava
                     zdravnike na transportu, češ da bi jih morala vezati Hipokratova prisega. Medve
                     nikoli nisva nikogar obsojali, dovoljeno pa nama je, da imava o tem, kar sva
                     doživeli, svoje mnenje. Ko smo ostali z ranjenci sami, so bili poleg naju s
                     sestro tam še župnik Janez Jenko, bogoslovca Feliks Zajc in Marjan Pavlovčič,
                     dve diplomirani bolniški sestri Anica Kožar in Marija Popit ter laični dekleti
                     Helena Šušteršič in Magda Dolničar. Župnik Janez Jenko iz Žužemberka, ki nas je
                     kot oče zbral v molitev, nam je dal vesoljno odvezo in dejal, da smo se
                     odločili prostovoljno in da gremo v smrt ali življenje. Nihče ni vedel, kaj bo
                     z nami. Vsi smo bili v Božjih rokah. Svojo mučeniško trpljenje sta kmalu
                     prestala župnik Jenko in bogoslovec Marjan Pavlovčič, kmalu za njima pa še
                     domala vsi ranjenci.</p>
                  <p>S sestro Kristo doktorja Meršola kot človeka za njegovo dejanje nisva nikoli
                     obsojali. V tistem trenutku težke odločitve mu je bila prva skrb družina.
                     Razumeli sva ga! Kot lahko iz knjige razberem, pa je o tem pozneje razmišljal
                     tudi dr. Meršol sam, saj pravi: »Če bi bil sam, tako pa sem imel družino.« Vsak
                     od tistih, ki so zapustili transport, je v prvi vrsti gledal nase, kako se bo
                     rešil in ušel krvolokom. Med bežečimi pa so bili tudi teže ranjeni domobranci,
                     katerim so pomagali laže ranjeni domobranci, pa čeprav težko – tudi vlekli so
                     jih.</p>
                  <p>Sicer pa avtor sam pravi na strani 206 o izjavi: »Če ne bi imel družine in
                     skrbi za druge civilne begunce,« da takšna izjava »ni posebno zgledna in
                     ugledna«.</p>
                  <p>Nadalje tudi ne ustreza resnici, da je pri ranjencih ostalo dosti usposobljenih
                     moči (stran 206). Osebe, ki so ostale pri ranjencih, sem navedla zgoraj.</p>
                  <p>Kar pa zadeva očitek, češ da sva s sestro Kristo spregovorili šele po 60-ih
                     letih, si dovolim pripombo, da je imel tudi dr. Meršol v tujini več desetletij
                     čas, da bi opisal omenjene trenutke. Vsi pa vemo, da je šele osamosvojitev
                     Slovenije pri nas dala možnost pristopa do resne obravnave in pisanja o
                     omenjeni temi.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>K Aktualnemu kulturnopolitičnemu komentarju</head>
               <docAuthor>Ivanka Kozlevčar</docAuthor>
               <div type="div3">
                  <p>Ko moramo kar naprej poslušati govorjenje o izdajstvu slovenskih domobrancev,
                     ne smemo mimo dejstva, da tako govorijo ljudje, ki nočejo govoriti resnice ali
                     pa morda res ne poznajo tedanjih razmer. Treba je vedeti, da je bil tedaj velik
                     del slovenskega naroda katoliški, to je veren, in po svoji duhovni in moralni
                     naravnanosti ni mogel sprejeti sodelovanja s komunisti, že zaradi njihovih
                     metod ne, in tudi ne z OF, kjer je bila dana komunistom vrhovna oblast. Vsaj
                     izobraženci pa tudi drugi so vedeli, kaj iz tega sledi in kakšni ljudje
                     prihajajo na površje.</p>
                  <p>Po sklepu Vrhovnega plenuma OF 16. 9. 1941, da se vsakega lahko ubije, kdor
                     deluje čeprav proti okupatorju zunaj OF, pa je vsak lahko vedel, da je OF
                     genocidna za velik del slovenskega naroda, zlasti pa za katoličane. Vsako
                     količkaj enakopravno sodelovanje, ki so ga nekateri politiki priporočali je
                     bilo nemogoče. Partija je trpela samo podreditev. Če se je kdo kljub temu
                     odločil za OF in s tem za popolno podreditev KP in pristajanje na njene metode
                     in cilje, je moral vedeti, da se odloča za genocidno organizacijo in pristaja
                     na njeno iztrebljanje drugače mislečih. Kdor ni živel v goreči Dolenjski in
                     Notranjski 1942 na izpostavljenih krajih in ni doživljal dvojnega nasilja, nima
                     moralne pravice obsojati ljudi ki so se poskušali braniti. Vsak ve, da
                     katoličani niso bili ne za fašizem in ne za nacizem in tudi ne za Nemce in ne
                     za Italijane in da so jih v samoobrambo prisilili, kar je zelo zvita hudobija,
                     ki še nima imena in je ni mogoče pozabiti. Še grše pa je, če kdo iz nje kuje
                     kapital.</p>
               </div>
            </div>
            <div type="div2">
               <head>K Aktualnemu kulturnopolitičnemu komentarju</head>
               <docAuthor>France Dolinar</docAuthor>
               <div type="div3" subtype="intro">
                  <p>Misel, ki jo zapisal znani slovenski zgodovinar France Dolinar na začetku svoje
                     knjižice SLOVENSKA DRŽAVNA MISEL, Špital ob Dravi 1948, v kateri je ob
                     stoletnici »pomladi narodov«, vizionarsko opozoril, da se Slovenci ne smemo
                     zadovoljiti samo z narodno samostojnostjo, ampak moramo terjati in doseči tudi
                     politično samobitnost, svojo neodvisno državo.</p>
                  <p>Pri vsem tem ne smemo pozabiti, da so te besede bile napisane v času, ko je
                     bila stvar, za katero so se bojevali slovenski katoličani, na najnižjem dnu, in
                     njihov avtor ni bil samo brez knjig in dokumentov, ampak je le z velikim
                     odrekanjem dobil toliko papirja, da je nanj napisal razpravo, na čelu katere
                     stojijo.</p>
               </div>
               <div type="div3">
                  <p>»Spisan daleč od domovine in njenih zgodovinskih virov bi bil ta spis rad le
                     pričevanje politične volje prve slovenske politične emigracije, ki hoče služeč
                     edino Domovini in Slovenski Državi nadaljevati delo očetov in popolnoma
                     uresničiti njih najdražji sen Zedinjene Slovenije.«</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Pismo</head>
               <docAuthor>Metod Bohinc</docAuthor>
               <div type="div3">
                  <pb n="113"/>
                  <p>Spoštovani gospod urednik Zaveze!</p>
                  <p>Ne vem, če prebirate vse slovenske časopise. Primer Ribičič je v zadnjem času
                     prišel malo bolj v ospredje, v »Delu« oziroma v eni od zadnjih Sobotnih prilog
                     je novinarka Alenka Puhar pod naslovom »Ostane po črni vesti« napisala, kako je
                     pri nas s to rečjo. Pred kratkim pa mi je prišel v roke še štajerski »VEČER« z
                     dne 8. julija 2006. Tudi v njem je odmev na to temo. Prispevek se mi zdi še
                     bolj aktualen in zanimiv zato, ker ga je – po sliki sodeč – napisala mlada
                     novinarka. Ljudje naše generacije se lahko še tako naprezamo in dokazujemo na
                     obeh straneh, nazadnje bodo le mladi tisti, ki bodo končno postavili stvari na
                     svoje mesto. V tem pismu vam ga prilagam.</p>
                  <p>Vaš prispevek – kakor tudi kolegov pri <emph>Novi Slovenski zavezi</emph> – pri
                     odkrivanju resnice in spomina na preteklo obdobje je edinstven in zgodovinski.
                     Prav neverjetno se zdi, da je po tem obupnem času, ko je bilo skoraj do dna
                     odstranjeno in do kraja zatrto vsakršno drugačno delovanje skozi tako dolga,
                     dolga desetletja, še ostala energija, dragocena in žlahtna, ki deluje: sprva
                     skorajda sovražno sprejeta in nerazumljena – danes pa vedno bolj upoštevana in
                     citirana v pomembnih javnih publikacijah. Če se ne bo vse, kar pričakujemo in
                     želimo – zgodilo danes, sedaj – pa vendar z osvobajajočim olajšanjem, ki je
                     lahko le posledica dolgotrajnega duhovnega zatiranja – ugotavljamo velikanski,
                     »kopernikovski« obrat, katerega prvi premik se dogaja prav sedaj, še pred
                     našimi očmi. Kdaj, ampak res nikoli si nisem mogel – nisem si drznil misliti,
                     da mi bo usoda tako mila, da bom to doživel. Kakšna sreča, kakšna milost
                     pravzaprav. Vem, trdno sem prepričan, da tega zgodovinskega toka ne more
                     ustaviti nobena sila.</p>
                  <p>Vedno bolj verjamem v ljudski izrek, ki pravi: <emph>Vse se vrača, vse se
                        plača</emph>. Ko je med drugo svetovno vojno protikomunistična stran iskala
                     izhod iz – tako rekoč izgubljene – situacije, ga ni našla, ker ga po mojem
                     sedanjem prepričanju ni bilo. Mogoče bi se na nek način lahko izognili končnemu
                     množičnemu poboju, toda poraz je bil zgodovinsko pogojen in neizbežen. Ves
                     napor, vsa žrtvovanja, vsa prizadevanja, da se rešimo pred komunizmom so šla po
                     zlu, kajti temu narodu je bil namenjen <emph>kelih grenkobe, ki ne more iti
                        mimo njega</emph> … In izpili smo ga do dna … In potem je prišel čas
                     sprememb. Naša osamosvojitev – splet najbolj neverjetnih, srečnih okoliščin, ki
                     so se vrstile ena za drugo, skorajda na videz brez napora – čeprav vsi vemo, da
                     ni bilo tako – toda <emph>bogovi</emph> so bili na naši strani – prišel je čas
                     plačila, to nam je bilo namenjeno in sploh ni moglo biti drugače … to se je
                     preprosto moralo zgoditi – kajti – »vse se vrača, vse se plača«. Ta ljudski
                     izrek velja za narode, vedno in povsod, za vsakega človeka, pa tudi za majorja
                     Mitjo … </p>
                  <p>Spoštovani gospod Justin! V času, ki ga živi naša generacija, vam je zgodovina
                     naložila posebno nalogo. Ne bi je mogel izpolniti vsak na tak način: tako
                     polno, tako pristno, tako spoštljivo. Z ljubeznijo in brezmejnim prizadevanjem
                     povrniti čast in dostojanstvo Slovencem, ki so v svojem najtežjem času branili
                     svoj prag, svojo domovino. Vam in vašim spoštovanim sodelavcem želim vse dobro,
                     da bi bili zdravi in uspešni še naprej – s temi željami – vas prisrčno
                     pozdravljam!</p>
                  <p>Metod Bohinc</p>
               </div>
            </div>
            <div type="div2">
               <head>Priporočamo </head>
               <div type="div3">
                  <head>Boris Mlakar<lb/>Slovensko domobranstvo 1943–1945</head>
                  <figure>
                     <graphic url="slike_z_62/z_62_61.png"/>
                     <head>Boris Mlakar,Slovensko domobranstvo 1943–1945</head>
                  </figure>
                  <p>Dobi se v vseh knjigarnah</p>
               </div>
            </div>
         </div>
      </back>
   </text>
</TEI>
