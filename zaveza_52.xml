<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti	– s posebnim ozirom na krizo slovenstva po boljševiški revoluciji in	državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Justin Stanovnik</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Člansko prilogo Mi med seboj ureja</resp>
					<name>Blaža Cedilnik</name>
				</respStmt>
				<respStmt>
					<resp>Grafično oblikovanje tiskane izdaje</resp>
					<name>Irena Tršar</name>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent>564 KB XML</extent>
			<publicationStmt>
				<publisher>
					<address>
						<addrLine>Nova slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Spletna stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova slovenska zaveza</p>
				</availability>
				<idno type="issue">52</idno>
				<idno type="ISSN">?</idno>
				<date>2009-01-14</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope unit="issue">52</biblScope>
							<biblScope unit="vol">XIV</biblScope>
							<biblScope>številka 1, marec 2004</biblScope>
							<date when="2004-03">2004</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2008-08-26">
				<name>Matija Ogrin</name> - pretvoril besedilo v zapis TEI, dodal strukturne oznake</change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 52</titlePart>
					<titlePart>Revija za duhovna, kulturna in politična vprašanja sedanjosti in	prihodnosti – s posebnim ozirom na krizo slovenstva po boljševiški	revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova slovenska zaveza</publisher>
					<pubPlace>Ljubljana</pubPlace>
					<docDate>2009</docDate>
				</docImprint>
			</titlePage>
			<divGen type="toc"/>
		</front>
		<body>
			<div1>
				<head>Aktualni kulturnopolitični komentar Nove slovenske zaveze</head>
				<div2>
					<head>Aktualni politični komentar Nove Slovenske zaveze</head>
					<docAuthor>Justin Stanovnik</docAuthor>
					<div3>
						<p>Lani 8. novembra je Delo objavilo spis dr. Tineta Hribarja Slovenska	prihodnost in odgovornost za resnico. V njem je avtor izpostavil	problematičnost tistega dela Zakona o grobiščih, ki predpisuje napis na	doslej nepriznanih krajih, kjer se je dogajal povojni genocid. Iz tega,	kako je to storil, veje kulturna in moralna prizadetost. V njemu lastnem	slogu je dokazoval, da predlagani napis uzakonja nasilje nad novejšo	zgodovino in da je povojno množično ubijanje dejanje, ki ga je mogoče	zajeti le tako, da ga označimo za Zločin. Spis je imel velik odmev.	Nekateri so mu že prerokovali prelomen značaj v slovenskih zadevah. Nad	tem se ni kazalo zelo čuditi. Vsi smo vedeli, da je spregovoril eden	vodilnih slovenskih intelektualcev. To je bil eden od razlogov, da smo	se odločili nekoliko razmisliti vlogo in pomen intelektualcev v sedanjem	času. Nekaterim je tudi še vedno odmeval v ušesih odgovor, ki ga je	nekoč dal Hribar na neko novinarsko vprašanje: »Tega fenomena še nisem	preučil. Ko bom vedel, bom povedal.« Monumentalnost teh besedi je še	povečala naše zanimanje. Zazdelo se nam je vredno, da mu sledimo, vredno	še posebej zato, ker smo v spisu, ki smo ga navedli – pa tudi v	nekaterih drugih njegovih javnih nastopih – našli mesta, ki jih nismo	razumeli in se z njimi nikakor nismo mogli strinjati. Iz katerih virov	so prišla? Ali iz tistih, od katerih je odvisen intelektualec? </p>
						<p>Ne da bi se spuščali v komaj rešljivo vprašanje, koga natanko mislimo,	kadar pravimo intelektualci, povejmo, da so to ljudje, ki jim že vnaprej	priznavamo, da s posebno veljavnostjo govorijo o splošnih in pomembnih	vprašanjih sveta. Veljavnost, ki se drži njihovih besed, izhaja iz	prizadevanja, za katero vemo, da se mu posvečajo. Čeprav ima vsak svoj	poklic, čeprav so ali pisatelji ali pesniki ali umetniki, pa tudi	profesorji, zdravniki in inženirji, žene še vsakega poleg tega in nad	tem neka ambicija, ki ni nujna za opravljanje katere od njihovih	strokovnih zaposlitev, ampak izhaja iz posebne prvine duha. Izvorno ni	ta prvina vezana na nobeno vlogo in nobeno korist, ampak hoče eno samo	stvar: hoče razumeti; razumetje je tista reč, za katero se ti ljudje	čutijo poklicane. To so intelektualci. Za razumnike imamo ljudi, ki	imajo poklice, ki jih je mogoče doseči in opravljati s poudarjeno	investicijo razuma, in čeprav jim to daje nekoliko večjo kompetentnost	tudi na področjih, za katera se niso izučili, si zato še ne lastijo in	ljudje jim zato še ne dajejo statusa intelektualcev. Če bi torej kdo	rekel, da so intelektualci razumniki, jim še ne bi priznal njihove	visoke in zahtevne vloge. Ko spregovorijo intelektualci, pričakujemo, da	se bodo pred nas postavljali stavki, ki bodo izvirali iz superiornega in	čistega vedenja: superiornega zato, ker so ga dognali ljudje izjemnih	duhovnih energij in ljudje, ki v tem, da so ga dosegli, vidijo svojo	človeško poklicanost; čisto pa zato, ker so suvereno zavrgli skušnjavo,	da bi poleg razumetja dosegli še kaj drugega razen razumetja. </p>
						<p>Razumljivo je, da tako visokih meril ni lahko vzdrževati. Problem je v	tem, da intelektualec kot intelektualec ni institucionalno vezan.	Samota, ki jo asketičnost njegove vloge zahteva, je prevelika. Tako se	dogaja, da stopi, recimo temu tako, v službo. S tem doseže dvoje,	odrešenost od samote in zavest oprijemljive in realne koristnosti.	Koristnost je lepa in tolažilna beseda in je lahko tudi resnična, lahko	pa skriva v sebi nekaj globljega in bolj resničnega: željo po moči.	Rekli smo torej, da intelektualec stopi v službo. To je ena možnost.	Druga pa je ta, da se mu vizija, ki se mu je razprla pred očmi – ki je	stopila predenj iz stvari in iz odnosov med stvarmi – opredmeti v realen	in družbeno uresničljiv projekt. Tedaj se mislec, vedno odprt za novo in	globljo resničnost, lahko spremeni v agenta in promotorja lastne zamisli	– lastne tudi v tem pomenu, da ni bila soočena z dosegljivo celoto	stvari. Tako se rojevajo ideologije in ideologi. Nad intelektualcem	neprestano visi skušnjava, da se zapusti. Podlegajo ji posamezniki in	skupine. Tako pride do tega, da cele dobe oblikujejo degenerirane	intelektualne elite.</p>
						<p>Leta 1927 je v Parizu izšla knjiga Izdaja intelektualcev. Napisal jo je	francoski filozof judovskega rodu Julien Benda. Naslovna besedna zveza –	izdaja intelektualcev – je stopila v jezikovni promet kulturnega govora	stoletja. Benda je hotel z njo opozoriti intelektualce svoje dobe na to,	kaj pomeni zapuščanje kritičnih pozicij in vdinjanje vladajoči eliti, ki	je forsirala red, državo, nacijo. Posebej je izpostavil vlogo Charlesa	Maurrasa, pobornika integralnega nacionalizma in ideologa Action	Française, ki je pred vojno in še globoko v vojni čas igrala vlogo	vodilne agenture francoskega nacionalizma. (Na njen ekstremni značaj	kaže tudi poizkus Pija XI – 1926 – da prepreči katoličanom sodelovanje v	tej organizaciji.)</p>
						<p>Čeprav je bila poglavitna smer Bendajeve kritike uperjena na vdajo	intelektualcev desnim ideologijam – v času njenega nastanka so se	ponekod že razvile v fašizem, drugod pa dajale nedvoumne znake takega	razvoja – in se je v tako občuteni in razumljeni klimi pogosto znašel na	levici – Anatole France, Romain Rolland, Henri Barbusse in surrealisti	niso bili nikoli deležni njegovih kritičnih ocen – je pa nedvoumno	obsodil tudi tiste, ki so se vdali komunistični ideologiji. V knjigi	navede za to nekaj razlogov: zameri jim »sprejetje materialistične	dialektike«, pa še druga stališča, s katerimi »izdajajo poučenost, ki	konstituira njihovo visoko bistvo«. Komunizem je treba odklanjati zato,	ker je to ideologija, ki zavrača idejo abstraktne pravičnosti, istovetne	sami sebi, nad časom in nad prostorom; ki trdi, da resnico določajo	okoliščine in se ne čuti vezana na to, kar je postavljala včeraj, če	danes razmere zahtevajo drugačno resnico; ki je podlaga sistemu, ki duši	svobodo posameznika; ki podpira sistem, ki spoštuje misel le tedaj, če	mu služi, in jo obsoja, če najde zadovoljstvo v samoudejanjanju. (Julien	Benda, II tradimento dei chierici, Einaudi 1976, str. 43–45.) </p>
						<p>Iz povedanega sledi, da je Benda hotel pozvati intelektualce, naj se	zavejo svoje visoke odgovornosti. Še preden je stoletje razvilo svoje	zle potenciale, so se na kulturnem evropskem nebu izrisale te svarilne	besede. Ali so jih ljudje videli, ali so jih hoteli videti?</p>
						<p>Izvor sintagme »izdaja intelektualcev« smo nekoliko obširneje prikazali	zato, ker se nam zdi primerna za moto v neki pripovedi, ki zadeva	zadržanje velikega dela francoskih intelektualcev – in nikakor ne samo	francoskih – v dvajsetem stoletju, ali drugače, pripoved o tem, kako	zelo je bila Bendajeva kritika prezrta. O tem, kaj se je zgodilo, govori	knjiga, ki je izšla skoraj natanko sredi stoletja – 1955 – in nosi	naslov Opij intelektualcev. Napisal jo je večji avtor, kot je bil Benda,	eden od najbolj uravnoteženih ne samo francoskih, ampak evropskih duhov	stoletja, Raymond Aron. A mi bomo sledili neki drugi knjigi. </p>
						<p>Pred kratkim nam je prišla v roke knjiga Michela Winocka Stoletje	intelektualcev (v nemškem prevodu Das Jahrhundert der Intellektuellen,	Konstanz 2003). Knjiga je zelo obširna – in bi lahko bila tudi boljša –	a zgodba, ki jo želimo mi izluščiti, je povedana dovolj jasno. Lahko bi	rekli, da izstopa sama po sebi. (Morda ni treba posebej pripominjati, da	je v tridesetih letih Pariz tudi za Slovence dokončno zavzel mesto	nekdanjega Dunaja. Če samo pomislimo, kdo vse se je tam šolal: Kocbek,	Kidrič, Logar, Janžekovič, Šolar ...)</p>
						<p>Zgodba ima dva dela, med njima je polstoletni časovni razpon. Vezni	moment so dramatis personae, intelektualci, ki odigrajo poglavitno	partijo v obeh delih. Vsebino bi lahko označili na več načinov. Na	primer, erozija duhovne drže intelektualcev ali sestop intelektualcev na	raven ideologije. Če bi zgodbo pogledali s strani, bi nam morda	sugerirala drugo temo: zakaj so bili intelektualci zavarovani pred	desnim ekstremizmom, malo ali skoraj nič pa pred levim. (To je, kakor	smo videli, nekoliko veljalo celo za Bendaja. Še bolj pa bi se začudili	nad različno količino simpatije, s katero obravnava v knjigi Odprta	družba in njeni sovražniki Sir Karl Popper, drugi veliki »sredinec«	stoletja, na primer Platona in Marxa.) A preden se odločimo za katero	teh možnosti, poglejmo, za kaj gre. </p>
						<p>Prvi del se je začel in končal na prelomu 19. in 20. stol. Zgodba je	znana in jo bomo tu povzeli v nekaj potezah. Leta 1894 je bil kapetan	Alfred Dreyfus, Jud iz Alzacije, častnik v francoskem generalnem štabu,	obtožen in obsojen za veleizdajo. Že čez dve leti pa je novo vodstvo	obveščevalne službe odkrilo, da odtekanje podatkov še traja, in sicer v	isti pisavi. Leto za tem je Dreyfusov brat odkril ime pravega vohuna. To	je bil major Eszterhazy, ki pa ga je vojaško sodišče na procesu	oprostilo. Po raznih peripetijah so Dreyfusovi prijatelji leta 1906	dosegli, da je bila njegova sodba izničena. Častnik je bil znova sprejet	v armado in se v prvi svetovni vojni izkazal za vzornega in pogumnega	vojaka. </p>
						<p>Dogodek sam ne bi bil tako odmeven, ko se ob njem ne bi razdelila na	dvoje francoska družba. Na eni strani so se znašle politične in moralne	institucije tretje republike, država in Cerkev, na drugi strani pa	pisatelji, umetniki in politiki, zlasti radikali in socialisti, ki sta	jih vodila Emile Zola in George Clemenceau. Med vidnimi podpisniki	raznih peticij so bila odlična imena, kot na primer pisatelja Anatole	France in Marcel Proust. Mogoče se bo kdo od poučenih bralcev čudil, za	koga se v tem spopadu potegujemo. Toda ne glede na to, kaj si kdo misli	o dreyfusardih in njihovih končnih ciljih; ne glede na to, v kakšnem	odnosu so bile sile, ki jih je ta boj dvignil na površje, do francoskega	kolapsa leta 1940: kar je za nas ta trenutek važno, je to, da so	intelektualci v nekem času imeli to moč, da so s silovito družbeno	intervencijo dosegli, da ni obveljalo justično nasilje nad nedolžnim	človekom. Raymond Aron pravi v svojih spominih: »Nikakor ni vedno tako,	da bi zgodovinski dogodki nastopali v tako čisti in shematični obliki	kot afera Dreyfus: na eni strani nedolžen človek, na drugi pa avtoriteta	mogočnega generalštaba velike armade.« Nastop intelektualcev je bil, ne	glede na politične parametre, zmaga duha. </p>
						<figure>
							<graphic url="slike_z_52/z_52_01.png"/>
							<head>Zagleda tisoče cvetlic – ples stresajočih se glavic … <name	type="author">Simon Dan</name>
							</head>
						</figure>
						<p>Z drugim delom te zgodbe pa se preselimo v povojno leto 1949. Ta del	zgodbe je zgodovina zabeležila kot Proces Kravčenko proti komunističnemu	časopisu Les Lettres Françaises. Viktor Andrejevič Kravčenko je bil	sovjetski inženir in gospodarstvenik. Avgusta 1943 je prišel z	delegacijo v Washington na pogajanja za nakup orožja in hrane. (V	resnici je šlo za organizacijo transporta ameriške pomoči.) Kravčenko je	1. aprila 1944 zapustil svojo skupino v Washingtonu in se v New Yorku	sestal z novinarjem Josephom Chaplinom. Tri dni pozneje so bili na	naslovni strani New York Timesa objavljeni razlogi za njegov prebeg. Med	drugim je izjavil: »Čeprav sovjetska vlada trdi, da bo v deželah, ki jih	bo osvobodila od fašizma, uvedla demokratični red, ni niti v lastni	državi naredila ničesar, da bi ruskemu narodu zajamčila osnovne	človekove svoboščine. Rusko ljudstvo se nahaja v stanju skrajnega	nasilja in je izpostavljeno vsakršnim grozodejstvom NKVD, ki ima	trenutno oblast v Rusiji.« </p>
						<p>Dve leti pozneje je Kravčenko v newyorškem skrivališču dokončal svojo	knjigo Izbral sem svobodo. Ko je 11. februarja 1946 prišla v javnost, je	povzročila nepopisen vihar. Gonjo proti njej je v Franciji prevzel	časopis Les Lettres Françaises, ki ga je v okviru francoske komunistične	resistence ustanovil pesnik Louis Aragon. Časopis je trdil, da so bile	Kravčenkove izpovedi napisane po nareku ameriške tajne službe OSS – Urad	za strateške službe – in da jih sploh ni napisal Kravčenko. Časopis je	tudi trdil, da je absurdno misliti, da bi bila v Sovjetski zvezi	taborišča. Zaradi teh obtožb je Kravčenko pri nekem pariškem sodišču	vložil tožbo proti časopisu. Proces je bil velik dogodek, ki je, kot pol	stoletja prej, razdelil francosko družbo. V razsodbi, ki je bila	razglašena 4. aprila 1949, je sodišče ugodilo Kravčenkovi pritožbi,	časopisu pa naložilo veliko denarno kazen. Tudi z dvema pritožbama na	višji instanci Les Lettres Françaises ni uspela. Polemika pa še dolgo ni	potihnila. Še leta 1950 sta levičarska intelektualca Maurice	Merleau-Ponty in Jean-Paul Sartre v Les Temps Modernes branila časopis.	Dan, ko je bila sodba izrečena, 4. april 1949, je zanimiv tudi z vidika	sedanjih odnosov med Evropo, ki jo v tem pogledu vodi Chiracova	Francija, in Ameriko. Tega dne je namreč v Washingtonu dvanajst zahodnih	držav ustanovilo vojaško obrambno zvezo NATO. Štirinajst dni za tem je	bil v Parizu svetovni »mirovni« kongres, na katerem so najvidnejši	umetniki, pisatelji in znanstveniki izrazili solidarnost s »taborom	miru«. To je bila Sovjetska zveza in njeni zavezniki. Iz tega se vidi,	kako star je spor med Francijo in Ameriko, ali bolje rečeno, med	evropsko intelektualno levico in Ameriko. </p>
						<p>Proces je, kot rečeno, razdelil francosko in evropsko javnost. Splošno	razpoloženje se je nagibalo v korist obtoženega časopisa. V procesu, ki	je trajal dva meseca, so v njegovo korist nastopili kot priče visoki	komisar za atomsko energijo, komunist Frédéric Joliot-Curie, pisatelj	Vercors, avtor znamenitega romana Molčanje morja, in komunistični	poslanec Roger Garaudy. Na klopi za poslušalce so prihajali Simone de	Beauvoir, Jean Paul-Sartre, Arthur Koestler, Elsa Troilet, Louis Aragon,	André Gide, François Mauriac in drugi vidni intelektualci, pisatelji in	umetniki. Na strani Kravčenka pa je sedela samo skupina ruskih	emigrantov, ki so jih na hitrico zbrali iz raznih taborišč za	»razseljene osebe« po vsej Evropi. W. Kraushaar, po čigar knjigi Linke	Geisterfahrer povzemamo te dogodke, pravi o tem naslednje: »Kontrast med	obema skupinama bi komaj mogel biti večji: meščansko oblečeni	znanstveniki in intelektualci na eni strani, na drugi pa v cunje zaviti	begunci. Edini intelektualni glas, ki se je zavzel za Kravčenka, je bila	Margaret Buber-Neumann, avtorica znamenite knjige Ujetnica pri Stalinu	in Hitlerju, ki je pred sodnike položila svojo in svojega moža	pretresljivo zgodbo. Drugi so molčali, tudi Gide, Mauriac, Koestler. </p>
						<p>Pot, ki so jo v petdesetletnem obdobju med dvema procesoma naredili	francoski intelektualci, imamo lahko za dramatično ilustracijo k	Bendajevi knjigi. Ljudje, ki so se nekoč s pozicij objektivnega razuma	borili za resnico in zmagali, prav takšni ljudje se čez petdeset let	niso hoteli več postaviti v bran resnice, ampak so vehementno branili	nasilje. Zajel jih je bil neki duhovni in družbeni proces, v katerega so	vstopili kot intelektualci in izstopili kot adepti ideologije. </p>
						<p>Povojna ideološka evforija je v Franciji trajala dobro desetletje. Potem	pa so začeli prihajati udarci, ki so po vrsti prinašali streznjenje.	Prvi od večjih je bilo leto 1956, ko so Sovjeti zatrli madžarsko vstajo.	Težje je bilo prenesti leto 1968, ko so sovjetski tanki v Pragi gazili	po »socializmu s človeškim obrazom«. Toda tedaj so še imeli kam iti, tu	so še bili Pol Pot, Castro in Mao. Ko pa je sredi sedemdesetih let	prišel Solženicin z Otočjem Gulag, so začutili, da je prišel konec. S to	knjigo je bila vera nepopravljivo prizadeta. A ne še potreba po njej. To	dokazuje lakota, s katero so planili na samoupravni socializem Edvarda	Kardelja. V njem so videli zadnjo možnost – rešilni splav, na katerem bo	morda mogoče rešiti idejo. </p>
						<p>Že iz povedanega sledi, da dobi način duhovnega obstajanja intelektualca,	ki se prepusti silnicam ideologije – včasih iznenada, včasih po dolgem	razvoju – znake verovanja. To je nenavadno, saj se v celoti giblje v	empirično preverljivem svetu – za razliko od človeka vernika, ki ga od	začetka omogoča in določa empirično ne do kraja preverljiva vera. Toda	cela poglavja novejše zgodovine pripovedujejo o nemalo protislovnem	pojavu, da so ljudje sposobni izključevati in zanikati stvari, ki so v	svetu splošnega izkustva ne samo možne, ampak tudi zelo verjetne. </p>
						<p>O enem takih primerov – za nas tudi sicer zelo zanimivem – govori usoda	tretjega dela vojne trilogije angleškega pisatelja Evelyna Waugha.	Knjiga ima naslov Brezpogojna vdaja in v drugem delu poseže v medvojne	razmere v Jugoslaviji. Kot je znano, je bil pisatelj med vojno skupaj z	Randolphom Churchillom v britanski delegaciji pri Titovem glavnem štabu.	Kot konvertit – leta 1930 je stopil v Katoliško cerkev – pa tudi človek	trmastega, skoraj čudaškega odklanjanja vsega, kar ni resnično in	pristno, je kmalu odkril, da je Tito predvsem komunist, ki vidi v boju z	okupatorjem edinstveno možnost, da izpelje revolucijo. Poleg tega pa je	odkril tudi to, da je med Britanci – tako doma v Foreign Officeu kakor	na terenu v Jugoslaviji – veliko takšnih, ki bolj ali manj odkrito, bolj	ali manj organizirano, pomagajo jugoslovanskim komunistom v njihovi	poglavitni zadevi. V knjigi ne manjka prizorov, s katerimi Waugh	posreduje bralcu to temeljno sporočilo. A ko je knjiga leta 1961 izšla v	Britaniji, je nemudoma postala predmet silovitih napadov. Kaj pa hoče	»ta stari nazadnjak s plašnicami«? Spet primer »norega mcarthyjevstva«!	Med napadalci so bili tudi ljudje kot Britanec Philip Toynbee in	Amerikanec Gore Vidal. Da bi britanski komunisti konspirirali s Titom,	se jim je zdelo izključeno. Toda Geoffrey Wheatcraft je v spominskem	eseju ob stoletnici rojstva Evelyna Waugha lani oktobra – petdeset let	po izidu – v Times Litterary Suplement mogel zapisati tole: »Kar pa se	je izkazalo za resnično, so bili Waughovi hudi sumi in njegova	pisteljska intuicija: danes velja za dokazano zgodovinsko dejstvo, da je	bilo veliko komunistov, od katerih so bili nekateri sovjetski agenti,	natanko tam, kjer jih je Waugh slikal, tudi v obveščevalnih sekcijah za	Jugoslavijo. In če verjamemo še Orwellu, je bilo nemalo skrivnih	komunistov z laburističnim kritjem izvoljenih v parlament. Danes je	Waugh tisti, ki velja za realista.« (T. L. S. 24. okt. 2003.) Tega	povojni zahodni intelektualci niso mogli verjeti. Tudi ne hoteli. Ne	morda toliko zaradi svojega prepričanja o nepokvarljivosti britanskih	politikov in častnikov kot zaradi naklonjenosti do jugoslovanskih	komunistov. Lahko bi rekli, zaradi vere v stvar. </p>
						<p>Po tem uvodu je gotovo nekoliko bolj jasno, zakaj intelektualcem	posvečamo toliko pozornosti. Naj ponovimo, to je zato, ker so	pričakovanja, ki jih polagamo vanje, tako velika. Ker vemo, da so od	vseh ljudi najbolj sredi tistega opravila, ki se imenuje mišljenje: ki	ni drugo kot motrenje stvari, kakor se nam odkrivajo po svojih oblikah;	ki ni drugo kot spraševanje, od kod prihajajo in v katero smer kažejo,	da bodo šle; ki ni drugo kot polaganje stvari drugo ob drugo in	odkrivanje, v kakšnem odnosu so si ali bi si morale biti ali bi lahko	bile; ki ni drugo kot spraševanje, kaj ima svet v sebi, kakšne možnosti	so v njem in kakšne niso, kdaj svet razumemo in kdaj izvajamo nad njim	nasilje. Drugič pa o intelektualcih s posebno pozornostjo govorimo zato,	ker je nastopil nov čas. Tudi tisti, ki ne vidimo stvari tako, da bi	rekli, da je Evropa zaplula v pokrščanske vode, vemo, da je nastopil nov	čas in da je njegova novost prav v tem, da so tu poleg premišljevalcev	in razlagalcev sveta, ki jih iz svoje obveščenosti izučuje Cerkev, že	dolgo še drugi premišljevalci in razlagalci sveta, ki nočejo ničesar	vedeti za obveščenost, ki jo ima Cerkev, ampak se postavljajo avtonomno	in iz sebe, kakor se jim zdi, da jim daje pravico ali izkustvo zgodovine	ali svet, kakor se kaže v luči emancipiranega razuma. </p>
						<p>Novost sedanjega časa je v tem, da je nov odnos Cerkev – svet. Novost	njunega razmerja je v tem, da je svet postal močnejši. Kakšna je njegova	moč, ali je samo zunanja ali je tudi notranja – odgovora na to vprašanje	samo razmerje, tako postavljeno, še ne da. Toda, da je svet močnejši, to	pravi čas. Tudi to pravi čas, da so njegovi interpreti intelektualci. Od	tod njihova presežna odgovornost. Ko pravimo presežna, hočemo opozoriti	na to, da je za človeka prevelika. Toda to so naše misli. Na vsak način	pa velja, da intelektualci, ko svet interpretirajo, zanj sprejemajo tudi	odgovornost. Od njihovih interpretacij je namreč v veliki meri odvisno	njegovo vsakokratno samoumevanje. </p>
						<p>V luči navedenega razmisleka in na ozadju splošne duhovne situacije	sodobnosti in iz izhodišč, ki smo jih pridobili, nam bo mogoče nekoliko	bolj razumeti dogajanje tudi v slovenski javnosti. S tem pravzaprav šele	prihajamo k stvari.</p>
						<p>Središče dogajanja, ki nas tu zanima, je Zakon o grobiščih, sprejet v	državnem zboru 19. junija 2003 ob obstrukciji strank koalicije	Slovenija. Razen dveh ali treh tednikov, ki politično gravitirajo v	območje nekdanje slovenske pomladi, je javnost, zlasti medijska,	sprejemanje zakona spremljala v jeziku, ki je posnemal tistega, s	katerim ga je postkomunistična levica promovirala v parlamentu. Oglasila	se je Nova Slovenska zaveza, ki je razgalila protiustavno naravo zakona,	z izjavo, da pomeni pravno in politično potrditev povojnega genocida.	Izjava je ostala brez odmeva. Televizija Slovenija je kljub temu, da je	ta ustanova javni zavod, večerna poročila iz lanskega Roga končala z	metropolitovo mašo in tako zamolčala spominski del po maši, v katerem so	trije govorniki to izjavo na različne načine podali. Dnevnik Delo pa o	Rogu sploh ni poročal. Spričo psevdodemokratskega vzdušja v Sloveniji je	intervencija Nove Slovenske zaveze, kompetentnega dela civilne družbe,	ostala nema. </p>
						<p>Potem pa je 8. novembra 2003 sobotna priloga Dela objavilo besedilo	Slovenska prihodnost in odgovornost za resnico, v katerem je filozof dr.	Tine Hribar zavzel kritično stališče do tistega dela zakona, ki določa	napis na grobiščih. Razložil je, zakaj zakonsko določeni napis Žrtve	vojne in povojnih usmrtitev ni ustrezen in zakaj bi se moral glasiti	Žrtve vojne in revolucije. Zdi se, da so ga ostali členi zakona manj	zanimali. Omenja sicer »zahtevo domobranskih veteranov«, da mora zakon	obravnavati domobrance kot vojake, a do nje ne zavzame jasnega stališča.	Okoli središčnega mesta svoje kritike, ki ga je, kot rečeno, zavzemal	napis, pa je avtor nanizal nekaj trditev, postavil nekaj ocen,	predstavil nekaj domnev in navedel nekaj zadržanosti do svojega	nekdanjega gledanja. Vsi ti momenti v javnosti niso ostali neopaženi, a	ne zaradi svoje sporočilne vrednosti, ampak bolj zaradi družbene vloge	vplivnega avtorja in dominantnega mesta medija, v katerem so bili	objavljeni. </p>
						<p>Vse, kar naj bi bilo v Hribarjevem članku za slovensko javnost novo, pa	je bilo že povedano: v Sloveniji v obdobju demokratskega desetletja, v	tujini pa že veliko prej. Bolj pomembno je to, da sta oba, avtor in	medij, prihajala iz tistega duhovnega in miselnega območja, kjer se	takšni glasovi redko slišijo in take kretnje redko vidijo. Ne bi bilo	napačno reči, da je dr. Tine Hribar odpiral vrata, ki so bila že pred	njim nekajkrat odprta, le da jih je sedaj odpiral tako, da so glasovi,	ki so ob tem nastajali, dosegli več ljudi. </p>
						<p>In kaj vse je bilo mogoče slišati? Gotovo nekaj stvari, za katere mu	moramo biti, spričo naših skromnih možnosti, hvaležni. Povedal je na	primer, da razume neko besedo, ki se v Sloveniji malo uporablja, kot da	ne bi vedeli, kaj z njo početi. Povedal je, da je napis, ki ga določa	zakon, »žaljiv«. S tem je povedal, da se dobro zaveda, da nekatere	stvari – govorjenje, pisanje, obnašanje – lahko tudi žalijo. Škoda se	nam pri tem zdi to, da je občutek žaljenosti omejil na svojce pobitih. V	resnici bi morali biti žaljeni vsi; kot državljani in kot ljudje, a	predvsem kot državljani, saj je bila žalitev uprizorjena v državnem	zboru. </p>
						<p>Čeprav je opozorilo o žaljivosti napisa važno, je v javnosti verjetno	bolj odmevala neka druga njegova beseda. Hribar namreč ponavlja za	Dušanom Jovanoviæem – iz vljudnosti, besedilo ne dopušča nobenega dvoma,	da bi to bila tudi izvorna Hribarjeva formulacija – da je bilo ubijanje	domobrancev zločin. Za razliko od Jovanoviæa piše Hribar besedo z veliko	začetnico, s čimer ji priznava ali podeljuje presežen pomen. Potem	najdemo besedne sklope kot: »realnost Zločina«, »Zločin v izvornem	pomenu resnice«, »priče Zločina«. Pisec stori vse, da pred nami zraste	neznanska velikost tega, kar se je zgodilo; mogoče tudi nedoumljivost,	nekaj, okoli česar se bomo Slovenci vedno vrteli, ne da bi kdaj dogodek	prav razumeli, v pomenu, da bi nas razumetje odrešilo. (Razen če tega ne	bomo sprejeli ritualno, kot nekaj, kar nam je bilo poslano, kot kamen	narodovega spomina, ob katerem se bodo ustavljale bodoče generacije in	se napajale z »identiteto«.) </p>
						<figure>
							<graphic url="slike_z_52/z_52_02.png"/>
							<head>Češnjev cvet nad starodavnim vhodom <name type="author">Simon	Dan</name>
							</head>
						</figure>
						<p>Poleg tega govori Hribar tudi o »komunističnem Zločinu«. Ne toliko, se	zdi, zaradi njegovega izvora kot zato, da bi povedal, pred katera vrata	ga je treba postaviti. Tu nastopijo torej komunisti, jasno in brez	ovinkov, kar se v teh kvartirjih ne zgodi tako pogosto. Tu pa niso samo	nekdanji komunisti, ampak tudi sedanja »komunistična kontinuiteta«. To	pa je konstatacija, da komunizma ni konec, ampak je v nekem oziru tukaj.	Hribar bi verjetno rekel »spet tukaj«, ker ima komunistično kontinuiteto	za »recidivo«, za nekaj, kar se je ponovno pojavilo. Bolj zanimivo in	povedno pa se nam zdi Hribarjevo priznanje, da je za komunistično	kontinuiteto vedel, a jo je »podcenjeval«. Kot vsako priznanje vzbudi	tudi to v nas začetne simpatije, a ne tolikšne, da se ne bi pojavila	vprašanja. Kako pa je mogoče spregledati nekaj tako masivnega in	vseprisotnega, kot je obstoj nekdanje komunistične elite v ustanovah, ki	so ključne za delovanje družbe in države. Kako jo je bilo mogoče ne	videti? Predvsem pa, kako je bilo mogoče ne videti njihovih identitetnih	znamenj – besed in kretenj, ki niso mogle skriti, od kod prihajajo? Ali	nismo pol stoletja gledali njihove rokohitrske nastope in njihove »zle	obrede«? Kako bi se moglo sedaj, ko so se spet pojavili – v nekem času	sicer, za katerega se je reklo in mislilo, da ni več njihov – kako bi se	moglo, zaradi vznemirljive podobnosti ljudi in trikov, ki so jih	uprizarjali, zgoditi, da se že srednje oveden človek ne bi ustrašil, da	se dogaja nekaj, kar se ne bi smelo? Kako je mogel kdo te nevarne znake	»podcenjevati«? Posebej če je bil to človek, ki mu je bila mar človekova	svoboda in človekovo dostojanstvo; če je bil to človek, ki je bil	opremljen z akademskimi papirji, za izrekanje relevantnih sodb o	vprašanjih kulture in duha? Če je bilo namreč tako, da je nekatere	stvari »podcenjeval«, ali ni bilo prav mogoče, da je druge precenjeval? </p>
						<p>Še vedno se vrtimo po obrobju, še vedno nismo prišli do središča in do	pravih vprašanj. A preden naredimo to, si oglejmo še nekaj. Nekje v	svojem spisu Hribar prijemlje opozicijo, da ne zaznava in ne sledi	svojim prioritetam. Očita ji, da je v preteklosti bolj mislila na	»lustracijo« kot na »resnico«. Resnica je, kakor že vemo, Zločin,	lustracija pa pravna in politična registracija tega Zločina na poseben,	mednarodno priznan in dopusten način. Lustracija torej ni ravno kazen,	zlasti pa ni samo kazen, čeprav nazadnje in končo to tudi je. Dr. Hribar	je, se zdi, pripravljen neko dejanje moralno oceniti za Zločin, upira pa	se mu misel, da bi ga vlačili pred politični tribunal. </p>
						<p>O nečem podobnem govori v svoji knjigi Kaj ostane po Auschwitzu tudi	italijanski filozof Giorgio Agamben. Tam navaja dva primera, razpeta med	moralno odgovornostjo za zločinsko dejanje in njegovimi juridičnimi	posledicami: nacističnega zločinca Adolfa Eichmanna, ki je bil v	Jeruzalemu obsojen zaradi organiziranega uničevanja madžarskih Judov, in	neko italijansko levičarsko skupino, ki je umorila policijskega	komisarja. Oba primera povezuje enaka reakcija njunih nosilcev. Eichmann	je izjavil, da se čuti krivega pred Bogom, nikakor pa ne pred	kakršnimkoli zakonom; italijanski teroristi so tudi priznali moralno	odgovornost za umor, odklanjali pa vsakršno ingerenco, ki bi jo nad	njimi imelo sodišče. Pri tem Agamben pripominja tole: »Prevzem moralne	odgovornosti ima samo tedaj kakršnokoli vrednost, če je povezana s	pripravljenostjo, nositi juridične posledice.« </p>
						<p>Hribarjev poseg v slovenske notranje politične zadeve novembra lani je	pričakovano vzbudil veliko pozornost. V taboru postkomunistov je nastala	nemajhna panika, ki pa ni bila posledica radikalnih trditev, ki so jih	sedaj hočeš nočeš morali dopustiti, ampak nečesa drugega. Znašli so se	pred poraznim spoznanje, da nimajo adekvatnih protiargumentov. V	ideoloških laboratorijih izdelan jezik se je odlično obnesel v umetnem	komunikacijskem prostoru, ki ga je postavljala partija, tu pa se je	sedaj pojavilo nekaj resničnega, na to pa ta jezik nikakor ni bil	pripravljen. To se je pokazalo zlasti v odgovoru dr. Janeza Stanovnika,	nekdanjega predsednika Predsedstva Slovenije in sedanjega predsednika	ZZB. Bilo je očitno, da ne najde nobenih možnosti, da bi z naravno in	prepričljivo interpretacijo nosilnih dejstev celotnega dogajanja zavrnil	Hribarjeve teze. Moral se je zateči k izboru, ki ni mogel skriti, da sta	ga izsilili zadrega in stiska. In omogočili nepopustljivost človeka, ki	je bil v stanju prenesti vratolomno kariero od krščanskega socialista do	visokega funkcionarja v partijski državi. Kakšno sijajno priložnost	pušča Stanovnik neizkoriščeno, smo si ob tem mislili, kakšno edinstveno	priložnost, da zapusti ničvredno agitpropovsko apologetiko in začne	resnični dialog. Gospodje, bi lahko začel, s to stvarjo pa je bilo	takole. Nobena stvar ta trenutek ne bi mogla bolj spremeniti Slovenije,	kot bi jo lahko resnična pripoved človeka z njegovimi izkušnjami in	njegovim védenjem. Nekoliko smo se pri tem zanašali na njegovo	izobrazbo, pa tudi na to, da je bil nekoč krščanski socialist. In to je	druga misel, ki nas je ob njegovem nastopu obhajala. Ali bo res tako,	smo se spraševali, da bodo to barko, potem ko jo je od vseh strani	začela zalivati voda, reševali nekdanji kristjani? Koliko ironij pa še	bo v tej zgodbi? </p>
						<p>A pustimo to. Za našo temo je bolj zanimiv odziv na strani tistih, za	katere je Hribar dopuščal, da so »žaljeni«. Odzivi s te strani zvečine	niso bili medijsko registrirani, a smo po kanalih, ki se vedno	oblikujejo v »molčeči večini«, le dobili določene informacije in	predstave. Najprej je to stran zajelo zadovoljstvo nad tem, kar je bilo	povedano: neko veselo pričakovanje, da se bo svet sedaj začel odpirati	in normalizirati. Takšno je bilo razpoloženje prav na začetku – dan po	tem, bi lahko rekli. Potem pa se je – po tolikih izkušnjah skoraj	avtomatično – sprožil refleks: Ne smemo biti neumni! Nekoliko je k	previdnosti prispevala tudi izkušnja, ki smo jo Slovenci v zadnjem času	dobili o prerokih: imamo jih, smo si rekli, a so, glejte, preroki z	napako. Prebudijo se, vstanejo, grejo na prvo rundo, okoli njih se	začnejo zbirati ljudje in z rastočim upanjem poslušajo njihove besede,	potem pa ti isti ljudje nenadoma in brez vsakega izsledljivega razloga	začnejo govoriti nekaj prav nasprotnega. In ljudje se začnejo žalostni	razhajati. Od tod tisti, vedno malce zamudniški: Ne smemo biti neumni! </p>
						<p>Ta stavek je bil torej nekakšna slovenska kulturnopolitična dedukcija,	bile pa so še druge, čisto realne reči. Neodgovorjeno je ostalo	vprašanje, zakaj je Hribarjeva intervencija prišla šele pet mesecev	potem, ko se je vse zgodilo. Hribar sam je čutil problematičnost te	zamude in jo skušal pojasniti. A ne prav prepričljivo, deloma tudi	spričo Jovanoviæevega kritičnega odziva na zakon, ki je bil objavljen	dober teden po sprejetju zakona in na katerega se Hribar tudi sklicuje.	Še bolj nenavadna pa se nam je zdela naglica, s katero se je vmešalo	uredništvo Dela, ki je Hribarja že dva meseca po njegovem nastopu	izbralo za osebnost leta, ker je povedal stvari, »ki so preprosto morale	biti izrečene«. Vse je bilo videti, kakor da je po nekem scenariju že	vnaprej določeno. Delo namreč ni ravno časopis, ki bi hlepel po	odkritjih, s katerim je prišel Hribar. (Pisem predsednika Nove Slovenske	zaveze in urednika Zaveze na primer sploh ne objavljajo.) Stvari, ki jih	je novembra 2003 povedal Hribar, so bile že nekajkrat povedane, ne dosti	manj kompetentno, kot je to storil sam. Zakaj ravno sedaj nenadoma taka	»forca«? Ali ne morda tudi zato, ker Delo, kot večina drugih medijev,	deli Slovence na dva dela: na kompetentne in nekompetentne. A stvar je	očitno širša. Segregacijsko načelo, ki tiči za Delovimi odločitvami, ima	določen vpliv tudi na Hribarja, kot je nakazal v svojem zahvalnem	govoru. Tu je, kakor posnemamo po poročilu v tem časniku, imenoval tri	može, ki jih posebej upošteva: To so Edvard Kocbek, Dušan Pirjevec in	Milan Apih. Skupni imenovalec vseh pa je ta, da so na določen način vsi	»naši«. Vsak od njih je namreč povedal nekaj, kar so sicer povedali že	pred njimi drugi, a tisto očitno ni veljalo, ker niso bili »naši«. Dolgo	je že od tega in marsikaj se je vmes zgodilo, a vseeno: ali smemo v tem	videti neobvladan refleks še iz časov, ko je bil »dialektični	materialist ideološko-partijskega tipa«? Vse se je tako napletlo, da se	je Hribar, ko je sprejel Delovo odlikovanje, malce osmešil. Gospodom od	Dela, ki so prišli s svojim predlogom – bogve kakšne cilje so še imeli –	bi lahko rekel približno tole: »Kar sem jaz povedal, ni v resnici nič	novega. O tem že dolgo časa ob različnih priložnostih govorijo drugi.	Jaz razpolagam samo z malo močnejšim glasom, to je vse.« Saj je moralo	biti neznosno – če je na to kdaj pozneje pomislil – da je prišel,	povedal, da je voda mokra, in bil zato nemudoma bogato nagrajen. Žal ni	bil toliko priseben, da bi videl, kako se vpleta v nekaj, kar ga bo	naredilo manjšega kot je. A to še ni vsa zgodba. Počasi se bližamo	tistemu delu Hribarjevih izvajanj, ki bodo nekoliko upravičila naše	uvodno razmišljanje o intelektualcih. </p>
						<p>V drugem delu svojega pisanja v sobotni prilogi Dela 8. novembra lani, v	katerem je utemeljeval svoje nezadovoljstvo z Zakonom o grobiščih, je	Hribar spregovoril tudi o nečem, čemur bi lahko rekli: njegova bolečina.	Stvar je povezana s preambulo slovenske ustave, za katero si je mnogo	prizadeval, da bi v njej stala »svetost življenja«. O tem, zakaj s	svojimi prizadevanji ni uspel, ima Hribar svoje mnenje, ki pa se ne	ujema povsem z resničnostjo. </p>
						<p>A o tem smo že nekajkrat govorili, ne nujno v Zavezi, zato se sedaj k	temu ne bomo vračali. </p>
						<p>Druga bolečina pa je ta, da se v Sloveniji ni v celoti realiziral projekt	prosvetljene države. Praktično to pomeni, da ni bila konsekventno	izpeljana ločitev Cerkve od države. Krivdo za to nosi levi politični	pol, ki zaradi večinske moči državo postavlja in servisira. Vodeča sila	levega pola, LDS, eden od mitotskih ali delitvenih produktov Partije, ni	pripravljena razumeti in udejaniti prosvetljenega koncepta moderne	države. Zato država pomembnega dela prostora, ki ji po tem konceptu	pripada, sploh ne pokriva. Tako ostaja nepokrito polje vzgoje, zlasti	domovinske in državljanske, ter polje etike in vrednot – »na področju	etosa je brez pobude«. Posledice se že kažejo in so katastrofalne. Na	zanemarjano področje prodirajo sile, ki tam nimajo kaj iskati. Dogajajo	se groteskne reči. Na ljubljanskih Žalah je na primer zrastel »velik	domobranski spomenik«. (Ali naj pripomnimo že tu? Kar je zrastlo na	Žalah, ni spomenik, ampak nagrobnik, posvečen ljudem, ki ležijo neznano	kje po Sloveniji. Na njem so imena in besedilo, ki govori o tem, kdo so	ti ljudje bili, kakor so se sami umevali in kakor so jih umevali tisti,	ki so jim nagrobnik postavili. Ali je Hribar pozabil na »posvečenost	mrtvih«? Pa tudi, ko bi to bil zgolj »domobranski spomenik«! Zakaj pa bi	ga ne smelo biti?) A so še hujše reči. Na primer »prost vstop	katolicizma« v kasarne. In to preko kuratov, ki so »obenem tudi	polit-komisarji slovenskega klero-katolicizma«. Največje razdejanje na	svetem mestu prosvetljene države pa bi bilo to, da bi »v šolo, ki naj bi	bila laična, vstopil verouk, vzgoja za katoliško religijo, skupaj s	katoliško moralko, seveda pod nadzorstvom RKC«. To bo takrat, ko bo	etična in moralna vzgoja v šoli popolnoma degenerirala in »ne bo drugega	izhoda«. S tretjo točko Hribarjeve pritožbene knjige smo končno prišli	do prave besede: Rimskokatoliška cerkev. </p>
						<p>Če torej država »zaradi svoje apriorne zaslepljenosti« katere od svojih	funkcij ne opravlja, stopi iz svojega obskurnega in perifernega	civilnodružbenega mesta na primer Cerkev, in ko opravlja delo, ki bi ga	morala država, postane njen enakopravni partner. In družbe potem ne	obvladuje eno vrhovno počelo, ampak dve. To pa je v nasprotju z	absolutno suverenostjo moderne države. Ali je prosvetljena liberalna	država enako ljubosumna do vseh delov civilne družbe? Nikakor ne! Cerkev	je tu v posebnem položaju. To je zato, ker je utemeljena na	transcendentalnem počelu. Vso ostalo civilno družbo je končno mogoče	izvesti na »kontraintuitivno védenje znanosti«, na katerem stoji tudi	država, Cerkev pa izvaja svojo utemeljenost iz Boga. Poleg tega pa je	civilna družba nasproti državi v razmerju, ki je analogno zasebnemu	razmerju. Cerkev pa je v svoji duhovni drži absolutno samostojna: je	zadnja v svojem redu, kakor je država zadnja v svojem redu. Če smo te	reči pravilno postavili, potem je mogoče reči, da počelo Cerkve	relativizira počelo države. Noben drug del civilne družbe nima tega	svojstva. Prosvetljena liberalna država pa Cerkvi tega statusa ne	prizna. Poglavitna posledica tega je ta, da država samo od vernih	zahteva, da cepijo svojo identiteto v javno in zasebno. Oni so tisti,	»ki morajo prevajati svojo religiozno prepričanje v sekularni jezik, če	hočejo, da bodo njihovi argumenti imeli možnost, da jih bo večina	sprejela«, kot pravi nekje Jürgen Habermas. Ker torej verni, v zelo	važnem smislu, niso od »tega sveta«, se v tako koncipirani državi ne	počutijo povsem doma. Med njimi in državo je nujna napetost. </p>
						<p>Težave pa ima tudi država, ali bolje ideologija, na kateri moderna država	stoji. Te težave bi lahko povzeli s pojmom zadostnosti. Ali je država	zadostna? To se pravi, ali je država, kakor je v okviru prosvetljenske	filozofije koncipirana in za kakršno se ima, v stanju – ali je zadostna	– reševati vprašanja, ki so v družbi že vedno bila in vedno nova	nastajajo? </p>
						<p>Zdi se, da je nekaj teh težav videl in priznal nemški sociolog in filozof	Jürgen Habermas. Kar priporoča, se zdi, je zadržanost. Navedli bomo	nekaj stavkov, ki jih je ob podelitvi Mirovne nagrade nemškega	knjigotrštva sredi oktobra 2001 povedal sam ali pa so jih o njem	povedali drugi. Ko je na primer govoril o rastoči sekularizaciji, je	rekel, da jo je treba usmerjati, in sicer zato, da se to, kar je »že	skoraj pozabljeno, a ljudje čutijo kot implicitno manjkajoče«, ohrani,	kolikor je pač mogoče. Pri tem je pripomnil, da je takšno »ohranjanje«	treba teoretsko politično utemeljiti. Medijski poročevalci iz	podelitvenih slovesnosti niso prezrli, da je človek, ki je zase že	večkrat rekel, da je »religiozno nemuzikalen«, imel zahvalni govor, ki	je bil včasih bolj podoben »teološkemu traktatu«; da je govoril o	»absolutni razliki med Stvarnikom in stvarjo« in o »bogopodobnosti kot	jamstvu človekove svobode«. </p>
						<figure>
							<graphic url="slike_z_52/z_52_03.png"/>
							<head>Zdaj vse šele cveti! <name type="author">Marijan	Tršar</name>
							</head>
						</figure>
						<p>Če se sedaj vrnemo k Hribarju, kakršen se nam kaže v spisu, ki ga skušamo	nekoliko razumeti in povedati, kaj si je o njem mogoče misliti, potem	vidimo, da se mu svet, o katerem govori – drugače kot Habermasu – kaže	kot povsem rešljiv. Kar se mora zgoditi, je to, da postkomunistični	liberalci pridejo k sebi in da se država zavaruje pred	klerokatolicizmom. Kajti svet je utemeljen. Utemeljen je v svetovnem	etosu. Vsebino njegove »infrastrukture« tvorijo »svetost življenja,	posvečenost mrtvih in dostojanstvo človeka«. Na čem pa temelji ta? Morda	na stavku: česar nočeš, da drugi tebi naredijo, tudi ti ne delaj drugim.	In spet, na čem pa stoji ta stavek? Ali ga niso že neštetokrat povozili,	v zadnjem stoletju pa so ga hoteli sploh spraviti s sveta. A pustimo to,	to je bilo nasilje, (čeprav je tudi nasilje bilo posledica neke	predhodne odločitve). Kaj pa če se svet spremeni? Kaj pa, če je vse, kar	je od kulture, pogojeno – v zgodovini nastajajoče in izginjajoče? Ali	nismo prebrali trditve, da je celo racionalnost, na kateri stoji	moderna, »historicistična«? Ali je povsem nemogoče dopustiti neko	prihodnost, v kateri bodo rekli, da so si »človekove pravice« nekoč pač	izmislili? Neka sentimentalna in kulturno hipertrofirana doba: neki	ljudje se niso mogli sprijazniti z izpostavljenostjo gole eksistence – z	odčaranostjo – ampak so hoteli imeti »perspektivo«? Habermas je ta	problem očitno nekoliko videl. To je opazil eden od poročevalcev s	podelitvene slovesnosti v Frankfurtu, ki je potem zapisal, da Habermas v	svojem zahvalnem govoru Horkheimerjevega stavka »Reševati brezpogojni	smisel brez Boga je prazno početje« sicer ni izrekel, je pa bil izpisan,	z nevidnimi črkami, po zidovih Pavlove cerkve. </p>
						<p>A v tej zadevi smo, vsaj na pol poti, na Hribarjevi strani. »Svetovni	etos« je eden od izrazov za tisto, o čemer je človekova narava	neizbrisno obveščena. Razlikujemo pa se v tem, da mislimo, da je treba	narediti še drugi del poti; predvsem pa se ločimo v tem, da tisto, kar	je na neki način v človeka zapisano, potrebuje ustanovo; da se ohranja,	prečiščuje in deluje. Ustanova je namreč način, kako se uveljavlja	človekova temeljna družbenost, pa tudi dokaz zanjo. Ustanove se	paradoksno ne ustanavljajo, ustanove nastajajo – le na videz po	posredovanju posameznikov in skupin. Stvari, ki izpolnjujejo človekovo	človeškost, jih izsiljujejo. Zato ustanova kot ustanova ni nasilje nad	človekom, ampak njegova možnost. </p>
						<p>Tudi človekova »etična infrastruktura« teži k temu, da se objektivira v	ustanovi. A ta ustanova ne sme biti država. Država. ki bi se poleg	politične infrastrukture polastila še etične, bi bila v veliki	nevarnosti, da postane ideološki monstrum – oziroma bi takšna nemudoma	začela postajati.« (Kar pa ne pomeni, da institucije države niso vezane	na etične in moralne norme.) </p>
						<p>Problemi, ki jih izpostavlja Hribar in ki jih mi skušamo zagledati in	razumeti iz neke perspektive, ki njemu kot človeku postmoderne ni več	dostopna, postanejo bolj razvidni – z večjo jasnostjo vidimo, o čem se	prav za prav odločamo – če jih razpnemo na raster naslednjega osnovnega	premisleka. V zgodovini sta se oblikovala dva načina razumevanja sveta	ali branja sveta: težje branje in lažje branje sveta – lectio	difficilior in lectio facilior. V svetu je torej možno videti	enostavnost in vsi naši posegi vanj – njegove ali miselne ali politične	rekonstrukcije – morajo biti enostavne. Ali pa je v svetu mogoče videti	sestavljenost, zapletenost in kompeksnost in vsi naši posegi vanj –	njegove ali miselne ali politične rekonstrukcije – se morajo soočiti s	to neenostavnostjo. Na področju, na katerem se oba izraza, ki smo se ju	tu poslužili, izvorno uporabljata – razumljivo, da se v potankosti tu ne	bomo spuščali – je obveljalo, da se je metodično treba držati načela	»težjega branja«. V življenju in zgodovini pa ljudje težijo k »lažjemu	branju«. Vsake toliko časa se odločijo celo za velikopotezne	poenostavitve – in vse se končajo s katastrofo. Take poenostavite so	bili totalitarizmi 20. stoletja, in sedaj vemo ali bi morali vedeti, kaj	se je z njimi zgodilo, predvsem pa, kaj se je zgodilo z ljudmi, ki so	bili vanje kakorkoli vpleteni. Treba se je torej, čeprav je naporno,	odločiti za težje branje sveta. Demokracija je težje politično branje	sveta kot partijska država, integralno krščanstvo je težje duhovno	branje sveta kot totalitarna ideologija ali katera od sekt, (ki so	nastale prav zaradi izključevanja momentov težavnosti). Zato imata	demokracija in krščanstvo, kljub njuni težavnosti in zahtevnosti,	prednost. Njuna prednost je v tem, da omogočata civilizacijo. Zakaj?	Dvosrediščne družbene tvorbe, ki so zgrajene po načelu težjega branja	sveta, imajo prednost pred enosrediščnimi, ki so zgrajene po načelu	lažjega branja sveta, v tem, da so nujno in po sebi obsojene na iskanje	in vzdrževanje ravnotežja. To pa ne gre brez samopreverjanja in	samoobnavljanja tudi vsakega od središč. Čisto mogoče je torej, da se bo	v naslednjih stoletjih v okviru evropske civilizacije odločala predvsem	ena reč: ali je mogoče zgraditi človeško družbo brez transcendence, ali	bolj preprosto, ali bo lahko Evropa, kakršno poznamo, obstajala brez	Boga – ali se bo lahko utemeljila enosrediščno. Ko smo izrekli ta	stavek, nismo mislili na slučajnostno, fragmentarno, disperzno zavest o	Bogu, ki je povsod in bo vedno, ampak na zavestno odločitev družbe za	transcendentno sopočelo svojega obstajanja – kot nekaj človeku in	človeštvu pripadajočega. </p>
						<p>S sekularizacijo, za katero se zdi, se je Evropa zavestno odločila in ki	že dolgo ni več na začetku, ampak dosega stopnjo samoumevnosti, se je	izpostavila tveganju, ki bi moralo biti deležno skrajnega rešpekta	vsakogar, ki mu je kaj mar. Če je namreč res, da brez transcendence ali	brez Boga ni mogoče postaviti družbe, potem se bo ta razvoj končal v	opustošenju, ki bo zajelo človeka in prostor njegovega prebivanja. Ne	gre samo za družbo! Preberimo še enkrat stavek, ki ga je dr. Ivo	Urbančič povedal za Demokracijo 11. decembra lani: »Romani, če	upoštevamo tudi največje in najboljše avtorje, so dolgočasni, da se ne	dajo brati.« Kaj pa ta stavek pomeni? Kam pa meri, po čem pa sega ta	stavek? </p>
						<p>Kaj pa vemo, kaj vse je na kocki! Ali kdo ve, kaj bo padlo, če bo svetu	izpodmaknjena osnova, ki ji pravimo Bog? Če bo njegova stavba ostala	brez vogelnega kamna? Ali je kdo, ki ve, če bo še kaj stalo tako, kakor	smo vajeni, da stoji? Nihče tega ne ve, nihče na svetu tega ne ve!	Vedeti pa je mogoče nekaj drugega: da je tveganje veliko – preveliko, da	bi ga človek smel jemati nase. Tveganje je tako veliko, da so njegove	razsežnosti primerljive s tistimi, o katerih govori Pascal v svoji	znameniti »stavi«. Za skeptično pamet je Bog tako daleč in tako	nedoumljiv, pravi Pascal, da se ne more odločiti, ali je ali ga ni. Toda	skeptik se mora odločiti, ker je »vkrcan« – ker je in obstaja. In ker se	ne more odločiti, mora staviti. ker pa je dobitek, če stavi na Boga,	neskončno velik, izguba pa zanemarljiva, je razumno, da stavi na Boga.	Temu mora pritrditi tudi skeptična pamet. </p>
						<p>Kar hočemo z zgornjo primero povedati, je to, da bi se morali vsi čuditi	temu, da ljudje tako lahkomiselno in neodgovorno zapuščajo Boga in	Cerkev. Ne samo lahkomiselno in neodgovorno, velikokrat tudi	oznanjevalno in goreče, tako da se, brez upa na odgovor, sprašujemo,	katere potisne sile delujejo tu – a tergo tako rekoč. To misel bomo	poskušali ilustrirati z neko prvino iz Hribarjevega besedila, a prej še	en primer, ki kaže na njegovo neupoštevanje stvarnosti sveta. </p>
						<p>Hribar se dotakne tudi »morebitne svetovne transnacionalne demokracije«.	Ustavnopravno jamstvo te mondialne politične tvorbe bodo »temeljne	človekove pravice in državljanske svoboščine«. Z drugo besedo,	infrastruktura »svetovnega etosa«. Kaj pa politično jamstvo? O tem se	Hribar ne izreče. Domnevamo, da bo, kakor vsaka demokratična skupnost	tudi ta imela zakonodajno in izvršno politično oblast, nekaj takega, kot	sta generalna skupščina in varnostni svet v OZN. Hribar mogoče misli, da	bo svetovna transnacionalna demokracija nosila samo sebe. Ne vemo prav,	zakaj, mogoče zato, ker bo temeljila na »svetovnem etosu«. Toda ali je	to dovolj? Ob tem pomislimo na znani Hobbesov stavek: Zakonov ne	postavlja resnica, ampak moč. V zakonih ponavadi gledamo utelešenje	idealne norme, Hobbes pa nas pouči, da je na zakone bistvena moč ali	oblast, ki doseže, da zakoni zaživijo – da postanejo zakoni. Ta moč ali	ta oblast pa ne prihaja iz prava in zakonov, ampak od zunaj. </p>
						<p>Ali bi tudi na svetovnem etosu temelječa transnacionalna demokracija	nujno potrebovala tako moč ali tako garancijo? Sama od sebe se tu ponudi	misel na Ameriko. Toda za Ameriko pravi Hribar, da je njena oblast	»totalna« in »brezmejna«. Transnacionalna demokracija, sloneča na	svetovnem etosu, pa takšne garancije ne bi hotela sprejeti. Ravno zaradi	»svetovnega etosa«, ki je, kot uči Hribar, »globalno in totalno voljo do	moči omejujoči dejavnik«. »Svetovna transnacionalna demokracija« in moč	ali oblast, ki bi jo v sedanjih razmerah lahko garantirala, se	izključujeta. </p>
						<p>Če se bralec še spominja, smo uvodoma govorili o visokem mestu, ki ga	civilizacija priznava intelektualcu, pa tudi o velikih zahtevah, ki mu	jih predpisujejo njeni kulturni normativi. Kar se od njega pričakuje, je	to, da bodo, v imenu poglobljenega razumetja, posredovali, če bi družba	kazala tendence, da bo stopila na pota, ki niso v nobene preteklem	izkustvu utemeljena in za katera ne obstajajo vnaprej nobeni odgovorni	in preverjeni izračuni. Dve stvari ne dovoljujeta intelektualcu	nezvestobe svoji naporni drži in svoji poklicanosti: rešpekt pred	človekom, pred njegovo velikostjo, pred njegovim neskončnim	samopresežkom, kot bi rekel Pascal, potem pa skrb in varovanje ljudi	pred odvišno bolečino. Odvišna bolečina je tista, ki ni vezana na	eksistenco samo, ampak od časa do časa preplavi svet po krivdi človeka.	Pravzaprav tudi tu deluje rešpekt: rešpekt pred človekom v bolečini. </p>
						<p>Gornji stavki imajo morda to napako, da vzbujajo vtis, kakor da je	intelektualec predvsem človek izostrene moralne zavesti in	občutljivosti. Takšen je intelektualec kot agent. V sebi, v nastajanju,	v genezi pa je intelektualec to, kar beseda pomeni: iskalec, razbiralec,	ugotavljalec. Njegova pot pelje od aktualnega sveta do bistvenega sveta.	Bistveni svet pa je že svet, kakor mora biti, oziroma, kakor bi moral	biti. Zato se intelektualec vrača s svoje poti kot izrekovalec. Ne kot	prerok, ker »mu ni prišla beseda«, ampak kot izrekovalec besede, kakor	jo je iskal in našel. Zato intelektualec ni Savonarola, njegove	prioritete so drugačne, njegov jezik je drugačen. A je vseeno sol, kakor	je bil Savonarola. In tudi nanj z nezmanjšano zahtevnostjo meri neko	staro vprašanje: Če se pokvari, s čim se bo jed solila? Se pravi, od	česa bomo živeli? </p>
						<p>V Hribarjevem spisu Slovenska prihodnost in odgovornost za resnico smo	našli poleg izjav, ki nesporno izhajajo iz odgovornosti za resnico, tudi	izjave, ki so tako drugačne, da morajo prihajati iz kakega drugega	izvora. Katerega? Iščoč odgovor na to vprašanje, smo pregledali še nekaj	njegovih besedil, ki imajo približno isti sporočilni rang kot zgoraj	omenjeni spis: dva intervjuja iz leta 2000, enega iz leta 2003, predvsem	pa njegovo slovito Revizijo, ki je v štirih nadaljevanjih izhajala v	Mladini julija 1999. </p>
						<p>Tu Hribar razgrinja pred nami svoje poglede na aktualni duhovni in	politični čas v Sloveniji. Vidi se, iz prizadetosti, s katero to dela,	da je soavtor tega časa. Zato ne daje podobe objektivnega opazovalca, ki	si ne dovoli, da bi prestopil skrajno črto, s katere je še mogoče videti	celoto in vsakega od delov, ki jo sestavljajo. Hribar stopi čez črto v	samo polje – ki se mu takoj razkrije kot bojno polje. Tu pa so zavezniki	in nasprotniki, tu so visoke norme intelektualca ogrožene. Poglavitni	Hribarjev nasprotnik je katoliška cerkev. Proti njej se bojuje tako, da	začutimo, kako ima ta boj za svojo stvar. Vidimo, kako se v bojevniški	vnemi nasprotnik pred njim spreminja v sovražnika. </p>
						<p>Cerkev je nevarna predvsem zato, ker hoče, da bi »katoličani imeli na	Slovenskem ideološko dominacijo, ki jo je prej imel komunizem«. Ta ocena	je moto Hribarjevega izjavljanja o Cerkvi: med Partijo in Cerkvijo je	enačaj; tudi Cerkvi »gre za oblast«. (To je dokazala tudi in morda	predvsem takrat, ko so »kleriki« minirali njegove napore, da bi »svetost	življenja« prišla v preambulo slovenske ustave.) Dve enako močni senci	sta legli na slovensko zgodovino: »Nad nas sta prišli krščanska	teologija in komunistična ideologija. S pomočjo Slovencev samih sta	zavladali nad slovenskim narodom.« To je razlog, da Hribarja tako moti	predlagani Vatikanski sporazum, ki »Slovence obravnava kot kakšno	afriško ljudstvo«. V njegovi preambuli je stavek, ki pravi, da sporazum	izhaja »iz stoletne zgodovinske povezanosti med slovenskim ljudstvom in	Katoliško cerkvijo«. Ni čudno, da sta komunizem in Cerkev drugovala tudi	med vojno. Kajti medvojni spor v slovenskem narodu ni bil drugega kot	»konflikt med komunizmom (boljševizmom) in klerokatolicizmom s primesmi	klerofašizma«. Cerkev je tudi odgovorni krivec, da spor, ki je takrat	izbruhnil, še ni končan. Tudi sedanjo slovensko razklanost »producirajo	in generirajo predvsem aktivisti slovenskega katolicizma – slovenski	jastrebi«. Tu lahko poišče svoj izvor tudi delni neuspeh prvoborcev za	»prostost duha«. Sredi devetdesetih let je namreč nastopila duhovna	regresija, »ki se je začela z brezobzirno nestrpnostjo klerikalcev do	drugače mislečih, zavita seveda s posebne vrste hinavščino in	dvoličnostjo.« (Naj se že tukaj ustavimo pri tistem izdajalskem	»seveda«; če so tvoje besede opremljene s to besedo, potem ti ni več	pomoči, potem je bilo že vse odločeno.) Tudi se v tranzicijski Sloveniji	razumljivo pojavljajo skrajnosti. A skrajnost ni po sebi nič slabega.	Hudo je šele takrat, »če skrajnost skuša preplaviti ves prostor in če	skrajneži, kakršni so slovenski klerokatoliki, poizkušajo nadzorovati	vse pozicije«. (Kljub vsemu se rahlo čudimo, da se v Hribarju ne zgane	sočutje s temi »klerokatoliki«, ki imajo tako visoke ambicije, da bi	imeli v rokah vse pozicije, praktično pa, nerode, nimajo nobene.) </p>
						<p>A da ne bi bilo kake pomote, Hribar še enkrat ponovi: »Govorim o desnih	skrajnežih, kajti dediči levega ekstremizma so pred desetimi leti	dokazali, da z demokra(tiza)cijo in sestopom z oblasti mislijo resno.«	Včasih bojevniška vnema pisca osvoji tako zelo, da pozabi na	orginalnost, ki je ena od norm, ki se ji intelektualci skušajo	podrediti, in si izposoja puščice kar iz agitropovskega tulca. Tako	mimogrede izvemo, da je Cerkev »samozvana« moralna avtoriteta; tudi, da	se ne bi pozabilo, kar nas je Partija petdeset let poučevala, da je	»treba ločevati med cerkveno hierarhijo in krščansko cerkvijo kot	občestvom, torej verniki«. Včasih je človek premalo pozoren na branje in	se prehitro vda iluziji, da je kak stavek ali kako mesto razumel. Tako	na primer, ko govori o težkih protislovjih, ki da bremenijo krščanstvo.	Tako nasprotje vidi med dvema izrekoma o »meču«: »Kdor bo prišel z	mečem, bo z mečem pokončan« in »Nisem prišel zato, da prinesem mir,	ampak da prinesem meč«. (Dovolj je, da govorite slovensko, da vidite, da	je beseda meč v vsakem od obeh primerov znak za zelo različno stvar:	enkrat meč kot boj, kri, smrt, drugič pa meč kot znak za radikalno	nasprotje med resnico in neresnico, med zvestobo in nezvestobo, med	dobrim in slabim. Bralec, vdan besedilu, tu ne bi smel videti nasprotja,	kaj šele protislovje!) Njegova strogost do Cerkve je tako velika, da ni	pripravljen prizanesti niti Novi reviji, iz katere je nekako izšel. Ko	jo je kritiziral zaradi podpore lustracijskim zahtevam leta 1997, ji	poočita tudi »molk ob klerikalnih zahtevah slovenske katoliške cerkve,	natančneje, katoliške cerkve na Slovenskem«. Dvoumen odnos ima Cerkev	tudi do Nove Slovenske zaveze. Na eni strani jo podpira, saj njena	»stališča ne bi imela velike teže, če za njo ne bi stal nadškof Franc	Rode in po njem ves slovenski klerikalizem«. Na drugi pa jo sebično	izkorišča, saj pobite domobrance, za katere se zavzema NSZ, »še zmeraj	izkorišča za klerikalne namene«. Tudi sicer čuti Hribar, da mora	ožigosati »belogardistično obarvane nastope« dr. Franca Rodeta. </p>
						<p>Ni čudno torej, zaključuje dr. Tine Hribar, da je Cerkev ta, tako vodeni	boj, izgubila. A to se je slednjič moralo zgoditi, da se je mogel	odpreti »prostor za duhovno prostost«. Ob vsem kar smo prebrali, nekaj	malega in tu tudi navedli, se nam vsiljuje misel, da dr. Tine Hribar	upa, da ga v tem prostoru duhovne prostosti čaka kaka duhovniška služba.	O tem ne dvomimo. </p>
						<p>Katoliško cerkev pa Hribar pošilja – kako se že temu reče? – na smetišče	zgodovine. Ni za ta čas: »Ljudje ne marajo niti Ušeničnikove moralke in	duhovne dresure niti Slomškovega leporečja in osladnosti.« Tako! (Toda	Aleš Ušeničnik je ustvaril slovenski filozofski jezik, ki ga dr. Tine	Hribar v celoti ne govori več ali sploh ne, a kako bi delal novega, če	ne bi bilo nobene tradicije; in kadar bi šel na Štajersko, se ne bi	mogel zapeljati v slovenski Maribor, če ne bi bilo Antona Martina	Slomška in njegovega »leporečja in osladnosti«.) </p>
						<figure>
							<graphic url="slike_z_52/z_52_04.png"/>
							<head>Razkošno cvetje v parku <name type="author">Mirko	Kambič</name>
							</head>
						</figure>
						<p>A mi govorimo o intelektualcih, iz nobenega drugega razloga kot iz tega,	da je prišel čas, ko imajo ljudje, ki jim pravimo intelektualci,	poverilnice za upravljanje z besedo. (Beseda je drugo ime za misel, ki	bi jo ljudje morali imeti v določenem času o sebi in svetu.) Toda čisto	lahko je že tako, da intelektualci teh poverilnic nimajo več. Mogoče so	že prešle v roke medijev. Če je tako, pa so v resnici v rokah kapitala –	tudi elite, a neke povsem druge. Mi, ki ta komentar pišemo, in ljudje,	ki ga bodo brali, pa bi imeli veliko raje, da bi z besedo razpolagali	intelektualci. Pod enim pogojem, se pravi: da se zavejo, da so Ordo –	nekoliko tako kot je Ordo fratrum minorum – in da se podvržejo posebni	askezi, ki jo Red terja. Te stvari so potrebne, zakaj v prostoru za	izrekanje besede vlada sedaj razvrat: možno je reči karkoli. Senzorji v	prostoru so zaradi preobremenjenosti pregoreli in je sedaj mogoče reči	karkoli. Z navedbami iz nekaterih Hribarjevih besednih nastopov smo	hoteli pokazati, kaj to praktično pomeni. </p>
						<p>Krščanstvu pa je bilo že od začetka usojeno, da postane civilizacijska	religija. To je zato, ker je univerzalno. Posledica univerzalnosti	krščanstva je njegova institucionalna postavitev. Brez tega dvojega ne	bi moglo postati duhovni substrat civilizacije. Krščanstvo je bilo že od	vsega začetka Cerkev in njeni odposlanci – apostoli – so odšli v Rim.	Ustanova in civilizacija sta dve temeljni dejstvi krščanstva. Katoličani	so to sporočilo v celoti ohranili. Tudi ko bi bilo v Ljubljani samo 100	katoličanov, bi imeli svojega duhovnika, vezanega na neko središče, in v	njih bi na neki način obstajala vera, da je njihova duhovnost takšna, da	bi duhovno mogla nositi celo skupnost. Katoliško krščanstvo nikoli ne bi	moglo postati sekta. </p>
						<p>Če pa je res, da je Cerkev ustanova, je prav tako res, da v določeni meri	deli usodo vseh institucij: lahko okosteni in intenziteta njenega	življenja se zmanjša in skrči. A ker so nad njo obljube, da bo večna,	mora vsake toliko skozi ogenj očiščenja. Tudi slovenska Cerkev je morala	skozi tako stisko – skozi ogenj in kri. O tem je poučen tudi dr. Tine	Hribar, a je vprašanje, če to, v pregnantnem pomenu besede, tudi ve.	Toda bolj važno je neko drugo vprašanje: Ali je Cerkev zaradi te	neznanske preizkušnje prišla k sebi – v to, kar je? Ali je razumela čas	obiskanja? Ko bi nas Tine Hribar spraševal te reči, bi se nam zdelo, da	dela to, kar je prav. Tudi če bi kdaj pozabil na oliko, mu tega nobeden	ne bi zameril. </p>
						<p>Za vse, kar smo rekli zgoraj, je važno to, kar je 19. oktobra lani	povedala v Družini uršulinka Zora Škrlj, misijonarka v Bocvani: »V tej	krizi ob aidsu je Cerkev kot mati, ki neguje in varuje življenje. V	aidsu vidim klic Cerkvi, pozitiven izziv, da se izkaže kot negovalka	življenja na materinski način. Osemintrideset odstotkov ljudi okuženih,	toliko bolnih! To niso »tisti« ljudje, neki ljudje. Kristusovo telo je	okuženo, umira. To je čas, da Cerkev res živi, kar uči. Ljudje morajo	videti, da Cerkev prevzame nase trpljenje ljudi, se poistoveti z njimi,	kot se je Jezus. Zdaj ni čas moraliziranja. Izziv Cerkve je, da se	izkaže, da res postane bolj Cerkev vseh in da se njen materinski obraz	vidi in občuti na vseh ravneh cerkvenega življenja. Upam in molim.« </p>
						<p>A to nič ne zmanjša naših besedi o civilizaciji in ustanovi, postavi jih	le v določen proporc. V tej točki se bo odločala usoda Evrope. Ko se je	Ralf Dahrendorf v knjigi Iskanje novega reda spraševal, kako postaviti	obstojne strukture »v svetu brez oprijemališča«, si je odgovoril,	tentativno: »Morda pa potrebujemo nekaj novih katedral?« Ne bo dovolj! </p>
						<p>Ker je Zaveza glasilo NSZ, nas je razumljivo zanimalo, kaj ima Tine	Hribar povedati o njej. Vseskozi smo imeli pred očmi visoke norme	intelektualca, zato nas je še bolj zanimalo, kaj bomo slišali. Toda	izkazalo se je, da nam ne bi bilo treba segati tako visoko. Kmalu smo	videli, da v NSZ vidi predvsem stvar, ki jo je treba napadati, in ne	stvar, ki jo je treba razumeti. Ta, od kritične misli nedotaknjeni	apriorizem, ga je postavil na mesto, ki si ga, če bi ga sam izbiral,	gotovo ne bi želel. </p>
						<p>Kar je človeka – spričo visokih meril, ki smo mislili, da jih moramo	uporabljati – najbolj deprimiralo, je bilo to, da ni opazil, da govori	NSZ drugačen jezik kot so ga govorili in ga govorijo njeni nasprotniki.	Še več, da prihaja iz polstoletnega podnebja, kjer je zorela v	spoznanja, do katerih tisti, ki so narod osvobodili tako, da so ga	zasegli in cela desetletja izkoriščali, kakor so hoteli, ne bodo kmalu	prišli. Zaradi teh spoznanj govori NSZ drugačen jezik. Da ni videl	kakovosti jezika, ki mu je avtentični intelektualec samodejno	izpostavljen, to mu je pisalo oceno, ki smo mu jo dali. V svoji	poenostavljajoče shematični miselnosti obremenjuje NSZ z istimi	negativitetami kot Zvezo borcev Slovenije. Tako govori o »sektaški	nepopustljivosti Zveze borcev Slovenije« in o »nepopustljivi sektaškosti	NSZ« (Glede NSZ mimogrede še enkrat navrže, da brez podpore Cerkve »tako	in tako ne bi imela posebne teže«). Za obe organizaciji velja, da ju	določajo »ekstremne pozicije«. Toda komaj sta minila dva tedna, že je	avtor, ki je napisal te besede, napisal tudi tele: »levih skrajnežev ta	čas na slovenskem skoraj ni, tudi med levičarsko Zvezo borcev ne«. To so	podzavestne napake, ki človeka izdajajo, kakor nas poučuje neki znani	psiholog za podzavest. A Hribar dodaja še to, da levičarskih skrajnežev	zaenkrat sicer ni, a čisto lahko spet bodo: kot »reakcijsko posledico«	jih bo proizvedla »nadaljnja ekspanzija desničarstva«. V odprtem tekstu	to pomeni: oni imajo pravico do večine, če jo boste ogrozili, bodo	ponoreli. Le pazite! Odgovornost bo na vas. </p>
						<p>Julija leta 1997 so nekateri intelektualci iz območja Nove revije	objavili proklamativno politično besedilo Ura svetovne resnice. </p>
						<p>Zaveza je v aktualnem komentarju za 31. številko decembra 1998 ocenila	besedilo in povedala, kaj je o njem mogoče reči na sploh, posebej pa s	stališča NSZ. V tretjem nadaljevanju že omenjene Revizije, ki je	izhajala v Mladini julija 1999, je nato Hribar navedel nekaj kritičnih	pripomb k Zavezinem komentarju. Dotaknili se bomo dveh primerov. </p>
						<p>Najprej je Hribar navedel »nosilni stavek« Zavezine kritike: »Danes	Slovencev kot Slovencev v nekem zelo važnem pomenu ni. Smo samo eni in	drugi.« Na ta stavek se odzove takole: »Mi, pravi, smo Slovenci, drugi,	nepravi, niso Slovenci. In čeprav nas bi bilo samo deset, vseh drugih	Slovencev pa dva milijona, bi ti drugi, ker niso pravi, še zmerom ne	bili Slovenci.« Da bodo bralci laže in bolj razumeli, kaj Hribar napada,	bomo apostrofirani stavek ponovili skupaj z odstavkom, v katerem se	izvorno nahaja: </p>
						<p>Dr. France Bučar je v oktobrski številki Nove revije odprl vprašanje, ali	smo Slovenci sposobni samopremisleka. Torej Slovenci kot Slovenci. Tako	postavljeno vprašanje ne bo pripeljalo do odgovora, ker je napačno.	Danes Slovencev kot Slovencev v nekem zelo važnem pomenu ni. Smo samo	eni in drugi. Stvari pa stoje tako, da so eni na samopremislek	pripravljeni, ker vedo, da je njihov zgodovinski položaj tak, da jih	samopremislek v osnovi ne bo zanikal; drugi pa na samopremislek niso	pripravljeni, ker bi jih samopremislek – ki bi se, če bi hotel biti	avtentičen, moral dogoditi, pred ozadjem zgodovinske resničnosti –	zanikal. </p>
						<p>Kaj je treba k temu reči? Zaveza ne pravi, da Slovencev kot Slovencev ni,	ampak da Slovencev kot Slovencev »v nekem zelo važnem pomenu« ni. Niti	ne najvažnejšem, ampak zelo važnem; dovolj važnem, da zaradi tega ne	moremo napraviti skupnega premisleka – kot Slovenci. Slovenci bomo kot	Slovenci lahko napravili samopremislek šele tedaj, ko tistega »zelo	važnega pomena«, ki nas ločuje, ne bo več. Danes, za sedaj, pa smo	dvoji, pri čemer je naša dvojnost naslednja: enim tisti »važni pomen«,	ko se bo razkril, kaj je v njem, ne bo škodil, enim pa bo tisti »važni	pomen«, ko se bo razkrilo, kaj je v njem, škodil. Škodil tako zelo, da	jih bo, v meri tistega »važnega pomena«, zanikal. Ali ni najvažnejše –	pa tudi najbolj usodno – dejstvo slovenske sedanjosti, da »eni«, tisti,	ki bi jim razkritje »zelo važnega pomena« škodilo, z vsemi	razpoložljivimi sredstvi preprečujejo, da bi se tisti »važni pomen«	razkril. Vedo namreč, da bi jim škodil. V tem jim damo prav, a dokler ne	bodo dovolili, da se to naredi, ne govorite o slovenskem samopremisleku. </p>
						<p>Bučarju smo hoteli povedati, da nima smisla siliti Slovence, naj naredijo	samopremislek, dokler ne ugotovimo, raztopimo, odstranimo tisti »važni	pomen«. Šele ko ga ne bo več ali pa ko ga bomo razumeli, bomo za to	sposobni. Podobno kot je Bučar govoril o Slovencih, govorijo nekateri	slovenski časnikarji o politiki. Svojevrstno poročilo o instalaciji Pax	slovenica – v kateri se dve dekleti »nedvomno zafrkavata« in »brijeta	norce« iz sprave – konča Delov časnikar takole: »Pax slovenica je	navzven morda provokativen, a navznoter inspirativen spravni dogodek, ki	ga za zdaj zmore umetnost, politika ne.« Katera politika? Glede sprave,	pa tudi glede večine drugih pomembnih reči, politike kot politike ni. So	samo eni in drugi. In eni niso tako krivi, da Slovenija ne gre v smeri	sprave, kot drugi. Zato v tem primeru ni dovoljeno govoriti o politiki,	pa tudi ne o politikih kot politikih. Tako govorjenje izhaja iz	socializma, kjer je bila politika res ena stvar. Tam smo bili vsi eno,	tudi »politiki«. (V resnici pa tam ni bilo ne politike ne politikov, ker	tam ni bilo tistega, o čemer politika je – polisa.) Danes pa te besede,	tako rabljene, ne pomenijo nič, ker se ne ve, na kaj se nanašajo. (Peter	Kolšek pa bi naredil lepo gesto, če bi nemočni »politiki« poslal	scenarij za »navzven provokativen, navznoter pa inspirativen spravni	dogodek«.) </p>
						<p>Drugi Hribarjev kritični pogled velja naslednjemu odlomku iz Zaveze, ki	ga pisec s komaj opaznimi spremembami na začetku objavlja v celoti: </p>
						<p>Pomembnejše je to, da so se promotorji svobode in demokracije s svojim	vzorcem znašli zunaj zgodovine. Zakaj? Postavili in kar določili so	začetke gibanja, ki so ga sprožili in mu označili pot, smer in cilj. Vse	je bilo arbitrarno in svojevoljno. A zakaj so to mogli narediti? To so	mogli narediti, ker so videli samo sebe. Imeli so se za Subjekt.	Zgodovinski proces osvobajanja se je začel, ne zaradi naroda in njegove	zgodovine, ampak zaradi njih. To je bilo v njih najgloblje in kar je	pomembnejše – nepremišljeno. Ta ideja jih je nosila, a se je niso	zavedali. Niti za trenutek niso podvomili, da deluje za narod in v imenu	naroda, v resnici pa so se imeli za upravitelje zgodovine. In prav v	tem, da so izstopili iz zgodovine, so pokazali – bolj kot z vsem	govorjenjem – za kaj se imajo. Ta osnovna dvojnost je bila v njih. </p>
						<p>Zgodovina – tudi zgodovina, v katero so se vpletli – pa se je začela	mnogo pred njimi. Preden so se oni uprli totalitarizmu, so se	totalitarizmu uprli neki drugi ljudje – z neprimerno večjim in	neprimerno težjim vložkom. Ljudje, ki so boj s totalitarizmom izvorno	nosili, so prišli iz prostorov avtentične narodove politike in kulture.	Svojega boja za svobodo in demokracijo niso osmišljali z nobeno	ideologijo, ampak so vanj vstopali iz umetja civilizacije in tradicije.	In čeprav so bili premagani in čeprav so bili fizično uničeni, so ostali	in so zgodovinsko tukaj. Nihče ne bo dobojeval sedanjega boja za	demokracijo, če ne bo šel tja, kjer je njim padlo orožje iz rok, in ga	pobral. </p>
						<p>Ljudje slovenske pomladi, tako v politiki kot v kulturi, niso imeli v	sebi zgodovinskega duha, da bi to videli. Ali so bili naduti? Ali niso	vedeli, kaj se pravi biti priseben? Ali so bili samo nevedni? Morda.	Toda izkazalo se je, da zunaj zgodovine ni mogoče narediti nič trdnega	in trajnega. Usoda pomladnih dejanj v politiki in kulturi to dokazuje. </p>
						<p>Snovalcem decembrske Nove revije bi vseeno priporočili, da ne grejo mimo	teh razmislekov. Ne moremo jih siliti, da povežejo svoje cilje s cilji	svojih predhodnikov v državljanski vojni. Nekoliko razumemo, da jim je	težko iti čez Rubikon. Mogoče se to pot še ne bodo odločili, da stopijo	v zgodovino. A naj jim povemo tudi to: odsotnost te odločitve se bo	poznala na vsaki vrstici, ki jo bodo napisali. Nekoč bodo čez Rubikon	vseeno morali. </p>
						<p>Besedilo Zaveze je dovolj jasno in ne potrebuje našega komentarja. Sedaj	pa poglejmo, kako ga je razumel dr. Tine Hribar, član Slovenske	akademije znanosti in umetnosti: »Ne ‘sile kontinuitete’, novorevijaši,	še več, pomladniki v celoti so nas s svojo nadutostjo, nevednostjo in	neprisebnostjo pripeljali v ‘pokrajine somraka’, v katerih nam je zdaj	biti. In tako bo, dokler ne bodo prišli k sebi, pobrali orožje, ki je	padlo iz rok velikim borcem pred njimi, ter se vključili v državljansko	vojno, ki še traja, ki bo trajala vse dotlej, dokler ne bo dobojevana.	Dokler ne bomo zmagali mi, Mi in naša Resnica. Odločite se, dokler je	čas! Kajti prišel bo dan, ko ne bo več milosti. Dan, ko bomo izločili	vse, ki v tistem trenutku ne bodo z nami, z edinimi pravimi Slovenci.«	In da bi bilo njegovo izničenje NSZ dokončno, ga spet zaključi z	naslednjim klicajem: »Kot rečeno, ta stališča sama na sebi ne bi imela	teže, če za njimi ne bi stala nadškof Franc Rode in po njem ves	slovenski klerokatolicizem.« </p>
						<p>Čisto lahko se bo kdo od bralcev, ko bo prebral Hribarjevo	interpretacijo, vprašal, če gospod akademik ne zna brati. Naj mu	odgovorimo mi. Gospod akademik je prebral in pretuhtal nekaj najtežjih	in najbolj abstraktnih knjig, kar jih je bilo napisanih v evropski	kulturi; in da jih je razumel, dokazujejo knjige, ki jih je sam napisal.	Kaj pa, potem? Za dve stvari pravijo, da sta slepi: ljubezen in	sovraštvo. To kar je Hribar povedal, ljubezen gotovo ni. Sovraštvo pa	tudi ne. Nobeden, ki ga pozna, osebno ali po knjigah, ne bo dovolil tega	reči. Kaj torej? </p>
						<figure>
							<graphic url="slike_z_52/z_52_05.png"/>
							<head>Skromno cvetje na mizi</head>
						</figure>
						<p>Ne bi želeli, da bi to bilo razumljeno osebno, a iz besedil, ki smo jih	pregledali za ta komentar, izhaja, da tudi za Hribarja velja, vsaj na	izkušenjski ravni, določeno neovedenje potrebe po tem, čemur Angleži	radi pravijo »videti sebe v perspektivi«. Opazili smo, da se, ne tako	redko, pritožuje nad tem, da so ga žalili, da se mu je zgodila krivica,	da ni bil razumljen. Obenem pa nismo opazili, da bi dopustil možnost, da	tudi njegove besede, ocene in obtožbe lahko žalijo druge, ali da bi	predvidel to možnost in se že vnaprej opravičil. Tega sploh ne bi	omenjali, ko nas ta, lahko bi rekli, zanemarljiv spregled ne bi spomnil	na nekega drugega, v primerjavi s prvim nesorazmerno pomembnejšega. Zdi	se nam namreč, da je Hribar – ali naj rečemo, v resnici in kljub vsemu –	religiozna narava. Način, kako govori o »svetosti življenja« in	»posvečenosti mrtvih«, kaže na to. Na to kaže tudi animoznost, s katero	obravnava Katoliško cerkev in ki nekoliko spominja na davne verske boje.	Če je naša domneva resnična, potem si tu stojita nasproti na eni strani	postmoderno razkošje, ki poleg drugega nudi možnost religioznega	obstajanja brez Boga, in na drugi Cerkev, ki je ustanova zgodovinske in	univerzalne religije s konkretno in neodtujljivo odgovornostjo do	civilizacije. Če je tako, potem bomo tvegali še drugo domnevo –	pravzaprav bi morali reči prepričanje: Če se bo kdaj zgodilo, da bi	bogve zaradi česa – zaradi logike pobeglega razvoja ali pa zaradi	prometejske dinamike modernega upora – prevladala prva rešitev, tako da	bi se druga skrčila na civilizacijsko nepomembno količino, tedaj bi se	Hribarjeva prostost duha, potem ko bi ostala sama, spremenila v nekaj,	kar lahko nekoliko zaslutimo, če se ozremo na totalitarno osvoboditev	človeka v 20. stoletju. </p>
						<p>Če bi Hribar stopil iz sebe, tako da bi se mogel videti v perspektivi, bi	mogoče opazil tudi to, da ne loči – in actu – med silo in nasiljem.	Njuna navidezna podobnost skriva koničasto nasprotje, ki je med njima:	sila je pogoj človekovega osebnega in družbenega obstanja, nasilje pa	človeka ukinja na osebni in družbeni ravni. Obe sta ustanovi, Cerkev in	partija, ena stoji na sili, tako kot življenje, druga pa na nasilju, ki	je spervertirana oblika življenja. Ustanova je pogoj človekove svobode,	je ena od mnogih oblik tiste meje, za katero pravi Bonhoeffer, da samo	preko nje človek skusi »skrivnost svobode«. Komur je torej človek mar –	kdor ima, kot smo rekli, rešpekt pred njegovim neskončnim presežkom in	kogar skrbi maligno razraščanje človekove bolečine v modernem svetu – za	takega bi pričakovali, da bo branil ustanovo. </p>
						<p>Podoba je, da se nam je komentar razvil v razmislek o enem od	najpomembnejših slovenskih intelektualcev v sedanjem času. Ne da tega ne	bi od začetka hoteli. A se sedaj, ko se oziramo nazaj, le sprašujemo –	morda skupaj z bralcem – ali ne bi morali brati njegove teoretske spise	namesto teh, ki v vsakodnevnem kulturnem in političnem prerivanju ne	morejo dobiti dokončne utemeljitve. Toda kaj nam pomaga, če kdo še tako	dognano in izbrano in občuteno piše o vrtnarjenju in vrtnarstvu, potem	pa, ko ga prosim, da poskrbi za moj vrt, uporablja škropiva, po katerih	se obupan sprašujem, ali bo sploh kdaj še kaj z njim. Človek je ena	stvar, kljub antičnemu odi et amo – ljubim in sovražim. </p>
						<p>Bralec je mogoče opazil, da drugega dela komentarja nismo eksplicitno	vzporedili s prvim. Mislimo, da sovisnost med obema izhaja iz njunih	vsebin. V obeh je šlo za mišljenje, ki je najbolj notranja zadeva	intelektualca – njegova posvečenost. Glede mišljenja pa avtor tega	komentarja trenutno nima kaj boljšega ponuditi kot so naslednje vrstice	poljskega teologa in filozofa Jožefa Tischnerja: »Kdor misli, rešuje	ljudi in njihov svet v njegovi resnici; na tej točki se križata	mišljenje in vera. Mišljenje ni religiozno v tem, da brani religijo pred	kritičnim razumom. Mišljenje dobi religiozni značaj samo tako, da	postane razgovor z odkritim človekom o ohranitvi sveta.« </p>
					</div3>
				</div2>
			</div1>
			<div1>
				<head>Kako se je začelo</head>
				<div2>
					<head>Brezobzirna taktika revolucionarne gverile</head>
					<docAuthor>Janko Maček</docAuthor>
					<div3>
						<p>Pred kratkim smo v sobotni prilogi Dela v Stanovnikovem odgovoru na	televizijski dokumentarec Zamolčani – moč preživetja prebrali tudi	stavek, da »na dolgi rok zmaguje samo resnica«. Seveda se s tem	strinjamo in v to verjamemo, čeprav je včasih ta rok dolg več kot	šestdeset let, čeprav se za posameznike ali cele skupine večkrat	uresniči šele v večnosti. Toda za spoznanje resnice si je treba	prizadevati, ne pa pred njo zatiskati oči ali celo drugim zastirati	pogled nanjo. Zelo krivično je nekomu, ki o svojih pomorjenih sorodnikih	več kot pol stoletja ni smel govoriti, še manj pa obiskovati njihov	nezaznamovani grob, za katerega morda niti danes ne ve, očitati	manipulacijo z mrtvimi. In kakšna bi bila pieteta do mrtvih, če bi jim	nosili cvetje in sveče, ne bi se pa zanimali, kdaj in kako so umrli	oziroma kdo je odločil in povzročil njihovo smrt, če jim ne bi skušali	vrniti dobro ime, ki ga sami v tistem usodnem času niso mogli braniti.	Ni dvoma, da je bil čas druge svetovne vojne in z njo združene	okupacije, ko je bila naša domovina razkosana med tri okupatorje,	izreden čas, ki je do temeljev pretresel stavbo našega narodnega	bivanja. In prav v tem času je komunistična partija začela svoj boj za	oblast. Dr. Bajt je v Bergmanovem dosjeju označil to dejanje kot	največji zločin proti težko preizkušenemu narodu.</p>
						<p>V današnjem Kako se je začelo se bomo razgledali po polpretekli zgodovini	občine in fare Rovte nad Logatcem. Lansko leto je izšla knjižica Rovte v	viharju vojne in revolucije, ki ima na koncu tudi pregled žrtev prve in	druge svetovne vojne ter revolucije. Kar 300 Rovtarjev je pogoltnila	revolucija. Ogromen krvni davek za občino, ki je leta 1941 štela	približno 1400 prebivalcev. Zelo zgovorne so številke, ki povedo,	katerim skupinam so pripadale te žrtve. Le 65 jih je padlo ali bilo	pomorjenih med vojno, vsi ostali pa so bili »žrtve povojnih usmrtitev«.	Od 65 žrtev med vojno je bilo 23 civilistov in le 16 partizanov. Med	žrtvami povojnih množičnih pobojev je bilo 64 takih, ki so se šli javit	v Logatec, pa se niso vrnili. Kakšen je bil torej osvobodilni boj, ki je	zahteval take žrtve, kakšna je bila svoboda, dosežena s tem bojem, da je	pahnila v grobove skoraj polovico moških v občini, tistih v najboljših,	najbolj ustvarjalnih letih življenja? Kako se je v Rovtah začelo in kaj	se je dogajalo, da je po vojni sledil tako strašen obračun? Zamislimo se	in poiščimo nekaj odgovorov na ta vprašanja. Kot navadno, se bomo pri	tem omejili predvsem na leto 1942, ki je bilo v marsičem usodno in	prelomno, zaradi lažjega razumevanja ljudi in razmer pa bomo vsaj	površno pogledali tudi v čas pred drugo svetovno vojno.</p>
					</div3>
					<div3>
						<head>Med obema vojnama</head>
						<p>Spomladi 1933 so v Rovtah pokopali župnika Mateja Sušnika, ki je od leta	1907 skrbel za faro. Starejši farani se ga še danes spominjajo. Ni bil	samo duhovnik, ampak tudi gospodarstvenik in prosvetar, skratka dejaven	na vseh področjih, ki so v fari prišla v poštev. Bil je s farani v času	prve svetovne vojne in dveletne italijanske zasedbe, ki ji je sledila,	in ko so Italijani leta 1920 odšli iz Rovt, si je prizadeval	zainteresirati ljudi za kulturni napredek, da bi čimbolj zmanjšal	posledice vojne in probleme, ki jih je prinašala neposredna bližina	državne meje. Po njegovem prizadevanju je farna cerkev leta 1922 dobila	nove zvonove. Prejšnje je malo pred koncem vojne vzela avstrijska	vojska, ki je tedaj pobrala zvonove tudi pri podružničnih cerkvah. Že	leta 1911 je začel svojemu namenu služiti zadružni dom, v katerem sta	bili trgovina in dvorana za prireditve prosvetnega društva. Sušnikove	pobude za gradnjo Doma in sploh za razvoj zadružništva so med občani	padle na plodna tla, saj so v Rovtah od leta 1895 imeli Kmečko	hranilnico in posojilnico, od leta 1902 pa tudi mlekarno in posebno	licenco za uvoz umetnih gnojil. Že pred prvo svetovno vojno so se tudi	lotili gradnje vaškega vodovoda. </p>
						<p>Kaj pa društveno življenje? Gasilsko društvo je delovalo že od konca	prejšnjega stoletja in leta 1913 so dokončali gasilski dom. Leta 1906 so	ustanovili posebno društvo z imenom Narodna godba. Takratni občinski	tajnik Jože Kunc je zbral mlade može in fante, ki so imeli veselje za	glasbo. Kupili so si glasbila in začeli vaditi. Kmalu so se pojavili	pred publiko in potem so nastopali pri raznih prireditvah in tudi pri	procesijah. V okviru Narodne godbe je nekaj časa delovala tudi	tamburaška skupina; seveda so pa imeli v Rovtah tudi močan pevski zbor,	ki ga je do maja 1945 vodila Matilda Kogovšek. Prav ona in njena brata	Franc ter Ludvik so bili duša Orlovskega društva, ki je bilo	ustanovljeno leta 1924. Menda so uprizorili prav vse Finžgarjeve igre,	pa tudi nekatere spevoigre kot Kovačevega študenta, Božični večer in	podobne. Ludvik Kogovšek, ki je bil sam dober telovadec, je vodil	telovadne vaje in nastope. Ko je bilo v času šestojanuarske diktature	Orlovsko društvo prepovedano, so orožniki zapečatili dvorano Zadružnega	doma, kjer je društvo imelo svoje prireditve. Toda Rovtarji so se hitro	znašli. Pritožili so se, da je dvorana zadružna in nujno potrebna za	občne zbore in srečanja zadružnikov ter razna strokovna predavanja. Ker	je bilo vse to res, je bila dvorana kmalu spet odprta. Seveda	predavanja, ki so jih tu imeli, niso bila namenjena samo izboljšanju	kmetijstva, ampak tudi aktualnim temam s področja kulture in politike.	Po prenehanju Živkovičeve diktature so delo nekdanjega Orla nadaljevali	v Zvezi fantovskih odsekov in dekliških krožkov. Opozoriti je treba, da	so bile Rovte po letu 1920 obmejna občina. Jugoslavija je tedaj zlasti v	obmejnih krajih iz narodnoobrambnih razlogov zelo podpirala sokolska	društva. V Rovtah so sicer imeli sokolsko društvo, vendar je bilo	maloštevilno in ni imelo posebnega vpliva. </p>
						<p>V Rovtah so razmeroma zgodaj dobili kar dobro organizirano osnovno šolo.	Leta 1927 je ta šola postala štirirazredna, nekaj let kasneje je pa	dobila še peti in šesti razred. V sklopu šole so imeli tudi velik vrt in	v njem preko sto sadnih dreves. Velika večina prebivalcev rovtarske	planote se je tedaj ukvarjala s kmetijstvom, zato je razumljivo, da je v	šolskem programu bila tudi vzgoja za delo na kmetijah. Ta usmerjenost	osnovne šole je verjetno pripomogla, da so se številni Rovtarji odločali	za kmetijsko šolo na Grmu pri Novem mestu. V primerjavi z drugimi	občinami je imela rovtarska nenavadno veliko absolventov grmske šole. Na	splošno se tedaj ljudje kmečkega stanu niso sramovali, ampak so bili	nanj ponosni in so skušali izpopolniti svoje strokovno znanje. Potrebo	po večji izobrazbi pa so začutili tudi zaradi sodelovanja pri	zadružništvu in katoliški prosveti. Naj dodamo, da so bile v času	župnika Sušnika v Rovtah tri nove maše: leta 1913 jo je pel Franc	Gabrovšek, ki je postal kasneje ravnatelj Zadružne zveze in vodilni član	Slovenske ljudske stranke, dve leti kasneje njegov brat Andrej, leta	1927 pa še Janez Hladnik, ki je kmalu odšel med slovenske izseljence v	Argentino in po drugi svetovni vojni veliko pomagal našim ljudem, ki so	se pred komunističnim nasiljem umaknili iz domovine. </p>
						<p>Po Sušnikovi smrti je prišel v Rovte dotedanji vrhniški kaplan Jožef	Zalokar. Bil je to čas gospodarske krize in slabih letin. Dogodki na	planoti so se začeli nenavadno hitro odvijati in novi »gospod« jim je	komaj sledil. Ni imel časa, da bi se dodobra vživel v navade ljudi in	tako laže izpolnil njihova pričakovanja. Leta 1936 je jugoslovanska	vojska pričela graditi cesto od Zaplane proti Rovtam in nato tudi utrdbe	na tako imenovani Rupnikovi liniji. Čeprav je prišlo veliko tujih	delavcev, vojakov in civilistov, so tudi domačini dobili zaposlitev pri	teh gradnjah. Kmetje so po razmeroma dobrih cenah prodajali pridelke	delavcem, njihovim kuhinjam in gostilnam, ki so bile ob večerih in dela	prostih dnevih vedno polne. Število gostiln se je sicer že prej	povečalo, kajti ljudje so zaradi bližine meje laže prišli do denarja –	razmahnila sta se tihotapstvo in trgovina z lesom. Po eni strani je to	kazalo na napredek, po drugi strani pa ni bilo tako obetavno. Ljudi je	zlasti skrbelo, kaj bo, če pride do vojne. Od sorodnikov in znancev z	one strani meje so zvedeli, da so tudi tam pod zemljo zgrajene cele	kasarne in utrdbe, kamor je samo še treba poslati vojake in orožje. Če	pride do spopada, bodo Rovte med dvema ognjema. Civilno prebivalstvo se	bo pred začetkom bojev sicer umaknilo, toda kaj bo z domovi in drugim	imetjem, ki ga ne bodo mogli vzeti s seboj. Kaj če bo med spopadom vse	razrušeno in uničeno?</p>
						<p>Še dva dogodka bi omenili, ki sta vsak po svoje »posvetila« v življenje	takratne rovtarske skupnosti. Oba sta se zgodila leta 1938, malo pred	začetkom druge svetovne vojne. Pri prvem je šlo za čisto konkretno	električno svetlobo. Zaradi gradnje vojaških utrdb so skoraj do Rovt	napeljali daljnovod in postavili transformator. Domačini so to	izkoristili in dosegli pri banovini, da je tudi vas Rovte z bližnjo	okolico dobila elektriko. Na podoben način so se tedaj znašli na	Petkovcu. – Drugi pomemben dogodek v tem času so bile državnozborske	volitve, 11. decembra 1938. Na listi JRZ (Slovenske ljudske stranke) je	v logaškem okraju, kamor je spadala občina Rovte, kandidiral rovtarski	rojak Franc Gabrovšek, duhovnik in tedaj že uveljavljeni politik in	gospodarstvenik. V Rovtah je od 488 volilnih upravičencev prišlo na	volišče 414 volivcev in le 12 jih je glasovalo za Tavčarja, ki je	kandidiral na Mačkovi listi, vsi drugi – to je 402 volilca ali 97 % - pa	so glasovali za Gabrovška, torej za listo dr. Korošca. (Slovenec, 13.	dec. 1938) To so bile zadnje volitve pred vojno, ko so ljudje odločali,	kdo naj jih v naslednjem obdobju zastopa v državnem zboru v Beogradu, in	hkrati izrazili svoje politično prepričanje.</p>
						<figure>
							<graphic url="slike_z_52/z_52_06.png"/>
							<head>Rovte v času med obema vojnama</head>
						</figure>
					</div3>
					<div3>
						<head>Okupacija in začetek revolucije</head>
						<p>V začetku aprila 1941 se je pokazalo, kako malo pomenijo še tako dobro	zgrajene utrdbe, če ni vojakov, ki bi jih branili, oziroma vodstva, ki	bi vodilo obrambo. Za nemški napad na Jugoslavijo so v Rovtah zvedeli na	cvetno nedeljo, 6. aprila, potem pa je vse utihnilo. V sredo pred veliko	nočjo so morali kmetje oddati konje – nekateri tudi vole – in vozove.	Vojaki so nanje naložili nekaj svoje opreme in odšli. Utrdbe, v katere	je bilo vloženega toliko denarja, so ostale prazne. Ljudje so začeli	raznašati blago iz skladišč. Prva enota italijanske vojske se je	pojavila v Rovtah na velikonočni ponedeljek in en oddelek je takoj odšel	k vojaškemu taborišču na Gradišče. Čeprav so ljudje vedeli, da so utrdbe	prazne, so zaskrbljeno pričakovali, da se bo nekaj zgodilo. Niso si	mogli predstavljati, da bi take utrdbe prišle brez enega samega strela v	roke sovražniku. Med italijanskimi vojaki je bil tudi kolonelo, ki je	bil pred vojno v Idriji in je imel nalogo zasledovati utrjevanje	jugoslovanske meje. V razgovoru z župnikom Zalokarjem je povedal, da je	bil prepričan, da bodo te utrdbe, v katere je bilo vgrajenega toliko	železa in cementa, za Italijane zelo trd oreh, in posmehljivo zaključil:	»In vendar smo prišli sem brez boja.«</p>
						<p>Tako so Italijani v dobrih dvajsetih letih že drugič zasedli Rovte.	Vojaki so kmalu začeli razstreljevati bunkerje in odstranjevati žične	ovire ob njih. Ker sta župan Treven in župnik Zalokar ostala na svojem	mestu, so ljudje manj občutili spremembo oblasti. Na Petkovcu so poleti	1941 celo še uprizorili neko igro. Italijanom so pojasnili, da je	prireditev v okviru cerkvenega praznika in vse se je lepo izteklo. Ob	svatbi Gašperjevega Franceta pa so imeli težave. V soboto pred poroko so	fantje postavljali mlaje. Po navadi so na mlaj poleg venca pritrdili še	slovensko zastavo. Tudi sedaj so nameravali tako narediti, toda preden	so dvignili prvi mlaj, so se pojavili Italijani in razložili fantom, da	take zastave ne smejo izobesiti. Ruparski France, ki je bil ženinu za	druga, je skušal Italijanom dopovedati, da drugačnih zastav na Petkovcu	pač nimajo, pa niso popustili. Fantje so potem postavili mlaje brez	zastave, France pa je v sredo po poroki moral iti na zaslišanje h	karabinjerjem v Rovte. Resnejši problem z Italijani je France imel malo	kasneje, ko je začelo zoreti sadje in jim je očitno pokazal	nezadovoljstvo, ker so se lotili obiranja jablane pred domačo hišo.	Prijeli so ga in bil je obsojen na tri mesece zapora, ki ga je prestal	na Reki. Kmalu po njegovi vrnitvi iz zapora so Italijani zaradi	partizanskega napada na Lož in Bezuljak zaostrili varnostne ukrepe in se	z Gradišča in s Petkovca preselili v Rovte.</p>
						<p>Tisto zimo je vladalo neko čudno zatišje. Italijani so se večinoma	zadrževali v svoji postojanki, zlasti ponoči se niso ganili nikamor.	Domačinom je bilo to kar prav, so imeli vsaj mir pred njimi. Italijanov	niso marali in bili so prepričani, da bodo kmalu spet odšli. V Rupi, na	rojstnem domu duhovnika Janeza Hladnika, so pisali kroniko in v njej	zabeležili tudi sledeče razmišljanje, ki bi mu pritrdila velika večina	takratnih Rovtarjev: »Prišel bo čas, ko se bo videlo, da bodo Italijani	in Nemci vojno izgubili. Prvi znak tega bo, ko bodo Italijani vse	storili, da bi se otresli nemškega zavezništva in se zbližali z Angleži.	Takrat bomo morali pognati Italijane onkraj Soče, da bosta Trst in	Gorica naša, da bomo tam spet kupovali in prodajali.« Fantje in možje so	vedeli, da je že nekaj organiziranega za tisti čas. Bodo že povedali	tisti, ki te stvari vodijo. In za »tisti čas« je marsikdo imel	pripravljeno orožje, skrito na varnem kraju. Danes vemo, da je tisto	»nekaj organiziranega« bila Slovenska legija, ilegalna organizacija	Slovenske ljudske stranke, ne vemo pa, kdaj in kako je v Rovtah	konkretno zaživela. Prav gotovo pred avgustom 1942, ko so prvi rovtarski	protirevolucionarji za nekaj časa odšli k vaški straži v Šentjošt. Toda	o tem kasneje.</p>
						<p>Poglejmo še, kaj so Hladnikovi zapisali o drugi strani, ki je zagovarjala	takojšen upor proti okupatorju ne glede na žrtve. Takole beremo:	»Pripravljal pa se je za tisti čas še nekdo drug. Sprva niti vedeli	nismo, kdo je in kaj pripravlja. Ker je bil v deželi okupator, so vsi	vedeli, da se o tem lahko samo na tihem pogovarja. – Začelo se je	šušljati kmalu potem, ko so Nemci napadli Rusijo. Po samotnih kmetijah	in zaselkih je hodil nekdo, ki ga niso poznali, in govoril o novi	Jugoslaviji, drugačni in boljši od prejšnje, ko je gospoda vse	komandirala, delavec in kmet pa sta bila zaničevana in izkoriščana. Ker	je preveč hvalil Rusijo in Stalina, so nekateri kmalu ugotovili, da se	za njegovim govorjenjem skriva komunizem, še na misel pa ni nikomur	prišlo, da bi ga naznanil Italijanom. Šlo pa je od ust do ust, da tisto,	kar se pripravlja, ni zdravo in ne pošteno. Od domačih fantov se za	tiste ideje skoraj nihče ni ogrel. Iz zaplaninske fare je bilo pred	vojno precej fantov zaposlenih na Jesenicah. Tam so bili komunisti že	organizirani, toda poštenih kmečkih fantov se komunizem ni prijel. Ko so	po nemški zasedbi izgubili delo, so se vrnili domov in niso sledili	tistim, ki so z osvobodilno fronto obetali lepše čase.« (Kronika, str.	84–86)</p>
						<p>No, v Rovtah ni bilo čisto tako. Karel Leskovec, kasnejši partizanski	komandant, ki je delal v tovarni v Kranju, je konec leta 1941 prišel	domov, spomladi 1942 pa se je s še nekaterimi prijatelji v gozdu pri	Žibršah pridružil logaški partizanski skupini. Aprila ali v začetku maja	1942 je odšel v gozd tudi rovtarski učitelj Franc Krča in si privzel	ilegalno ime Čuč. Seveda je že prej delal za OF in verjetno bil tudi	član partije. Ko je bil v začetku julija ustanovljen drugi bataljon	Dolomitskega odreda, je Krča postal njegov prvi komandant. Z OF in s	partizani je od začetka sodelovala tudi učiteljica Zinka, ki je	poučevala na podružnični šoli na Planini pri Rovtah. (K. Leskovec,	Križpotja I, str. 87) Morda je kje zabeleženo, kdaj je mesar Artač v	Rovtah začel pobirati prispevke za OF. Znano je, da tega niti ni posebno	skrival, zato so ga Italijani kmalu prijeli in odpeljali v internacijo.	Vsekakor je treba omeniti še en dogodek, ki sicer tedaj v Rovtah ni	zbudil posebne pozornosti. Menda je bilo v februarju ali v marcu, ko se	zima še ni čisto poslovila. Na samotnem kraju blizu Češirka so našli	ubitega krošnjarja – Dalmatinca, ki je že pred letom 1941 opravljal	svojo »obrt« v okolici Rovt, zlasti med delavci na utrdbah in se po	italijanski zasedbi menda ni vrnil v svoj kraj. Zakaj so ga ubili?	Seveda tedaj nihče ni pomislil, da je ta uboj pravzaprav naznanilo	dogodkov in ubojev, ki so se v naslednjih mesecih zgodili prav v tem	gozdu in na drugih krajih, kjer se je zadrževala enota nekdanjega	rovtarskega učitelja Krča. Na podeželju ni bilo posebne vosovske	organizacije, zato so morale tudi »likvidacije« opraviti domače	partizanske enote, navadno s pomočjo terencev. Morda temu ali onemu ta	dolžnost ni bila ravno v zadovoljstvo, ampak bolj v breme, ki se mu pa	ni mogel izogniti, ker je bila to volja partije, ki je bedela nad vsem	in skrbela tudi za primerno motivacijo svojih članov in njihovih	sodelavcev.</p>
					</div3>
					<div3>
						<head>Pomlad in poletje 1942</head>
						<p>Kakšne so bile razmere v Rovtah spomladi leta 1942? Najprej poglejmo, kaj	je o tem leta 1971 v knjigi Križpotja zapisal Karel Leskovec, eden prvih	rovtarskih partizanov. Takole piše: »Bolj kot italijanske oblasti v	Rovtah je novica o partizanih zaskrbela duhovščino. ‘Ljudje, bojte se	komunistov, vera je v večji nevarnosti kot kdajkoli prej!’ je rovtarski	župnik grmel s prižnice. Ljudje so verjeli svojemu dušnemu pastirju in	se bali … Že prej so Rovatrji radi obiskovali cerkev, toda to, kar se je	dogajalo pred pomladjo 1942, ni bilo nikomur več podobno. Kolikor bolj	so se širile vesti o partizanih, toliko bolj so ljudje zahajali v	cerkev. Takih govornikov, kot so jih takrat poslušali naši kmetje, Rovte	še niso videle in ne slišale. Ljudje so zato skoraj ponoreli. Patri in	misijonarji so naleteli na rodovitna tla.« (Križpotja I, str. 62)	Izgleda, da je Leskovec gornjo sliko povzel po knjigi Belogardizem, kjer	je Saje že dvajset let pred njim – druga, dopolnjena izdaja Belogardizma	je izšla leta 1952 – takole zapisal: »Po navodilih škofa dr. Rožmana je	duhovščina vsako priložnost izrabljala za natolcevanje osvobodilnega	gibanja. Posebno rada je izrabljala prižnico, kjer so vsako nedeljo	stali ognjeviti govorniki, ki so javno in brez vsakega sramu svojih	velikih laži grmeli proti partizanom in vsakemu svobodoljubnemu človeku	... Župnik Jožef Zalokar iz Rovt je s prižnice napadal Osvobodilno	fronto, blatil partizane in s tem ljudi odvračal od narodnoosvobodilne	borbe.« (Belogardizem, str. 177-178, na spodnjem robu strani 178 je	povedano, da je podatek o župniku Zalokarju vzet iz sodnega spisa proti	njemu KO 777/46.)</p>
						<p>Znano je, da je župnik Zalokar že leta 1941 imel resne zdravstvene	težave, zato je škofa prosil za pomočnika. Tako je julija 1941 prišel v	Rovte kaplan Anton Grčman. Na pomlad 1942 se je Zalokar nekaj časa	zdravil v ljubljanski bolnišnici in poleg drugih zdravnikov srečal tudi	ortopeda dr. Breclja, ki ga je navduševal za OF. Doktorjeva razlaga se	je župniku zdela kar logična, podvomil pa je, da bi bilo možno tako	enostavno in hitro pregnati okupatorja. Za veliko noč 1942 so župnije	dobile škofovo okrožnico v zvezi z vosovskim umorom študentov Župca in	Kiklja v Ljubljani. V Rovtah sta jo župnik in kaplan prebrala na	prižnici in potem tudi v pridigah tu in tam spregovorila o komunizmu	oziroma o brezboštvu. Zalokar je po lastni izjavi tudi v razgovoru z	ljudmi izven cerkve včasih izrazil mnenje, da vojne še ne bo tako kmalu	konec, da torej ne kaže verjeti vestem OF, ki lahko prinesejo tudi	nesrečo.</p>
						<p>V soboto, 6. maja 1942, ponoči so partizani prišli v Podklanec pri Žireh	in odpeljali 24-letno Frančiško Mravlje. Nedaleč od doma so jo ustrelili	in pustili ležati na cesti. Na prsi so ji položili listek, ki naj bi	ljudem pojasnil, zakaj se je to zgodilo. Domačin, ki je v nedeljo	zjutraj med prvimi prišel k mrtvemu dekletu, se spominja, da je bil na	papirju le napis OF, Karel Leskovec pa pravi v svoji knjigi, da je na	onem lističu pisalo: »Tako se bo zgodilo z vsakim, ki bo izdajal	slovenski narod.« Vsekakor je bilo iz sporočila razvidno, da so uboj	izvršili partizani. Leskovec, ki je bil tedaj tudi sam med njimi, je še	dodal, da nihče ni verjel, da bi dekle kaj izdalo. Zakaj so jo	potemtakem ubili? Čeprav je Podklanec pred okupacijo spadal pod Žiri, so	Mravljetovo pokopali v Rovtah. Nova italijansko-nemška meja je namreč	tudi v tem pogledu naredila svoje. Dogodki so si potem hitro sledili.	Nekateri so se zgodili v neposredni bližini Rovt in bilo ni nobenega	dvoma, da so bili pri njih udeleženi tudi domačini. 11. junija so	partizani – večinoma so menda bili to domačini z Logaškega in	Rovtarskega, ki so v ta namen posebej prišli s Ključa – iz zasede	napadli italijansko kolono, ki je v Rovte peljala hrano. V spopadu so	padli štirje Italijani. Čeprav so napad začeli partizani in naj bi torej	bila iniciativa v njihovih rokah, so jim Italijani vzeli enega od dveh	puškomitraljezov, na katerem je menda bilo izpisano ime Franca Hladnika	s Petkovca, brata duhovnika Janeza Hladnika. Leskovec, ki je bil tudi	sam med napadalci, je zapisal, da je »na spodnji strani ceste Kragulj s	svojim mitraljezom prišel tako blizu, da mu je šofer zavozil na cev.«	Nenavadno je, da se je to zgodilo Kragulju, ki je bil pravi orjak in	menda tudi dovolj pogumen. Italijani so nato požgali cel zaselek Ceste –	5 hiš, prebivalce pa odpeljali v internacijo. Ko so prišli na Petkovec,	so prijeli Franca Hladnika in Ivana Cigaleta in ju ubili na robu gozda,	nedaleč od doma. Cigale je bil star komaj 18 let, Hladnik pa je bil pri	Italijanih že itak slabo zapisan in nič bolje pri partizanih. Bil je	nekoliko bolj razgledan, saj je dokončal kmetijsko šolo na Grmu.	Partizanom je nekajkrat odkrito povedal, kaj misli o njihovem	osvobodilnem gibanju. Pokopali so ju v Rovtah in vsi so ju imeli za	žrtvi komunistične revolucije. Ohranjen je italijanski dokument, ki	poroča, da sta bila Hladnik in Cigale naznanjena kot upornika, zato so	ju prijeli na njunih domovih in ustrelili, ko sta hotela pobegniti.	Zanimivo, da Leskovec Hladnika in Cigaleta sploh ne omeni, čeprav	obširno piše o zasedi in o napadu na Italijane. Kdo je Cigaleta, ki je	bil takorekoč še otrok, označil za upornika? France Hladnik je res	mislil, da »bo nekoč treba pognati Italijane onkraj Soče«, toda s	tistimi, ki so jih napadli 11. junija pri Cestah, zagotovo ni imel	zveze. Kako je torej njegovo ime prišlo v poročilo o preganjanju	komunistov v Rovtah?</p>
						<figure>
							<graphic url="slike_z_52/z_52_07.png"/>
							<head>Birma 1936 – v prvi vrsti botra Janez Kogovšek, Skrotnik, ki so ga	partizani ubili avgusta 1942, in njegova žena Marija</head>
						</figure>
						<p>1. julija 1942 je prišla od Logatca v Rovte cela armada italijanske	vojske in hitela naprej proti Šentjoštu. Zasledovali so drugo grupo	partizanskih odredov, ki je med Verdom in Logatcem prekoračila	železniško progo in se preko Žažarja napotila k nemški meji. Prav ti	Italijani so tedaj v Šentjoštu prijeli učiteljico Betko Nagode, učitelja	Jožeta Mivška, gostilničarja Vrhovca in mesarja Lebna. Pripeljali so jih	v Rovte in jih sredi poletnega dne pred očmi vaščanov ustrelili na robu	vasi. Rovte so bile obdane z bodečo žico in vstop ali izstop je bil	mogoč le na določenem kraju, kjer so ob španskih jezdecih stali	stražarji in kontrolirali vsakega, ki je prišel mimo. Ljudje so se	neradi podvrgli tej kontroli, zlasti moški so se bali, da jih bodo	Italijani kar pridržali, zato so se večinoma držali doma. Ob nedeljah so	šli k maši v Podlipo, kjer ni bilo Italijanov, čeprav je bila pot	nekoliko daljša. Vsaj nekateri so gotovo vedeli za partizansko taborišče	v Češirkovem gozdu in na Vranji peči pri Zaplani. Večina moških, če ne	kar vsi, iz zaselkov Podpesek in Sovra je bila na sestanku, ki so ga	sklicali partizani in se ga je menda udeležil tudi takratni partijski	sekretar Džuro (Stane Kavčič), ki je v Podpesku imel sorodnike. Govorili	so o narodni začčiti, o zasekavanju cest in poti, o morebitni vključitvi	v partizanski odred. Možje so bili na splošno precej rezervirani, zlasti	pa so se izgovarjali na čas košnje, ko imajo doma delo od zgodnjega	jutra do poznega večera. V Podlipi je bila tedaj narodna zaščita že	organizirana in je baje celo sodelovala pri prevozu raznega materiala z	železniške postaje na Drenovem Griču mimo Horjula in Vrzdenca v bližino	Šentjošta. </p>
						<figure>
							<graphic url="slike_z_52/z_52_08.png"/>
							<head>Italijansko poročilo o ustrelitvi Janeza Cigaleta in Franca	Hladnika</head>
						</figure>
						<p>17. julija je v Šentjoštu nastopila vaška straža. Le nekaj dni kasneje so	revolucionarji začeli pripravljati napad nanjo. Leskovec piše, da se je	njihov bataljon zato iz Češirkovega gozda premaknil v taborišče pri	Kanjem dolu. Napadli so v noči na 25. julij. Kljub veliki številčni	premoči napadalcev je vaška straža vzdržala. Napad se ni ponovil, pač pa	se je že naslednji dan začel pritisk na okolico, na ljudi, ki bi	utegnili biti podobnega mišljenja kot oni v Šentjoštu. Iz taborišča v	Češirkovem gozdu so v noči na 26. julij prišli na Praprotno Brdo po	Pavla Lukana, po domače Mihovca, 46-letnega kmečkega gospodarja in očeta	petih otrok. Znano je, da Lukanovo delo ni bilo omejeno le na domačijo	in družino. Kot dober gospodar je postal predsednik rovtarske kmetijske	zadruge. Za to mesto se je menda tedaj potegoval tudi župnik Zalokar,	toda kmetje so se odločili za Lukana. Bil je med vodilnimi člani	gasilskega društva in sodeloval je tudi pri prosvetnem društvu. Njegova	beseda je bila povsod upoštevana. Od začetka julija, ko je na ukaz	Italijanov odstranil ovire na cesti proti Smrečju, je bil Lukan v	skrbeh. Italijani so namreč prišli k njemu, ker so bile ovire v njegovem	gozdu. Ni mu kazalo drugega, kot da jih uboga. Vedel je, da partizani,	ki so taborili v Češirkovem gozdu, s tem ne bodo zadovoljni, vendar je	upal, da bodo razumeli, da se italijanskemu ukazu ni mogel upreti. Morda	se je celo nadejal, da bodo domačini med njimi zanj rekli kako dobro	besedo. Rovte niso bile daleč in prav lahko bi se tja zatekel vsaj	ponoči, pa na to ni pomislil niti tisto soboto, čeprav je prejšnjo noč	slišal oddaljeno streljanje in videl sij ognja od Šentjošta. Odpeljali	so ga in ni se vrnil. Leskovec je v Križpotjih o njem zapisal, da je bil	nevaren, ker je imel zvezo z rovtarskim župnikom in šentjoškimi	belogardisti, ter dodal, kako se je obnašal na zaslišanju: »V besedah je	bil kratek in zanikal je vse, kar so ga naši obdolžili. V očeh sem mu	bral prezir, naše početje pa je smatral za poniževalno.« (Križpotja I,	str. 165)</p>
						<p>Tisto noč in še naslednji dan, ko je bila nedelja in god sv. Ane, so oni	iz Češirkovega gozda hodili po okoliških vaseh in kmetijah. Pobrali so	več mož in fantov ter jih privedli v taborišče. Anton Leskovec iz	Smrečja jim je skušal pobegniti, pa je obležal smrtno zadet v sadovnjaku	blizu domače hiše. Nanj je streljal partizan Jovo, znanec in skoraj	sosed. Nekaj mož in fantov so po zaslišanju izpustili, sledeči pa so	bili tedaj v bližini taborišča pomorjeni: Jakob in Jože Filipič ter	Lovro Kogovšek iz Podlipe, Valentin Malovrh iz Smrečja, Franc Bogataj iz	Rovt in Peter Šinkovec iz Zaplane. Torej poleg Pavla Lukana, ki smo ga	posebej omenili, še šest mož in fantov. Za njihov grob se je zvedelo po	treh mesecih, konec oktobra, ko je domačin Janez Modrijan ušel od	partizanov.</p>
						<p>V noči na 27. julij so partizani odpeljali zaplaninskega župnika Jožeta	Geohelija. Naslednje popoldne so ga umorili v bližini taborišča na	Vranji peči. Njemu niti groba niso privoščili, ampak so ga pahnili preko	pečine in pustili ležati med skalami in grmovjem. Župnik Geoheli je bil	zelo priljubljen in celo somišljeniki OF so prosili, naj ga izpustijo.	Njegovi rablji so se nekaj časa pretvarjali, da so ga poslali na	Dolenjsko, kmalu pa so priznali, da so ga morali likvidirati, ker je	ustanavljal belo gardo. Skoraj hkrati z njim so na Vranji peči umorili	tudi 37-letnega Franca Čamernika in 20-letnega Franca Mivška iz Zaplane.	Župnikovo truplo je vaška straža našla v začetku decembra 1942 in	pokopali so ga v Zaplani.</p>
						<p>V nedeljo, 2. avgusta, so se nad ljudi v okolici Rovt spravili Italijani.	Iz Logatca je pridrvela večja skupina vojakov. Menda jih v Rovtah ni	bilo dovolj in tudi niso bili usposobljeni za take akcije. En del te	vojske je s kamioni nadaljeval pot proti Smrečju in Podlipi, drugi pa so	se peš odpravili proti Podpesku. Na svojem uničevalnem pohodu so	požigali, ropali in ustrelili deset mož in fantov, ki so jih spotoma	prijeli. Svojo moč so razkazovali nad ljudmi, ki so se vračali od maše	ali pa so počivali doma, in nad njihovimi domovi, niso pa se spustili v	gozd, da bi poiskali morilce in grobove njihovih žrtev. Rekli so, da	preganjajo razbojnike – komuniste, pa so se sami obnašali kot	razbojniki. Na Praprotnem Brdu so med drugim požgali tudi domačijo	Pavleta Lukana, ki so ga en teden pred tem umorili partizani. Vendar več	o tem v naslednjem poglavju.</p>
						<p>Nista se še polegli vznemirjenost in žalost zaradi desetih žrtev	italijanske represalije, ko je v Rovtah spet zazvonilo mrliču. Tokrat so	se »izkazali« partizani, kot da bi hoteli opozoriti, da jih italijanska	represalija ni prestrašila. 6. avgusta ponoči so na njegovem domu v	Podpesku, blizu Vranje peči, ubili 61-letnega Janeza Kogovška, po domače	Skrotnika. Kogovšek je bil na tem koncu prvi, ki so ga umorili kar doma	vpričo žene in dveh odraslih otrok. Ali so res mislili, da jih bodo	ljudje zaradi takih dejanj spoštovali? Bali so se jih pa že prej.	Leskovec sam pove, kako so se jih ljudje večinoma povsod bali: »V Rovtah	se nas niso mogli navaditi. Vsaka beseda je bila bob ob steno. Vsak je	le v strahu čakal, kdaj bo počilo in bo za vedno po njem. Tudi tam, kjer	so me že iz otroških let dobro poznali, so me zdaj, odkar sem šel v	partizane, imeli za nevarnega razbojnika. Dostikrat so to povezali s	tem, da že pred vojno nisem zahajal v cerkev kot drugi fantje.«	(Križpotja, str. 90) Ruparski kronist pa je poročilu o umoru očeta	Kogovška dodal tale kratek stavek: »Dosti je bil eden, da so ljudje ob	besedi partizani pričeli trepetati.«</p>
						<p>Po vsem tem ni čudno, če se ljudje nikjer več niso počutili varne, če	niso mogli nikomur zaupati. Niso mogli razumeti, zakaj so partizani	ubili Lukana in druge, ki niso imeli nobene zveze z Italijani. Ali morda	zato, ker so hodili v cerkev in bili dobri kmetje ter obrtniki? In zakaj	so Italijani požigali domačije, kjer še nikoli ni bilo partizanov, in	pobijali može ter fante, ki so se vračali od maše. Ko so Italijani	streljali talce v Lukančkovem gozdu, ni bilo partizanov nikjer, kmalu	potem pa so prišli k Skrotnikovim in ubili očeta. Ljudje so sprevideli,	da bodo morali sami poskrbeti zase ali pa bo po njih. Nekateri fantje in	možje, ki se ponoči niso upali spati doma, so se že nekaj časa skrivali	skupaj. Ta in oni je v skrivališče prinesel puško, ki jo je imel skrito	od aprila 1941. Nekateri od teh skrivačev so bili že povezani s	Slovensko legijo, ilegalno organizacijo Slovenske ljudske stranke.	Prišlo je do odločitve, da se tudi v Rovtah ustanovi vaška straža, ki bo	za nekaj časa odšla v Šentjošt. Vesti, informacijski list vaških straž,	so 13. avgusta 1942 objavile sledeče sporočilo: »Rovte, 11. avgusta.	Danes je šla skupina 40 naših fantov na pomoč na Sv. Jošt. Skupina se	sestoji iz 8 mož iz Zaplane, 31 iz Rovt in nekega kapetana iz Ljubljane,	ki bo sedaj prevzel poveljstvo.« (AINZ 110 A -) Pičla dva meseca kasneje	so Vesti spet poročale, da so se rovtarski fantje 28. septembra vrnili v	domači kraj. Od tedaj pa do maja 1945 so bile Rovte znane kot močna	protirevolucionarna postojanka.</p>
					</div3>
					<div3>
						<head>Zakaj so Italijani 2. avgusta ustrelili 10 talcev?</head>
						<p>V nedeljo, 2. avgusta, v jutranjih urah se je v Rovtah nepričakovano	pojavila večja enota italijanske vojske, ena tistih enot, ki so od 16.	julija sodelovale v ofenzivi na Notranjskem, se pravi, požigale vasi in	streljale talce. Nobena skrivnost ni bila, da partizani že od pomladi	taborijo v gozdovih okrog Rovt, zlasti v Češirkovem in na Vranji peči.	Zdelo se je, kot da bi imeli z italijansko posadko v Rovtah nekak tih	sporazum. Držala se je v utrjeni in z žico obdani vasi in nadzirala vse,	ki so prišli ali odšli iz nje, za okolico se pa ni kaj prida zanimala.	Ko so partizani odpeljali Lukana in druge, Italijanom ni prišlo na	misel, da bi jih šli iskat. Njihovi domači so po enem tednu še upali, da	se bodo vrnili. Tudi v Zaplani so še verjeli, da bo župnik prišel nazaj	in bodo ob nedeljah spet imeli mašo kot po navadi. Ljudje iz zaselkov	Sovra, Podpesek in Logarše so bili najbliže partizanskemu taborišču,	vendar so razen redkih, le malo vedeli, kaj se tam dogaja. Skrbelo jih	je zaradi onega sestanka o narodni zaščiti in zasekavanju cest, pa so se	tolažili, da se morda ne bo izvedelo, če pa bo Italijanom le kaj prišlo	na ušesa, jim bo menda šteto v dobro, da so se otepali sodelovanja,	kolikor so mogli. Moški s tega konca so se zato še bolj izogibali iti k	maši v Rovte. Raje so šli v Podlipo. Nikoli ne veš, kdaj te Italijani	primejo in začno spraševati, zakaj bi jim torej sami hodili v žrelo.</p>
						<figure>
							<graphic url="slike_z_52/z_52_09.png"/>
							<head>Matevž Corn, ki so ga skupaj s sinom Francem ustrelili Italijani -	v njegovi hiši so imeli zaprte talce</head>
						</figure>
						<p>V nedeljo, 2. avgusta, po končani maši so se Podpeščani in Sovrčani	vračali iz Podlipe. Že so se bližali svojim domačijam, ko jih je najprej	vznemiril dim, ki se je začel dvigati nad Podlipo. Italijani so se	namreč medtem tja pripeljali s kamioni iz Rovt in začeli požigati. Ko so	ljudje opazili, da se tudi njim bliža skupina vojakov, je nekdo	pomislil, da bi zbežali, pa so ga ostali hitro pomirili, da se nimajo	česa bati, saj gredo iz cerkve. Vendar so Italijani vse moške, ki so jih	dobili na tisti poti, odgnali na Cornovo domačijo in zaprli v hišo. Pri	takratnem Spodnjem Plečniku so doma prijeli sinova Franca in Jožeta in	tudi nju odpeljali k Cornu. Nekateri menijo, da so vsaj še dve drugi	žrtvi pripeljali od doma, da jih torej niso prijeli na povratku od maše.	Italijanska vojska se je namreč razkropila po bolj ali manj samotnih	domačijah obeh zaselkov, jih preiskovala, plenila in tudi požigala. Ko	se je večina vojakov spet zbrala na Cornovi domačiji, je oficir potegnil	iz žepa papir in po imenih in priimkih klical može in fante iz hiše.	Poklicani so bili sledeči: Matevž Corn in njegov najstarejši sin Franc,	Matevž Jereb-Kuhinjčan, Matija Kogovšek-Pečovrski, Bernard Križaj-iz	sorške bajte, Matija Lukančič-Matijatov, Franc Malovrh-Grogelnov, Franc	in Jože Nagode-Plečnikova in Matevž Trpin-Sorčan. Med zaprtimi v Cornovi	hiši je bil tudi Matevž Lukančič. Ker ni bil klican, je sam stopil iz	hiše in se hotel pridružiti ostalim, toda oficir ga je grdo pogledal in	porinil nazaj v vežo. Deset odbranih so potem gnali mimo sosednje	domačije Matevža Trpina, kjer sta jih pred hišo pričakala njegov oče in	žena z malim otrokom v naročju. Matevž je hotel stopiti k njim, da bi se	poslovil, vendar ga je vojak grobo odrinil in moral je nadaljevati pot z	ostalimi. Odpeljali so jih po poti proti Rovtam. V gozdu so se ustavili,	morali so si sami izkopati jamo, nato so jih postrelili in površno	zagrebli. Svojci so slišali streljanje, vendar še niso pomislili na	najhujše. Ko so zvedeli, da jih niso prignali v Rovte, so iskali v gozdu	in našli grob. Potem so z župnikovim posredovanjem dobili dovoljenje, da	jih prepeljejo v Rovte in krščansko pokopljejo.</p>
						<figure>
							<graphic url="slike_z_52/z_52_10.png"/>
							<head>Z leve Matija Kogovšek, Pečovrski, Matevž Trpin, Sorčan, in	Bernard Križaj, iz Sorške bajte – vsi so bili ustreljeni 2.	avgusta</head>
						</figure>
						<p>Vesti so o tej represaliji poročale že 10. avgusta, komaj en teden po	dogodku. Obširneje smo o tem pisali v 31. št. Zaveze, vendar bomo zaradi	preglednosti ponovili nekatere podatke. Vesti najprej povejo, katere	domačije in katera poslopja so Italijani tisto nedeljo požgali in koliko	živine so odpeljali. Pri Tereziji Nagode v Podpesku so, na primer,	požgali hišo, hlev in kozolec ter odpeljali 10 glav živine, pri Matevžu	Nagodetu so prav tako požgali hišo, hlev in kozolec in odgnali 8 glav	živine, pri Andreju Trevnu so požgali hišo in hlev ter vzeli 11 glav	živine, pri Pavlu Lukanu, kjer so partizani malo prej odpeljali očeta,	je pogorel hlev in odpeljali so 4 glave živine, zažgali pa so tudi hišo,	vendar so vdova in otroci po odhodu vojakov ogenj pogasili. Skupna	bilanca italijanskega pohoda tiste nedelje je bila po tem poročilu: 8	požganih hiš, 9 hlevov, 4 kozolci in 51 glav odpeljane živine. Znano je,	da se je župan Treven v Rovtah zavzel, da bi živino vrnili lastnikom,	vendar je menda imel le malo uspeha, kajti poročilo v nadaljevanju pove,	da so živino odpeljali v Logatec in jo dali na razpolago Prevodu	(Prehranjevalnemu zavodu). Glavni del omenjenega poročila pa seveda	govori o desetih možeh in fantih, ki da »so jih ustrelili zaradi suma	partizanstva«. Pri vsakem je navedeno ime, priimek, hišna številka in	nekakšna karakteristika, na primer: Trpin Matevž, Rovte 42, dober in v	nobeni zvezi s partizani, Lukančič Matija, Rovte 147, oče 11 otrok, jako	dober; Nagode Jože, Rovte 54, v nobeni zvezi z OF itn. Le pri dveh od	deseterice najdemo »negativno« pripombo: »ta je bil najbrž simpatizer	OF« in »do vseh stvari indiferenten«. Poročilo na koncu še pove, da »so	bili vsi ti v nedeljo prijeti, odpeljani proti Rovtam, da so si morali	sami izkopati grob, nakar so bili postreljeni. Rovtarski novi komandant	je na svojo pest dovolil prevoz trupel na pokopališče, vendar se ni	smelo izvedeti«. (AINZ 110 A – 59298)</p>
						<figure>
							<graphic url="slike_z_52/z_52_11.png"/>
							<head>Franc Nagode, Plečnikov – z bratom Jožetom ustreljen 2. avgusta	1942</head>
						</figure>
						<p>Seveda se vprašamo, kdo je sestavil to poročilo. Ni dvoma, da je bil	domačin, nekdo s protikomunistične strani, ki te italijanske represalije	ni odobraval. Med vrsticami njegovega poročila lahko najdemo tole misel:	Italijani se delajo, da preganjajo komuniste, v resnici pa pobijajo naše	ljudi in uničujejo njihove domove. Skrajni čas je, da nekaj ukrenemo. –	Naj tu pripomnimo, da so Vesti večkrat prinesle tudi novice, na primer	poročila s front, ki naj jih Italijani ne bi videli. Omenjeno poročilo	ne pove, da bi Italijani 2. avgusta 1942 koga odpeljali v internacijo,	vendar iz raznih pripovedi sklepamo, da so tedaj poleg 10 talcev prijeli	še nekaj ljudi in jih odpeljali v internacijo.</p>
						<p>O vzrokih italijanskih ukrepov proti ljudem v okolici Rovt se je kasneje	veliko govorilo. Zlasti tisti, ki so tedaj izgubili kakega svojca, so v	mislih podoživljali nekatere dogodke in skušali v njih odkriti vzroke	svoje nesreče. Nihče ni našel in pokazal dokumentov, ki bi na to	vprašanje dali verodostojen odgovor. Ni znano, kdo in kdaj je začel	govoriti, da je seznam desetih talcev pripravil župnik Zalokar. Dejstvo	je, da je bila ta govorica med ljudmi kar precej razširjena, izgleda pa,	da avtor knjige Belogardizem zanjo še ni vedel, kajti tega Zalokarju ni	pripisal, čeprav ga je obremenil z mnogimi »grehi«, čeprav je imel na	razpolago vse zapisnike zaslišanj in sodne spise in ga še danes ne	moremo kontrolirati, ali jih je pošteno prepisal. Vemo, da se je o tem	še leta 1989 razpisal Tone Kebe v septembrski številki revije Borec v	sestavku O nastanku bele garde v Šentjoštu in na Rovtarskem. Takole	piše: »Po oblikovanju in utrditvi postojanke v Šentjoštu so idejni	organizatorji dobili pogum in nadaljevali svoje pogubonosno delo zoper	Osvobodilno fronto. Začeli so javno napadati partizansko gibanje, vanj	so uperili besno protikomunistično propagando tudi tam, kjer	‘brambovcev’ še ni bilo. Med temi agitatorji so vidno izstopali	rovtarski protikomunisti. Med njimi je bil najbolj glasen župnik Jožef	Zalokar, ki je kar s prižnice rohnel zoper narodnoosvobodilno gibanje.	Oporo je imel v svojem kaplanu Antonu Grčmanu, bivšem okrajnem glavarju	Logatca Francu Kogovšku in drugih krajevnih mogotcih. Vsi navedeni in še	kdo imajo zasluge, da se je sredi avgusta tudi v Rovtah začela bela	garda. Za poveljnika je prišel 10. avgusta 1942 Pavle Vošnar-Vidmar.	Zaradi stalnih operacij drugega bataljona Dolomitskega odreda na območju	Rovt so rovtarski belogardisti začasno prišli v šentjoško	belogardistično postojanko. Ker pa je župnik Zalokar s svojimi	somišljeniki želel in stremel po ustanoviti lastne postojanke v Rovtah,	je pričel strahovito pritiskati na civilno prebivalstvo. Na zahtevo,	izsiljeno od italijanske oblasti, in z izdajstvom mu je uspelo izvesti	obširne racije na partizanske terence. Sodeloval je z Italijani, ko so	požigali hiše v vaseh Podpesek, Podlipa in Praprotno Brdo. Italijani so	tedaj aretirali deset simpatizerjev Osvobodilne fronte in jih nato v	Lukančevem gozdu ustrelili. Pri aretacijah so sodelovali v italijanske	vojake preoblečeni belogardisti … Listo aretiranih in pobitih je	sestavil župnik Jožef Zalokar s somišljeniki. To je storil za uslugo, da	bi jim Italijani zaupali orožje in dovolili ustanoviti belo gardo v	Rovtah, čemur so se sprva upirali, saj so tam imeli svojo postojanko.«	(Borec 1989/9, str. 971-972) Kot dokaz za verodostojnost teh trditev	Kebe navaja »pisne in ustne izjave« enega od takratnih rovtarskih	partizanov. </p>
						<figure>
							<graphic url="slike_z_52/z_52_12.png"/>
							<head>Odkop žrtev v Češirkovem gozdu novembra 1942</head>
						</figure>
						<p>Kaj bi rekel župnik Zalokar, ko bi vedel za to Kebetovo pisanje? Zaradi	razumevanja celotne zgodbe bomo povedali nekaj več o njegovem delu in	življenju. Omenili smo že, da je leta 1933 postal rovtarski župnik.	Komaj se je nekoliko vživel v župnijo, se je že začela vojna. Zalokar je	o vojni in vojakih nekaj vedel, saj je prvo svetovno vojno preživel na	fronti. Od tedaj mu je ostala neka trdota, ki so mu jo nekateri	zamerili. V času okupacije je moral več kot eno leto deliti župnišče s	poveljstvom rovtarske italijanske posadke. Znal je za silo italijansko,	zato so ljudje prihajali k njemu po pomoč, ko so iskali razna dovoljenja	in kasneje tudi zaradi reševanja svojcev iz internacije. Sam je kasneje	povedal, da je v začetku Italijane prepričeval, da v njegovi fari ni	komunistov, ko pa so mu postregli z dokazi, se je branil, da so to le	izjeme. Skušal je pomagati, kjer je mogel. Če bi bilo po njegovem, se v	Rovtah še ne bi ustanovila vaška straža, čeprav je v tem tudi sam videl	neki izhod iz stiske. Ko sta Novak in Vidmar hotela speljati rovtarsko	vaško stražo v gozd k četnikom, je nasprotoval, ker je videl v tem	veliko nevarnost, itak pa so o tem odločali drugi. Kljub temu so mu po	vojni očitali, da je vplival na odnose med vaškimi stražami in četniki.	6. maja 1945, ko so domobranci in tisti, ki so bežali z njimi, odšli na	Koroško, je ostal na svojem mestu, v naslednjem tednu pa se je tudi on	umaknil. Begunska pot ga je vodila najprej na Koroško in nato v Italijo.	Kmalu se je odločil za začasno službo v tržaški škofiji in dobil mesto	vikarja v Št. Petru na Krasu. Sredi novembra 1945 je prišel na novo	faro, ki je bila sicer v coni B, vendar v Jugoslaviji. Že 17. januarja	1946 so ga aretirali in odpeljali v Ljubljano, kjer ga je Okrožno	sodišče obsodilo na sedem let zapora, naknadno pa mu je bila kazen	znižana na štiri leta. Očitali so mu splošne zadeve, kot »ustanavljanje	bele garde in sodelovanje z okupatorjem ter njegovimi pomagači«. V	knjigi Belogardizem je omenjen petkrat, citirani so stavki iz njegovega	sodnega spisa, nikjer pa ni niti besedice o kakem seznamu talcev. V	Rovte se Zalokar ni več vrnil. Leta 1956 je bil kot župnik v Trbojah pri	Kranju spet obsojen na 3 mesece zapora po členu o zlorabljanju cerkve in	vere v politične namene. Zadnjih deset let življenja je preživel kot	upokojeni župnik v Olševku. Do konca so ga imeli za razrednega	sovražnika in so budno pazili nanj. Umrl je konec leta 1972, nekaj	mesecev po svoji zlati maši.</p>
						<figure>
							<graphic url="slike_z_52/z_52_13.png"/>
							<head>Zlata maša župnika Zalokarja leta 1972</head>
						</figure>
						<p>Zgodba župnika Zalokarja je zanimiva in v marsičem poučna, vendar se bomo	vrnili nazaj k nedelji 2. avgusta 1942. Od kod sta Kebe in njegova priča	17 let po Zalokarjevi smrti zvedela, da je ravno on s somišljeniki	sestavil seznam desetih talcev. Zakaj trdi, da so bili vsi simpatizerji	OF, ko pa vemo, da ni bilo tako. Kakšna »racija na partizanske terence«	je bil požig Lukanove domačije na Praprotnem Brdu? Ko bi Italijane na	njihovem vandalskem pohodu res vodili v italijanske uniforme preoblečeni	domačini, ali jih ne bi peljali k drugim hišam, ali ne bi zaščitili vsaj	svojih somišljenikov. Ali niso vaške straže nastale tudi zato, da bi	ščitile ljudi in premoženje pred Italijani, da bi zaustavile njihovo	divjanje po notranjskih in dolenjskih vaseh? Kdo je mogel vedeti, kateri	možje in fantje se bodo tisto dopoldne vračali iz cerkve? Ali ni morda	seznam, s katerega je italijanski oficir bral imena desetih mož in	fantov, nastal šele v Cornovi hiši? Nekdo je moral vendar aretirance	legitimirati in popisati, da so sploh vedeli, koga imajo v rokah.</p>
						<p>Kaj pa sestanek, ki so se ga udeležili menda kar vsi moški s tistega	konca Rovt in za katerega je Kebetova priča gotovo vedela? S svojim	izgovarjanjem na košnjo in drugo kmečko delo niso pokazali pravega	navdušenja za OF, in če bi jih ocenili s tega stališča, niso bili	pomembni zanjo. Še več, zvečine so bili njeni potencialni, če že ne	resnični nasprotniki. Zakaj se jih ne bi znebili s pomočjo Italijanov in	hkrati obrnili pozornost od ubojev, ki so se zgodili nekaj dni prej v	Češirkovem gozdu in na Vranji peči. Tisti, ki so se vrnili od zaslišanja	v taborišču, so sicer vedeli, kaj se tam dogaja, pa o tem niso govorili.	Še desetletja kasneje so nekateri nosili grozo v sebi in je niso upali	izpovedati. Italijanski zločin pa je še isti dan, 2. avgusta 1942, z vso	svojo težo pritisnil na celo faro in okolico. Šele potem so polagoma	začele kapljati domneve in vesti, da so tudi oni, ki so jih odpeljali na	Vranjo peč in v Češirkovo taborišče, med njimi so bili tudi člani	narodne zaščite, vsi mrtvi, vendar je bila njihova odmevnost veliko	manjša zaradi italijanske represalije. 6. avgusta 1942 so partizani pri	Skrotnikovih v Podpesku vpričo žene, hčere in sina ustrelili 61-letnega	očeta. Po neki človeški pameti bi pričakovali, da bodo veseli, da je	vsaj on še živ, ko so Italijani v enem dnevu pospravili skoraj vse moške	iz soseščine. Pa ni bilo tako, kajti cilj partije je bil izvesti	komunistično revolucijo in uveljaviti njeno totalitarno oblast.</p>
						<p>Italijanski pohod 2. avgusta v okolico Rovt lahko primerjamo z dogodkom,	ki se je zgodil v Globodolu pri Mirni Peči dober mesec prej. 10. junija	zvečer je OF organizirala sestanek in nanj pozvala fante in može	globodolske doline. Vodili so ga partizani, ki so prišli s Frate, kjer	so se od jeseni 1941 nemoteno zadrževali okrog gozdarske koče.	Globodolčane so prepričevali, naj ustanovijo partizansko četo, ti pa so	se na vse načine izgovarjali in sestanek ni obrodil nobenega sadu.	Partizani so se sredi noči vrnili nazaj na Frato. Naslednji dan okrog	šestih zjutraj so nad dolino priletela tri letala in bombardirala	Gorenji Globodol, kjer se je pred nekaj urami končal omenjeni sestanek.	Ena od bomb je padla na dvorišče Pustove domačije in ubila 33-letnega	Antona Pusta in njegovo ženo Marijo, 10-letna hčerka Marija pa je bila	težko ranjena. S Frate so partizani mirno opazovali, kako padajo bombe	na vas, ki jim je prejšnji večer odrekla poslušnost. Do danes nihče ni	dokazal povezave med nočnim sestankom in tem bombardiranjem, vemo pa, da	so vodilni na Frati imeli zveze z Italijani v Mirni Peči.</p>
					</div3>
					<div3>
						<head>Zaključek</head>
						<p>Kakšno jedro lahko izluščimo iz tega razmišljanja o dogodkih v Rovtah. V	začetnih poglavjih smo videli veliko zavzetost ljudi za napredek na	raznih področjih in njihovo zvestobo verskemu izročilu. Krivico bi jim	delali, če bi jih imeli za verske fanatike, kot so jih kasneje	prikazovali tisti, ki so bili sami neprimerno večji fanatiki. V zadnjih	letih pred drugo svetovno vojno so Rovtarji opazovali, kako na tej in na	drugi strani meje rijejo v zemljo in gradijo utrdbe, in skrbelo jih je,	da se bodo znašli sredi fronte, med dvema ognjema. Vedeli so za	komunizem v Rusiji in Španiji, toda to je bilo daleč, na nevarnost vojne	pa jih je vsak dan spominjalo brnenje strojev na gradbiščih. Aprila 1941	skoraj niso mogli verjeti, da je bila vsa tista gradnja brez pomena.	Italijanov niso marali ob prvi zasedbi in ne zdaj, ko so ponovno prišli	v Rovte, tolažili pa so se z mislijo, da bodo kmalu spet odšli tja	oziroma še dlje, od koder so prišli. In pri tem jim bodo še pomagali, da	se slučajno ne bodo kaj obotavljali. Do tedaj bo pa pač treba nekoliko	potrpeti. Ne bodo rinili z glavo skozi zid, čeprav jih k temu	nagovarjajo neki agitatorji, ki pa vse preveč dišijo po komunizmu in s	katerimi se družijo redki domačini, ki se niso izkazali niti pri delu	doma niti pri enem ali drugem društvu ali pri zadrugi. Zakaj ne bi	verjeli svoji stranki, saj so njenega kandidata volili leta 1938 in so	se še čutili povezane z njo.</p>
						<p>Spomladi 1942 se je začelo tudi v Rovtah. Najprej so udarili oni, ki so	se komaj zbrali v gozdu. Mrtvo dekle, ki je v nedeljskem jutru v začetku	maja ležalo na cesti onkraj Rovt, je imelo na prsih listek z napisom OF.	Partizan Leskovec je v tem videl sporočilo: Tako se bo zgodilo z vsakim,	ki bo izdajal slovenski narod; večina Rovtarjev je pomislila, kdo je	onim v gozdu dal pravico tako ubijati. Sledil je napad na italijansko	kolono pri Cestah, v kateri so peljali tudi hrano za civilno	prebivalstvo. Posledice napada so bile hude: požig, internacija in	ustrelitev Hladnika in Cigaleta. Zakaj ravno nju, kdo ju je naznanil kot	upornika, kaj je bilo v resnici s tistim mitraljezom? Naslednje »runde«	Rovtarjev in okoličanov so »likvidirali« partizani v Češirkovem gozdu in	na Vranji peči. Med žrtvami so bili kmetje, delavci, župnik, člani	Narodne zaščite. Zakaj? Za okupatorja gotovo niso bili, če je pa kdo	pomislil, kako bi zavaroval svoje življenje in premoženje, ali je zato	zaslužil smrt? Kdo more reči, da to ni bila revolucija? Potem pa grozota	tiste avgustovske nedelje, ki naj bi jo – po Kebetovo – Italijanom	naročil župnik Zalokar, da bi s tem dobil dovoljenje za ustanovitev	vaške straže. Kebe za svojo trditev ni navedel nobenega dokaza, mi pa	upravičeno razmišljamo o povezavi med obema uničevalcema slovenskih	življenj: fašisti in komunisti.</p>
						<p>V povojnem totalitarnem sistemu so vsa uradna trobila stalno ponavljala,	da je za vse internacije, talce, požige in celo za padle partizane krivo	izdajstvo bele garde. S tem je soglašala in delno še soglaša tudi	zgodovinska znanost. Knjiga Belogardizem je nekakšen zbornik izjav in	priznanj medvojnih in povojnih obsojencev protikomunistične strani, ki	naj bi bile prepričljiv, verodostojen dokaz omenjenega izdajstva. Seveda	ni nikjer povedano, v kakšnih okoliščinah, pod kakšnim pritiskom in	mučenjem so bila izgovorjena in podpisana tista priznanja. V kakšnem	stanju je bil kapetan Pavle Vošnar, ko je na Kočevskem procesu omenil	rovtarskega župnika Zalokarja? Vendar v njegovi izjavi ni besedice o	rovtarskih talcih. Mar bi bil Zalokar leta 1946 obsojen samo na 4 leta,	ko bi imeli le najmanjši dokaz o njegovi vpletenosti v italijanske	represalije. Pravijo, da je tedaj duhovnik, ki so ga zaprli, dobil 5 let	že zaradi svojega poklica, za morebitne prestopke pa je šla kazen preko	5 let. Ali nismo v začetku sestavka navedli misel, da na dolgi rok vedno	zmaga resnica? Kdaj bo njena luč osvetlila tudi ta vprašanja?</p>
					</div3>
				</div2>
			</div1>
			<div1>
				<head>Izbrisane sirote</head>
				<div2>
					<head>Rešitev bi bila, če bi bila pravica</head>
					<docAuthor>Vanja Kržan</docAuthor>
					<div3>
						<p>Že osnovnošolčkom so nam vtepli v glavo, da so partizanske sirote otroci	tistih staršev, ki so padli v borbi z okupatorjem in žrtvovali življenje	za svobodo naroda. Te starše smo poveličevali, njihove sirote so bile,	hvala Bogu, preskrbljene za vse življenje. Kako pa naj imenujemo tiste	otroke, ki so jim starše ubili partizani ali likvidatorji po ukazu	VOS-a? Poleg tega, da so jih (zločinsko) pobili, so jih sirotam blatili	in javno ožigosali. Ti niso bili poveličevane partizanske sirote, ampak	otroci ‘belčkov’ in narodnih izdajalcev. Ostali so zaničevani, prezrti,	zaznamovani in do danes zamolčani, kot da s smrtjo staršev niso bili	dosti kaznovani in se je treba maščevati in znašati še nad njimi.</p>
						<p>Moja starejša sestra je bila sošolka Marijana Smoleja s Hrušice pri	Jesenicah. Kdo je bil ta deček, ki je po vojni hodil v jeseniško osnovno	šolo in nekaj razredov nižje gimnazije? Kaj se je dogajalo med vojno in	po vojni z njegovo družino in z njim?</p>
						<p>Jeseni 1943 so partizani že drugič napadli hišo posestnika in predvojnega	župana Pavla Smoleja (1889), po domače Korenca s Hrušice nad Jesenicami,	in njegove žene Jere, roj. Janša z Dovjega. Ni se jim posrečilo, da bi	ga smrtno zadeli, ampak ga je krogla ranila tako, da je oslepel. Zakaj?	je vrtalo v njem in ženi. Njunih pogovorov se spomni najmlajši, takrat	sedemletni Marijan (1936). »Ali res nisi mogel rešiti talcev, ki so jih	Nemci postrelili na Belem polju?« je večkrat žena vrtala v moža. Kako	naj bi jih rešil pred krvoločnim gestapom, pred strašnim Druschkejem, ki	se je maščeval zaradi streljanja partizanov na gestapovski avto pri	Belem polju in čez dva dni dal tam ustreliti 40 talcev, mož in	mladoletnih fantov. Druschke je napodil Smoleja iz svoje pisarne, ko je	šel prosit za talce. Še sreča, da je rešil Hrušico pred požigom. Od	Druschkeja je dobil tudi povelje, da se mora pridružiti nemški straži v	domačem kraju. Zaman je opominjal in rotil partizane, naj delujejo na	skrivaj, ti pa so se javno sestajali pri Pajerju v gostilni in tam	ustanovili lokalno centralo OF ali se brezskrbno sprehajali po	travnikih.</p>
						<p>Marijan se tudi spominja, da so partizani večkrat vdrli v hišo in	zasliševali slepega očeta in gospodarja, zakaj jih ne zavaruje pred	gestapom. Mar niso bili oni, borci za svobodo, dolžni ščititi svoje	sovaščane pred maščevalnim srdom Druschkeja? V to mučno obdobje udari	vest z nemške fronte, da je padel Smolejev najstarejši sin Pavel (1923),	ki naj bi po vojni prevzel posestvo slepega očeta. Ob tej strašni novici	oče samo še buta z glavo ob zid.</p>
						<figure>
							<graphic url="slike_z_52/z_52_14.png"/>
							<head>Poročna slika Pavla Smoleja in žene Jerce</head>
						</figure>
						<p>Najmanj trikrat so jim partizani vse pokradli: zabelo, krompir, tudi	junca. »Sestra Mira (1927) jim je morala kazati, kje je kaj.« Marijan jo	še danes vidi, mamo pa sliši: »Še nam malo pustite!« Eden od	‘rekvizitorjev’ pa ji zabrusi: »Stara, ti pa crkni!« Največkrat je Mira	poznala vse partizane, večinoma so bili iz Podmežaklje, in vselej so ji	zagrozili, da jo bodo ustrelili, če bo koga izdala gestapu. Živeli so v	neprestanem strahu, da jih ne bi kdo ovadil, da hranijo partizane.	Mirina prijateljica se danes spominja, kako se je nekoč pogovarjala s	šestnajstletno Miro, dekliški pogovori pač. »Kako pa se drzneš	pogovarjati s ‘tako punco’?« ji je oponesel malo starejši Hrušičan.	Zaznamovanje ‘takih’ šestnajstletnih deklet se je pričelo že med	vojno.</p>
						<figure>
							<graphic url="slike_z_52/z_52_15.png"/>
							<head>Koline pri Smolejevih – z desne mati Jera s hčerko Miro, v sredini	oče, na njegovi desni sin Pavel – v ozadju jugoslovanski	graničarji</head>
						</figure>
						<p>Marijan se spominja še marsikaterega vojnega dogodka, čeprav ni doumel	pomena. Pa tudi veselja, ko je prišla osvoboditev: spet bodo lahko v	miru obdelovali svoje njive, ponovno redili kakšno glavo živine. Lepega	dne je pomagal sestri na njivi pod domačo hišo. Pod njivo je bil	travnik, po njem je pričela železnica zavijati proti karavanškemu	predoru. Plela sta, ko se pripelje dolg transport tovornih vagonov.	Ustavi se, pojavi se polno partizanov s puškami, odpirajo vagone,	pobirajo nekatere fante, zapirajo vagone, sliši se vpitje tistih, ki so	v vagonih, grobi ukazi partizanov, ki zapirajo vagone in ženejo	ujetnike. Mira in Marijan jo v hipu pobereta z njive. Marijan spozna, da	vojne še ni konec. Kaj se dogaja, je le stežka dojemal.</p>
						<p>Kasneje mu je o tem pravil stric Jože Bizjak. Bil je železničar,	nadzornik visoke stavbe, ki je vodila nadzorstvo železnice. Stric je	takoj vedel, koga vračajo v dolgih transportih. Pri domobrancih je imel	edinega sina Joža, ki je bil študent teologije in je zadnje leto vojne	delal pri Karitas v Ljubljani. Stric je bil pozoren ob prihodu vsakega	transporta. Nobeden mu ni ušel. Kljub živahnemu ‘prometu’ se je Hrušica	zavila v molk. Vendar so skrita ušesa prisluškovala, oči opazovale. Tudi	stričeva očetovska ljubezen ni mirovala. Videl je, da vrnjene	domobrance, ki so jih pobirali iz transportov, gonijo na Plac, levo od	predora. Tako se je imenoval prostor za različne prireditve pred	nekdanjim kulturno-prosvetnim društvom. Še danes se tako imenuje, vendar	služi le še za nogometno igrišče. Stric je stanoval nad Placom v t. i.	vili, nekdaj zelo lepi stavbi, ki je bila last menihov, vendar so jo	zapustili, ko so pričeli graditi karavanški predor. S postaje je lahko	šel domov samo prek Placa. Vselej je bil oblečen v železničarsko	uniformo, vselej je hodil v službenem času.</p>
						<p>Kaj je lahko videl? Z oboroženimi partizani zastražen Plac okoli in	okoli, sredi njega pa dvored partizanov. Prignani domobranci so morali	eden po eden mimo partizanov, ki so jih bili in suvali s puškinimi	kopiti, brcali na tleh tiste, ki so se zgrudili, potem pa jih za noge	odvlekli na kup. Marijanov stric ni nikoli dočakal transporta, ki bi mu	vrnil njegovega edinca, in do smrti ni zvedel, kako in kje so pokončali	njega. Morda pa na enak način kot te nesrečnike?</p>
						<p>Kje pa so bili dokončno pokončani?</p>
						<p>Nad Placom sta poleg vile stali dve železniški hiši s stanovanji	železničarjev. Iz prve poleg vile so Nemci že med vojno izselili	stanovalce, ker so potrebovali prostore za svoje uslužbence. Tako so med	drugimi izselili Gusovo družino (Gus je bil po rodu Rus, ki se je med	obema vojnama zatekel v Slovenijo) in družino železničarja Ivana	Erjavca. Vrnjene domobranske oficirje so zaprli, mučili in pobijali v	teh izpraznjenih stanovanjih. Krvave stene v nekdanjem Gusovem	stanovanju so ostale neme priče. To mi je povedala Erjavčeva hčerka	Pepca, por. Marinčič (1923). Vebrova mama v soseščini pa je slišala	krike mučenih. O strahotah je govorila vsa Hrušica. Streljanja pa ni	bilo slišati … Kasneje so to hišo porušili in zgradili stanovanjski	blok. Še dolgo časa pa je stala karavla in vojaška kuhinja iz predvojnih	časov ter bunker, ki so ga zgradili Nemci, vse to na levi strani v	neposredni bližini predora.</p>
						<p>Kasneje je nova oblast na nasprotni strani proge, ob vhodu v predor	zgradila stražni stolp. V njem je noč in dan stal na preži stražar z	brzostrelko, ki je pokosila vsakega skrivača v vagonu tovornega vlaka,	ki se je pomikal proti predoru in tudi vsakega ‘izdajalca’, ki bi si	drznil pobegniti skozi predor, svobodi naproti. Pa jih je kljub temu	dosti pobegnilo, menijo na Hrušici.</p>
						<p>Ob vračanju domobrancev je vso Hrušico preplavila dalmatinska brigada, ki	se je privalila v Zgornjesavsko dolino prek Vršiča. Oficirji so se	nastanili po stanovanjih Hrušičanov, Smolejevi so morali nuditi	gostoljubje dvema partizankama, še hlev je bil poln partizanske	ropotije. Na Belem polju so imeli konje, glavnina partizanov pa je	taborila na travniku za vilo, že zunaj naselja. Nekaj šestnajstletnih	fantov je nekega večera zaneslo do partizanskega tabora, malo iz	radovednosti, malo iz fantovske objestnosti. Eden med njimi je bil Tine	Peternel. Pa se ustopi prednje mlad partizan v uniformi, stegne proti	njim roko z nožem in zanosno reče: »Danes sem štiri ubil s tem nožem!«	Seveda so fantje takoj vedeli, koga v tistih dneh po Hrušici ubijajo.	Hoteli so se pokazati pogumne tudi oni, zato so se naslednji dan	naskrivaj odpravili do mesta, ki jim ga je pokazal partizan, kamor naj	bi jih zagrebel. Ko so na omenjenem kraju opazili štiri na pol zasute	glave, jim je upadel pogum in so se po najkrajši poti vrnili domov.	Kasneje, po nekem nalivu, ki je s trupel spral še tisto malo zemlje, so	morali nekateri fantje, tisti iz ‘nepartizanskih’ družin, nanositi v	vedrih čez trupla zemljo.</p>
						<p>Kam so zakopali izmučena telesa vseh pobitih domobrancev? Večina od njih	trohni v pobočju nad železniško hišo. Tam okoli je bilo več lastnikov	parcel, tudi Marijanov stric jo je imel, večina trupel pa je zakopanih	na nekdanji parceli gospodarja Mrvice. Ledinsko ime za to zemljišče je	»U Krancah«. Danes je tam senožetni travnik, grobišče pa je v zgornjem	delu travnika v precejšnji strmini. Po mnenju nekaterih so pobiti	domobranci zakopani tudi na Mlačici pri Mojstrani.</p>
					</div3>
					<div3>
						<head>Marijanovo iskanje pravice in resnice</head>
						<p>Kljub mori, ki se je s pričetkom svobode zgrnila nad Hrušico, je	življenje teklo naprej. Razbohotilo se je poletje in treba je bilo	izkoristiti vsak trenutek, da bo zemlja dala svoj pridelek in spet	napolnila prazne shrambe in kleti. Hrušičani so bili večinoma železniški	uslužbenci, le pri Smolejevih so živeli samo od kmetije. Ko le ne bi bil	gospodar slep in ne bi njegov naslednik ostal za vedno nekje na nemški	fronti! Vendar jih življenjski pogum in veselje do dela nista	zapustila.</p>
						<p>Vročega julijskega večera, na god sv. Ane je bilo, ko zaropota po vratih.	Mira in Marjan gresta v vežo odpirat, mama še kliče za njima: »Ne	odpret!« Mira odpre, za njo že priteče mama, deček pa steče po stopnicah	in se skrije za zid. »Marjan, si ti?« sliši sestro na vratih. Njeno	začudenje velja osemnajstletnemu Marijanu Brancu, ki ga je Mira	prepoznala kljub temu, da je imel maskiran obraz, prav tako njegov	spremljevalec. »Zagledal sem dve naperjeni pištoli, trenutek zatem	zaslišal strele,« pripoveduje takrat devetletni deček Marijan. »Ob prvem	strelu se je, zadeta v srce, zgrudila sestra, naprej proti vežnim	vratom, ob drugem se zgrudi mama, nazaj proti kuhinjskim. Slepi oče je	obstal v kuhinji, ob pokih pištol se je skril pod mizo. Eden od morilcev	je poiskal še njega in pomeril vanj. Vendar ata ni bil smrtno zadet, čez	dva dni je umrl v bolnici v Ljubljani. Pa mu še tam niso dali miru.	Mučili so ga z zasliševanjem, tako da je posegel vmes zdravnik, naj ga	že vendar pustijo v miru.«</p>
						<p>»Ko sem videl, kaj se je zgodilo in slišal atovo hropenje, sem stekel	pred hišo in v grozi kot iz uma pričel kričati: ‘Vse so postrelili!	Postrelili so jih!’ Prihitela je soseda, teta Kavalarjeva in me	odpeljala k njim … Kmalu so prišli na dvorišče in v hišo ljudje, ki so	nekaj merili in me zasliševali … Še danes tistega pretvarjanja ne	razumem.« Za nekaj časa sta dečka vzela k sebi stric Jože Bizjak in	njegova žena. Ko se je stric upokojil, so se za stalno preselili na	Smolejevo kmetijo, da jo je stric obdeloval naprej in tako ohranil	edinemu nasledniku, Marijanu.</p>
						<p>»V šolo sem hodil samo do petnajstega leta, potem sem delal doma. Še	danes rad delam, delo na polju mi je celilo rane, ob delu sem pozabljal	na gorje. Vendar je to z menoj vred raslo. Bil sem poreden otrok in	težak mladostnik z močnimi pestmi, ki so jih vrstniki v pretepu	občutili. Z leti sem pobliže spoznal starejšega brata svojih prijateljev	iz otroštva Mirka Klinarja, ki je bil v partizanih še mladoleten.</p>
						<p>Videl sem, da rad popiva in vedno bolj pogosto sem v gostilni prisedal k	njemu ali ga obiskal doma s steklenico žganja. Ugotovil sem, da se mu je	ob kozarčku razvezal jezik, in nekoč mi je izdal skrivnost: od takrat mi	ni več dala miru, ker sem hotel priti na jasno, zakaj so mi postrelili	mamo, ata, sestro.</p>
						<p>Bilo jih je sedem, ki so tiste dni v gostilni pri Pajerju sklenili, da	bodo pobili našo družino, tudi mene, če se jim ne bi skril za zid na	stopnicah. Vse je bilo načrtovano in sklenjeno. ‘Zakaj pa še sestro in	mamo, če ste že morali ubiti ata?’ sem vrtal v Mirka. ‘Praviš, da ste	pred tem zastražili okolico hiše. Koga ste morali zastražiti? Ali mar	slepca, dve ženski in otroka?’ sem ga še naprej spraševal. Ne enkrat,	ničkolikokrat. ‘Zakaj ste ustrelili sestro, dekle osemnajstih let? Pa mi	še to povejte?’ ‘Veš,’ je bil Mirko skrivnosten, ‘govorili so, da je	bila všeč morilcu Marijanu Brancu, pa ga ni marala.’</p>
						<figure>
							<graphic url="slike_z_52/z_52_16.png"/>
							<head>Smolejevi pred vojno, z leve posestnik in župan Pavle Smolej,	hčerka Mira, mati Jera z Marijanom</head>
						</figure>
						<p>Dosti kasneje mi je Mirko le priznal: ‘Veš, zgrešeno smo naredili. Morali	smo. Tak je bil ukaz.’ Vendar Mirko nikoli ni pokazal obžalovanja. On in	drugih šest iz sedmerice; vse življenje so si ostali v svesti svoje moči	in oblasti. Dobili so temu primerne zaposlitve in nas kot razni občinski	možje še naprej gledali zviška in nam z nemogočimi odredbami solili	pamet. Eden takih je bil tudi Drago Košir, funkcionar na občini. Bili so	uverjeni v svoj prav, v svesti si svoje resnice in opiti od	oblasti.«</p>
						<p>Le stežka in zelo počasi je odraščajoči mladenič Marijan prepoznaval, da	bije boj z mlini na veter. Če je poslušal oddajo Še pomnite tovariši, mu	je o medvojnih dogodkih na Hrušici bila na uho sama laž. Če je o njih	prebiral v časopisu Sedem dni, mu je laž bodla v oči. Hotel jo je	prekričati, odpisal je na članek, pa so ga z novo lažjo in s svojo	resnico takoj utišali. Zakaj nihče noče spoznati, da je njihova resnica	njemu, devetletnemu dečku, uničila dom, ubila starše, sestro, otroštvo,	in to tri mesece po končani vojni? V tem boju, ki ga je bil v sebi, je	ostal čisto sam. Hvala Bogu, da so se našli dobri ljudje, ki so	preprečili, da ni bilo v celoti zaplenjeno Smolejevo posestvo.</p>
						<p>Zakaj lahko Klinarjev Mirko nosi s seboj pištolo? je odraščajočemu	Marijanu nekoč padlo v glavo. Videl jo je, ko sta šla k Savi: Mirko je	lovil ribe, pištolo pa odložil na bregu. Če jo sme nositi on, jo smem	tudi jaz, si je naivno predstavljal Marijan. Na Hrušici si zlahka dobil	pištolo, ne ene, kolikor si jih hotel. Tudi Marijan si jo je omislil.	Zdaj bi lahko z njo maščeval smrt svojih staršev in sestre. Zavedal se	je, da bi moral na koncu ustreliti še sebe, ker bi bil on poraženec in	kot vedno kriv le on. Toda z maščevanjem bi vsem končno pokazal, kaj so	mu, otroku, storili. Morda pa bi se ob tem le kdo pokesal?</p>
						<p>Hvala Bogu, življenje se ni ustavilo pri njegovih dvajsetih. V njem so	pričela zoreti še druga spoznanja: zaljubil se je v dobro dekle, se z	njo poročil, si ustvaril svojo družino, svoj dom. Življenje, ki se je	Marjanu nekoč ustavilo, mu je pokazalo nov obraz. Tragični dogodki iz	otroštva so izgubljali ostrino, vendar bodo v njem živeli do konca.	Moreče blodnje odraščajočih let so se umirjale, a spoznanje ostaja: »Če	danes na to pomislim, se mi vse zagnusi. Rešitve ni … pač, rešitev bi	bila, če bi bila pravica!« Prijazni in marljivi gospodar na ostankih	posestva svojega očeta, edini preživeli, ne išče več osebnega zadoščenja	in pravice pri ljudeh. Želi si le priznanja države, da so mu,	osemletnemu, storili nepopravljivo krivico! Morda bi potem lažje	živel.</p>
						<p>Poslovila sva se. Pospremil me je skozi vežo do vežnih vrat in mi pokazal	mesto, kje so se zgrudili mama, sestra, ata, kje je drgetal sam. Obšlo	me je, kot da stojim na posvečenem kraju. Na skrinji v veži je s	plamenčkom trepetala rdeča lučka. Bilo je v mesecu novembru. Na pragu se	posloviva in tedaj opazim na pročelju hiše spominsko ploščo. Ne morem	skriti začudenja in ogorčenja. »Kako to, da so se drznili na vašo hišo	pribiti spominsko ploščo z imenoma dveh partizanskih žrtev, ki jih je na	dvorišču z vrženo bombo ubil domači izdajalec. Za vas je verjetno rodna	domačija kraj drugačnih, bolj grenkih osebnih spominov, Zveza borcev pa	si jo drzne omadeževati s spominsko ploščo na osvobodilni boj. Ali mar	nimate pravice, da bi jo sneli?« Le trpko se je nasmehnil. O tem v svoji	preprostosti ni nikoli premišljal. Da, rešitev bi bila, če bi bila	pravica!</p>
						<p>Na Hrušici ni bilo dečka, ki bi bil bolj preiskušan v trpljenju kot	Marijan. Vendar je tudi druge otroke in mladino vojna in povojno obdobje	tako zaznamovalo, da se tega niso znebili vse življenje. »Na Hrušici je	bilo toliko pištol, kolikor si jih hotel,« mi je povedal Marijan. In	toliko streljanja in ubijanja, da so to otroci vsrkavali vase kot zrak.	Po čigavi krivdi?</p>
						<p>Omenila sem že, da sem za Marijana slišala od svoje sestre, ki je bila	njegova sošolka na Jesenicah. Vendar v razredu niso vedeli, da je	sirota, ker ni bil ‘partizanska’ sirota. Ko je Marijan hodil v tretji	razred skupaj s štirimi sošolci, ki so bili vsi s Hrušice, je nekega dne	vso šolo pretresel tragičen dogodek. Božičev Stanko, eden od njih, je	prinesel v šolo nabito pištolo, seveda na skrivaj. Že prejšnji dan, doli	ob Savi, jo je vseh pet dečkov preizkušalo, da bi se sprožila, pa se	nobenemu ni hotela. Seveda, tudi Marijan je bil z njimi. Naslednji dan v	odmoru med poukom, je šlo vseh pet na stranišče in vsi so še naprej	preizkušali pištolo, ki se noče in noče sprožiti. Nenadoma pa se v	Stankovi roki sproži – in krogla zadene v čelo sošolca in prijatelja	Janežičevega Francija … Mrtev se zgrudi prijateljem pred noge. Otrpli od	groze obstojijo, ‘ubijalec’ v naglici vrže pištolo skozi okno.</p>
						<p>Pridirja ravnatelj tovariš Vasič, strah in trepet vseh otrok. Že s svojo	pojavo je nagnal strah v kosti: v oprijetih jahalnih hlačah in usnjenih	škornjih je bil videti tak kot takrat, ko je l. 1945 prijahal iz gmajne.	Samo bič mu je manjkal. Neusmiljeno klofuta prestrašene dečke, ki se še	vedno ne ganejo z mesta. Tako, naj si le zapomnijo, enkrat za vselej, da	pištola ni zanje! Kaj vse so si oni že zapomnili, za vse življenje,	tovariš Vasič! Tudi vzgojni nauki učiteljice Minke Pesjakove, nekdanje	partizanke, jim niso mogli do živega. V njih so še naprej živele grozote	vojne.</p>
						<p>Dečka ‘ubijalca’ so iztrgali staršem in domu, ga poslali v	poboljševalnico, kot so takrat pravili prevzgojnim ustanovam. Doma na	Hrušici ga niso videli nikoli več. S tem so kaznovali tudi njegove	starše, ki ga niso znali pravilno vzgajati! Če bi poslali na ‘prevzgojo’	vseh pet dečkov, bi bilo Marijanovo življenje dokončno uničeno.</p>
						<p>»Rešitev bi bila, če bi bila pravica,« mi je rekel Marijan. Pravica pa je	v tem, da se Marijanu vsaj prizna vnebovpijoča krivica, ki se mu je	zgodila. Tolikim ranjenim ljudem govorimo le o odpuščanju in spravi. Naj	slišijo že enkrat odrešujoče besede o obžalovanju! Prečitajmo jih v	Lukovem evangeliju! Če tvoj brat »greši sedemkrat na dan zoper tebe in	se sedemkrat obrne k tebi ter reče: ‘ŽAL MI JE,’ mu odpusti (Lk 17,4).«	Kdaj bodo tisti, ki si prilaščajo pravico in resnico, priznali svojo	krivdo in jo tudi obžalovali – v besedah, dejanjih, zakonih?!</p>
					</div3>
				</div2>
				<div2>
					<head>Teta mi je dala hrbtenico</head>
					<docAuthor>Vanja Kržan</docAuthor>
					<div3>
						<p>Tudi moji dve sestrični iz Jesenic, ki so jima »po nalogu VOS-a« novembra	1943 likvidirali očeta, vodilnega uslužbenca pri Kranjski industrijski	družbi, nista spadali k ‘opevanim’ partizanskim sirotam. Skupaj s teto	so bile vse tri kot preganjane živalce vsa povojna leta.</p>
						<p>Moja sošolka Minka je bila največja prijateljica ene od sestričen. V šoli	sta skupaj sedeli in si velikokrat skrivnostno šepetali. Kaj, se mi niti	sanjalo ni. Šele čez leta sem zvedela, da sta bila Minkina mama in oče	pri partizanih, pa je kljub temu mamo, očeta in staro mamo vpričo	petletne Minke ustrelil eden od treh partizanov kar doma v kuhinji.	Znanec iz bližnje vasi. Razen sestrične ni nihče v razredu vedel za to.	Le oni dve sta si lahko ‘o tem’ šepetali, ker ju je družila ista	bolečina in skrivnost, ki jo morata ohraniti zase. Nihče je ne sme	zvedeti, nihče oblatiti.</p>
						<p>Sestrični in Minka molčijo še danes. Vedo, da jih zakon prezira, ker je	žrtev vojne samo tisti, ki je bil »izpostavljen nasilnim dejanjem ali	prisilnim ukrepom okupatorja, agresorja ali njunih sodelavcev«. Vso	mladost so bile prezirane in poniževane. Če se spomnim samo na šolo v	prvih povojnih letih: bila je ena sama partizanščina in komunistična	propaganda! Vse tri so lahko zelo hitro doumele, da njihovi očetje niso	bili na ‘pravi’ strani. Stokrat slišane laži in poduk neke jeseniške	afežejevke so sestrični podučili, da je bil njun oče narodni izdajalec.	»Po pravici so ga ubili,« jima je zagotovila. Molčali sta, ubožici.	Morda pa so ga res … ? Koliko časa še bodo molčale? Kdaj bodo zakričale,	da so bili njihovi očetje poštenjaki, po krivici ubiti?</p>
						<p>Med vrstniki na Jesenicah sem sčasoma spoznala in slišala še za nekatere,	ki niso spadali k ‘opevanim’ partizanskim sirotam. Ko sem kot otrok	hodila k stari mami na Murovo, sem slišala za nekoliko starejšega dečka,	ki je živel v bližini. Ime mu je bilo Franci, pisal se je Kavčič, toda	vedela sem le, da se je hiši reklo pri Luku. Po vojni so mu ubili mamo	in očeta, zato je živel pri teti. Otroci tega dolgo nismo vedeli.	Pravijo, da nas ‘s tem’ niso hoteli obremenjevati. Pa so nas obremenili	za prihodnost: danes sem ogorčena, ker smo morali toliko časa živeti v	laži in si ‘o tem’ šepetati.</p>
						<p>Ko sem letos pozimi obiskala Franca Kavčiča (1936), mi je najprej odprl	album s fotografijami svojega očeta Franca (1905) in mame Zinke, roj.	Bizjak (1909) z Jesenic. Naj oživita še pred mojimi očmi, tako kot še	danes živita v njem. Očetova družina izhaja iz Zaplane nad Vrhniko. Oče	je imel še tri brate, posestvo je bilo skromno, zato je prišel na	Jesenice in se zaposlil pri Kranjski industrijski družbi (KID). Bil je	izučen čevljar, v tovarni se je priučil varilstva, od doma na Zaplani je	bil vajen drvarjenja in gozdarskih del.</p>
						<p>Francijeva mama Zinka pa je imela tri sestre: Francko, Lojzko in Angelo,	najbližji sta si bili s Francko (1907). Njihov edini brat Luka je nosil	ime po očetu.</p>
						<p>Franci mi je ljubeče pokazal oguljene platnice albuma. Na sredi je	vezeninast okrasek, ročno delo njegove matere. Mama je bila od otroških	let do konca življenja ljubeče predana le ročnim delom. Izpopolnila se	je v pravo umetnico, umetnico po srcu: bolj kot priučena je bila naravno	nadarjena. Vezla je prte, avbe, štole, mašne plašče, tudi za ljubčjansko	stolnico. Tako kot večina deklet je bila tudi igralka, pevka in	telovadka pri Krekovem kulturno-prosvetnem društvu. In seveda pevka na	cerkvenem koru. Pri Krekovem društvu je spoznala svojega moža in l. 1935	sta se poročila.</p>
						<figure>
							<graphic url="slike_z_52/z_52_17.png"/>
							<head>Čevljarska delavnica v Žireh, kjer se je izučil Franc	Kavčič</head>
						</figure>
						<p>Odprla je svojo trgovino in zaposlila pomočnico, da se je lahko sama čim	bolj posvečala ročnemu delu. Delala je noč in dan. Trikrat sta se z	možem zadolžila, da je lahko blago nabavljala iz tujine. Pri tem poslu	ji je pomagal tudi mož. Njuna največja umetniška vezenina pa je bil	sinček Franci (1936), ki je bil tudi ljubljenček svojih tet, posebno	Francke. Sama ni bila poročena in je svoji sestri vedno v vsem	pomagala.</p>
						<p>Obetavno življenje mlade družinice je pretrgala nemška okupacija.	Izseljeni so bili v Srbijo že v prvih mesecih vojne. »Vsi pri Lukovih so	bili zavedni Slovenci,« pripoveduje Franci, »vsa mamina umetniška ročna	dela so izžarevala slovenstvo, njena uspešna trgovina je vzbujala	zavist. Bili smo odločno proti Nemcem. Mamine sestre so postale	partizanske aktivistke in vse tri je gestapo zaprl v begunjske zapore,	potem so bile izseljene. Luka je bil gozdar, zato je večkrat prenašal	pošto partizanom. Gestapo ga je pri tem poslu zalotil, zato so ga v	Begunjah ustrelili.«</p>
						<p>»Spominjam se jutra, ko sva bila z mamo izseljena, poleti 1941. Pred hišo	se je ustavil kamion,« pripoveduje Franci. »Dva gestapovca in trije	stražarji s puškami poskačejo z njega. Nisem hotel z njimi. Prijel sem	se plota, da so me morali odvleči na kamion. Z mamo sva bila sama. Ata	je bil v tovarni in ko je zvedel, je prihitel na postajo in odšel z	nama. Izseljeni smo bili v bližino Kruševca, v Lepenac ob Rasinji.	Preživeli smo tako, da je mama vezla, ata popravljal čevlje in pomagal	kmetom. Najbolj ju je mučil dolg, ki še ni bil odplačan in je zanj ata	zastavil na Zaplani nekaj zemlje. Medtem je teta Francka odplačevala naš	dolg in dosegla, da smo se po trinajstih mesecih vrnili iz Srbije,	jeseni 1942.</p>
						<p>Odšli smo na Zaplano. Ata je na Zaplani malo drvaril, da je naprej	odplačeval dolg, predvsem pa pomagal svojim ostarelim staršem, da smo se	lahko preživili. Občasno smo živeli ali na Zaplani, na Vrhniki ali v	Logatcu. Ata pred Italijani ni bil nikjer varen. Pri raciji na Zaplani	so ga ujeli in skoraj ubili. Postavili so ga pred dejstvo, da se odloči	ali za internacijo ali za Vaško stražo. Razumljivo, da se je ata	pridružil stražarjem, saj je tako lahko še naprej ostal z nama in na	kmetiji. Potem je bil zaposlen v postojanki Vaške straže.</p>
						<p>Živo se spominjam dneva, ko je moral ata z domobranci v Ljubljano na	zaprisego. Vrnil se je okrog dveh in nikoli ni povedal, ali je bil na	zaprisegi ali ne. Vem pa, da se s tem, čeprav zgolj pravnim dejanjem ni	strinjal, saj sem takrat prvič v življenju slišal z njegovih ust besedo	‘sranje’. Rekel je namreč: »Zdaj pa imamo s … .e.« Sprevidel je, kakšne	posledice ima lahko to dejanje. Še danes se spominjam občutkov, ki smo	jih imeli: kot da se je zakrilo sonce in smo živeli v nekakšni temi.</p>
						<p>Mama se je še naprej ukvarjala samo z ročnim delom in na Zaplani	organizirala tečaj ročnih del. Pred leti sem bil na blagoslovitvi farne	spominske plošče na Zaplani in občudoval avbe na glavah žena v narodnih	nošah. V spomin so mi priklicale mamo in spraševal sem se: Bog ve,	katera od teh avb je delo moje mame ali njenih učenk?«</p>
						<p>»Ob koncu vojne se je ata kot večina domobrancev odločil, da odidemo tudi	mi na Koroško in kot večina smo bili tudi mi – vrnjeni.« Marsičesa	takrat devetletni deček ni razumel, čeprav se spominja veliko stvari. Od	očeta sta bila z mamo ločena že na Koroškem. Spominja se partizanov, ki	so v posameznih krajih hodili po ujetnike. Kasneje je zvedel, da so bili	to terenci, ki so iskali in jemali s seboj znane domačine. Videl je	pretepene, slišal krike, vsrkaval vase solze, strah in tesnobo, ki so ga	obdajali.</p>
						<figure>
							<graphic url="slike_z_52/z_52_18.png"/>
							<head>Franc Kavčič pred vojno na Jesenicah</head>
						</figure>
						<p>Zadnja postaja so bile Teharje. Preden so pripešačili do barak, se je	Franciju za vedno vtisnil v spomin prizor, ki je od takrat naprej v njem	še povečal hude slutnje pred neznanim, kamor jih vodijo: s hriba ob poti	so trkljali navzdol zvezane domobrance.</p>
						<p>»Matere z otroki in dekleta so natlačili v zadnjo, četrto barako, ki ni	bila visoko ograjena z žico kot druge tri,« jih ima Franci še danes pred	očmi. »Na vzpetini ob barakah je bila še ena, kjer je bila kuhinja.	Vedno sem bil lačen, zato sploh ne vem, kdaj sem bil bolj, kdaj manj.	Spominjam se s Koroškega, da smo jedli črn vojaški kruh, ‘komis’ z	margarino, in še danes vem, kako zelo je bil dober. S Koroškega je mama	prinesla s seboj še nekaj sladkorja. Dajala mi ga je v vodo. Sama si je	gotovo odtrgovala od ust, da je lahko dala čim več meni.</p>
						<p>Po hrano smo v vrsti hodili v zgornjo barako. Nekoč sem zagledal v vrsti	onkraj žične ograje ata. Planil sem k žici. ‘Ata! Ata!’ in mu molil	prste skozi luknjo. Zagledal me je in bil takoj pri meni. Začutil sem	dotik njegovih prstov. To je bilo po dolgem času najino prvo srečanje po	ločitvi na Koroškem in najino – slovo za vedno. Še dobro, da takrat tega	nisem vedel. Bog ve, morda pa je slutil ata.</p>
						<p>Vsako noč so vozili iz taborišča kamioni, od daleč se je večkrat slišalo	streljanje. Koga so odpeljali, kam so jih odpeljali? Mama mi o svojih	slutnjah ni govorila. Pozno popoldne nekega poletnega dne se je pred	barako ustavil avtobus. Z drugimi ženskami in dekleti je morala vanj	tudi mama. Stisnila me je k sebi in nič ni jokala. ‘Vse bo še dobro,’ mi	je govorila. Tudi jaz nisem jokal. Morda so mi tekle solze, morda pa	šele takrat, ko je avtobus odpeljal? Ne vem. Saj lahko otrok joka tudi	potihem, samo s solzami, mar ne? Ali celo brez njih! Ostal sem sam, brez	mame. Hvala Bogu, nisem vedel, da – za vedno.</p>
						<p>Še isti večer so odpeljali v Celje nas otroke, vsaj mislim, da je bilo na	isti večer. Slišal sem, da so nas pripeljali v Petričkovo vilo. Oblekli	so nas v kratke raševinaste hlače z naramnicami. Tako grobe so bile, da	so me med nogami ogulile do krvi in vsak korak je bil zame muka. Umivat	smo se hodili v Savinjo, ki je tekla pod vilo.</p>
						<p>Še vedno smo bili vsi zelo lačni. Nekega dne sem zagledal na mizi vrečko	moke. Ukradel sem jo in hitro nas je nekaj steklo k Savinji. Moko smo	pomešali z vodo, jo v rokah gnetli v nekakšne svaljke in kroglice, potem	pa to jedli. Da bi si lahko tak ‘priboljšek’ privoščili še kdaj, smo	vrečko z moko skrili pod grmovje. Naslednji dan pa je deževalo in naše	moke ni bilo več.</p>
						<p>Že tako mlad sem v domu spoznaval značaje otrok: opazoval sem, kako	različno so otroci ravnali s kosom kruha, ki smo ga dobili za ves dan.	Eden ga je v hipu pomlatil, drugi ga je razlomil na koščke in razdelil	na dnevne ‘obroke’, spet drugi ga je ves dan po malem ščipal in jedel po	drobtinicah. Najlepše je bilo, kadar smo se lahko izmuznili v gozd, ki	je bil v tistem času poln borovnic in jagod. Toda gorje tistemu, ki se	ni vrnil ob uri, ko je bil zbor. Prešteli so nas in ena od partizank v	uniformi je bila vsa pasja in se je grobo izživljala nad nami. Malo je	manjkalo, pa bi enkrat zamudil zbor tudi jaz!</p>
						<p>Najhuje se je zgodilo dvema, ki sta preplavala Savinjo in hotela	pobegniti. Bila sta stara kakšnih dvanajst let. Povsod so bili	stražarji, ki jih še videli nismo vseh, zato so ju hitro ujeli. Takoj so	nas sklicali v zbor in ju vpričo nas neusmiljeno pretepli. Ker pa to še	ni bilo zadosti, so ju po lestvi spustili v nekakšen bunker v zemlji,	lestev potegnili ven in ne vem kako dolgo sta morala ostati v tej	betonski jami. Zgoraj je bila seveda odprta in nanju je lahko deževalo	ali sijalo sonce.</p>
						<p>Nazadnje sem dobil mumps. Ko sem bil že čisto izčrpan od vročine in	bolečin, so me dali ležat v posebno sobo. Ali že bledem ali je to	resnica? Ne vratih zaslišim glas svoje tete Francke! Potem zagledam še	njen obraz! Prišla je pome! Rešila me je mučne raševine in oblekla v	normalno spodnje perilo. V tistem trenutku mi je to bilo v največje	olajšanje. Odšla sva na vlak. Domov, na Jesenice!«</p>
						<figure>
							<graphic url="slike_z_52/z_52_19.png"/>
							<head>Prodajalna z ročnimi deli - na desni lastnica Zinka Kavčič</head>
						</figure>
						<p>Domov? Kdaj se bosta vrnila še mama in ata? Tudi Francka ni vedela in	nihče, kogar je spraševala, ji ni vedel nič povedati. Pa je spraševala	po vseh mogočih uradih, znane in neznane ljudi. Kljub temu, da so jo	povsod hladno in hitro odpravili, se ni naveličala. »Če ne boste dali	miru,« so ji končno zabrusili, »bomo še vas nekam odpeljali.«</p>
						<p>Franci se ne spominja, kdaj šele je prišlo sporočilo, da sta oba, ata in	mama, ‘pogrešana’. Teta je sčasoma dojela in razumela. Prevzela je	materinsko vlogo in pomagala, da je z leti dojel in razumel tudi Franci.	Še danes pravi, da mu je bila ves čas kot mati in hkrati trdna opora, da	ga komunisti niso mogli zlomiti. »Francka mi je dala hrbtenico,«	pravi.</p>
						<figure>
							<graphic url="slike_z_52/z_52_20.png"/>
							<head>Prvo sveto obhajilo - Francek Kavčič</head>
						</figure>
						<p>Vendar še vedno pridejo trenutki, ko se Franciju zazdi, da vsega pa le ne	razume. Vse tete so bile partizanske aktivistke, gestapo jih je zaprl in	izselil, strica ustrelil, ker je nosil partizanom pošto. Oblast pa, za	katero so se partizani borili, mu že v svobodi ustreli oba, mamo in ata.	Starša sta bila zavedna Slovenca in nikoli nista storila nič proti	svojim ljudem in za okupatorja. Naj razume, kdor more.</p>
						<p>Kako je teta Francka zvedela, da je Franci zaprt v Celju? Kaže, da so	skrivnostne zveze v najbolj nenavadnih okoliščinah delovale tudi v	tistih strašnih časih. Takrat šele je uvidela, da med vojno ni zaman	presedela nekaj mesecev v gestapovskih zaporih v Begunjah, kjer je bila	zaprta skupaj z mamo Borisa Kidriča. Vpliv njenega sina je teti Francki	pomagal, da je lahko rešila Francija iz ujetništva v Celju. Z delom	svojih rok ga je preživljala in izšolala. Priložnostno se je zaposlila	kot oskrbnica po okoliških planinskih kočah. Privatno je poučevala	nemščino in stenografijo.</p>
						<p>Franciju je ljubeče nadomeščala mamo. Vendar se mu je zdelo, kot da ima	»vedno črva v glavi«. Ni lahko živeti ob sošolcih, ki imajo matere in	očete, govorijo o njih, te sprašujejo o njih, jim z muko in strahom	odgovarjati, da nimaš mame in očeta in ves čas poslušati o nekih	‘narodnih izdajalcih’ in ‘pravični kazni’, ki jih je doletela. Franci je	vztrajal v ponosu in prepričanju, da sta bila mama in oče poštena in	zavedna Slovenca, po krivici umorjena. Ko je bil že odrasel, se je nekoč	na vratih njegovega doma pojavil človek, ki se je predstavil, da zbira	zgodovinske podatke. Zanimalo ga je, kdaj sta bila rojena mama in ata.	Pa je bil Franci zelo kratek: »Vprašali bi ju!« Neznanec se je hitro	poslovil in Franci je imel odslej mir pred ljudmi, ki bi utegnili z	umazanimi prsti brskati po svetih spominih, ki jih globoko v sebi hrani	na svojega ata in mamo.</p>
						<figure>
							<graphic url="slike_z_52/z_52_21.png"/>
							<head>Teta Francka Bizjak</head>
						</figure>
						<p>Hvaležna sem gospodu Franciju Kavčiču za nanizane drobce, ki delno	osvetlijo življenje njegovih staršev in njihovo družinsko tragedijo, pa	strahotno krivico, storjeno otroku z umorom ata in mame.</p>
						<p>Jeseničanka gospa Marija Vodišek pa dodaja k tem spominom še en dragocen	drobec. Dobro se spominja prikupnega, svetlolasega fantiča, ki se je	smukal okoli tete Francke; ta je po vojni Vodiškovo učila stenografijo.	Na omari je Francka imela poročno sliko Francijeve mame in očeta. »Vsak	dan znova povem Franciju,« je zaupala Vodiškovi, »da so mu ata in mamo	po krivici ubili.« »Nikar ne delajte tega, boste otroku še bolj	zagrenili življenje,« je vztrajala gospa Vodiškova. Morda pa je teta	Francka prav s tem dosegla, da mu je ‘dala hrbtenico’ in je Francijev	spomin na starše postal sčasoma neobremenjen.</p>
						<p>Nekega dogodka ni mogla Francka pozabiti vse življenje in ga je zaupala	Vodiškovi. Med vojno je ničkolikokrat nosila glavo naprodaj, ko je	prenašala pošto med Borisom Kidričem in njegovimi starši, ki so živeli v	Wiener Neustadtu. Ko je zvedela, da so otroci zaprti v Celju – poleg	Francija sta bila tam še njegova sestrična in bratranca in na Teharjah	tudi njihovi starši – je na kolenih s povzdignjenimi rokami prosila	Kidriča, naj izpusti še starše. »To pa ne!« ji je vzvišeno zabrusil v	tako mogočni pozi, kot ga vidimo pred vladno palačo današnjih državnih	voditeljev. »Takrat,« je povedala Francka Vodiškovi, »sem zadnjikrat v	življenju s sklenjenimi rokami prosila usluge kakšnega človeka.«</p>
						<p>Kako bi v tistih časih preživele vojne sirote ‘belčkov’, če ne bi ti	otroci imeli ponosnih, predvsem pa ljubečih tet!</p>
					</div3>
				</div2>
				<div2>
					<head>Vaški stražar</head>
					<docAuthor>Vanja Kržan</docAuthor>
					<div3>
						<p>In že smo pri naslednjem vprašanju. Kdo pa so bili starši Francijeve	sestrične in bratrancev, ki so se tudi vsi znašli v Teharjah?</p>
						<p>Ponovno se vrnimo na Zaplano. Janezu Kavčiču (1869) in ženi Ivani (1873)	so se rodili štirje sinovi: najstarejši je bil Ivan, pravili so mu	Janko, sledil mu je Jože, za domače je bil Jožko, Franca smo pravkar	spoznali, najmlajši je bil Zdravko.</p>
						<p>V grobih potezah bomo skušali izrisati za nas neznano podobo Joža Kavčiča	(1904), da v njej nekoliko prepoznamo moža in očeta, o katerem je rekel	domačin iz Šentjošta: Bil je poveljnik vaških stražarjev v pravem pomenu	besede, branitelj njihovih življenj, domov in imetja. Že prva svetovna	vojna je ugrabila Zaplanincem veliko mož in fantov. Po vojni so se	otepali z revščino; les, mleko in kmetijski pridelki so se prodajali pod	ceno. Cvetelo je tihotapstvo. Zemlja je lahko preživila le družine na	večjih posestvih. Pri Dolinskih, kot se je po domače reklo Kavčičevim v	zakotni dolinici, oddaljeni nekaj kilometrov od naselja Zaplana, je bilo	posestvo skromno, le za kakšno glavo živine. Drugače je bilo pri Turku,	najbližjih sosedih Kavčičevih, kjer je bilo posestvo večje.</p>
						<figure>
							<graphic url="slike_z_52/z_52_22.png"/>
							<head>Šentjoški domobranci z generalom Rupnikom - častnik z brado za	generalom je Jože Kavčič</head>
						</figure>
						<p>Kavčičev ata in sinovi so vedeli, da jih zemlja ne bo mogla preživiti,	zato so fantje drug za drugim odhajali od doma, da se izučijo obrti in	si najdejo zaposlitev. Vsi štirje so se izučili in našli zaposlitev na	Jesenicah. Uspelo jim je, da so se postavili na lastne noge, vzeli	življenje zares in ga odgovorno zaživeli. Znali so poprijeti tudi za	delo, ki se ga niso izučili, ampak so se mu s pridnostjo in prirojeno	inteligenco priučili.</p>
						<p>Jože (1904) je bil izučen dimnikar, toda tega poklica ni dolgo opravljal.	Moja 85-letna teta Marjanca Dakskofler, por. Savinšek se ga spomni z	Jesenic in v šali pristavlja, da je bil za dimnikarja preveč lep in	postaven. Vojsko je odslužil pri kraljevi gardi, morda prav zaradi svoje	lepe zunanjosti, visoke rasti, uglajenega vedenja in naravne	inteligence. Vse to mu je omogočilo, da so mu jeseniški občinski možje	zaupali mesto policaja, tik pred vojno je postal občinski tajnik. Bil je	sodelavec Franca Bertonclja, občinskega blagajnika in tovarniškega	delovodja, ki so ga komunisti med vojno ubili (Zaveza št. 50). Zdaj že	pokojna Bertoncljeva hčerka Francka mi je ob nizanju spominov na svojega	očeta omenila tudi pokončno držo in poštenje Jožeta Kavčiča, ki ga je	njen oče zelo cenil.</p>
						<p>Danes bi lahko kdo menil, da je bila tudi takrat vloga policaja	nehvaležen posel, saj si lahko vedno pri kom nepriljubljen. Pred vojno,	ko še ni bilo toliko tatov, razgrajačev in postopačev, je bilo delo	policaja omejeno večinoma na to, da je skrbel za javni red in mir ter za	varnost meščanov. »Otroci so vedeli,« mi je pripovedovala gospa Marija	Vodiškova, nekdanja Jeseničanka, »da se ne smejo sankati po poteh, kjer	hodijo ljudje. Mestni redar je skrbel tudi za to. Gospod Kavčič je	zbujal spoštovanje in ugled, ker je bil sam pošten, morda nekoliko tudi	zato, ker je bil po postavi visok, čeden in odločen.«</p>
						<p>Velikokrat je moral pomiriti razgrete in pretepaške pijance in	kvartopirce, reševati njihove spore in poseči v njihove pretepe, teh v	Krekovem domu in onih ‘naprednih’ pri Jelenu. To je zahtevalo od njega	dosti poguma, previdnosti in preudarnosti, pa tudi občutka za	pravičnost. Znal je ravnati z ljudmi, avtoriteto je vzbujal s svojo	držo, se je spominjala žena Janeza Dakskoflerja, ki so bili bližnji	sosedi Joža Kavčiča. Cenil ga je tudi Peter Arnež, tovarniški poslovodja	in občinski blagajnik, prav tako ubit med vojno (Zaveza št.51). Njegova	hčerka Mimi, por. Grum, ki živi v ZDA, se ne spominja, da bi kdaj kaj	slabega slišala o Jožetu Kavčiču. Kako bi sicer lahko opravljal svoj	posel v splošno zadovoljstvo Jeseničanov in svojih predstojnikih,	policijskih komisarjev Wohintza in kasneje Hartmana. Poveljnik gasilcev	Janez Zupan (1903) in njegova žena Uršula (1902) sta še po vojni	pripovedovala svoji hčerki Mariji (1935) o »tistem postavnem in poštenem	mestnem policaju«, ki ga deklica ni poznala, pa je oživel v pripovedih	njenih staršev, saj sicer danes ne bi vedela zanj!</p>
						<p>Jože Kavčič je bil tudi ljubitelj in marsikdaj pobudnik mnogih dejavnosti	kulturno-prosvetnih društev v Krekovem domu. Zelo se je priljubil	mladini, ko se je v dvorani Krekovega doma oglasil prvi zvočni film. J.	Kavčič je pri občinskih odbornikih dosegel, da je občina kupila	aparaturo za ozvočenje in si tako pridobil sloves, da je vsestransko	razgledan in sprejemljiv za koristne novosti. Prve zvočne filme ima še	danes v živem spominu takrat petnajstletni Alojzij Stare (1922). Pri tem	ne pozabi omeniti, da zvočnega filma takrat še niso imeli pri Jelenu, v	društvu, kjer se je zbirala in ogrevala za komunistične ideje napredna	jeseniška mladina.</p>
						<p>Verjetno se je Jože v Krekovem domu seznanil s sestrama Marijo (1908) in	Angelco (1914) Jagič s Koroške Bele, ki sta hodili tja v Krekovo	gospodinjsko šolo, Marija je bila v menzi nekaj časa verjetno tudi	zaposlena. Sestri sta bili zelo povezani, zelo sta se imeli radi in	Angelca mi je še pred kratkim zatrdila: »Marija je bila zame krasna.«	Nedvomno se je taka zdela tudi Jožu in l. 1931. sta se poročila.	Življenjsko vodilo žene Marije je bilo: Kjer je mož, tam je žena. Ostala	sta povezana v vseh preizkušnjah življenja, v sreči in nesreči, v	veselju in bridkosti.</p>
						<p>Tudi najmlajši Kavčičev Zdravko se je pri različnih krojaških mojstrih po	Poljanskih dolini in na Jesenicah pri krojaču Zvezdi izučil v izvrstnega	krojača in podobno kot brat Jože ostal na Jesenicah. Zvezdova hčerka	Ivica por. Kranjc se spominja, da je bil Zdravko eden najbolj pridnih in	sposobnih krojačev v delavnici njenega očeta. Naj kot zanimivost povem	še to, da je bila za Zdravka »krasna« Angelca, Marijina mlajša sestra,	ki je kasneje postala njegova žena. Oba para sta živela v neposredni	bližini Krekovega doma in sestri, zdaj še svakinji, sta ostali zelo	povezani še naprej.</p>
						<p>S pričetkom vojne gestapovski val izseljevanja zavednih in vplivnih	Slovencev tudi Jožu in njegovi družini ni prizanesel. Podobno kot brata	Franceta z ženo in devetletnim Francijem so tudi njega z družino poleti	1941 izselili v Srbijo, v Valjevo. Žena Marija je bila noseča s tretjim	otrokom. Ponudili so ji, da ji naredijo splav, a je odklonila. Družinica	z dvema majhnima otrokoma in nosečo materjo je odšla v izseljenstvo.	Morda zaradi posredovanja dr. Aleša Stanovnika, ki je bil kratek čas	izseljen v Srbijo in je poznal Joža Kavčiča z Jesenic, in delno zaradi	ženine nosečnosti je mladi družini uspelo, da so se po nekaj mesecih	vrnili. Dovoljenja za prehod čez mejo na Jesenice niso dobili in	najmlajši Jožev sin je bil rojen v Ljubljani.</p>
						<p>Kam zdaj? Edini izhod je bila Zaplana, vsaj preživeli se bodo na domačem	posestvu in dojenček bo imel mleko. Toda kakšno podobo jim je ponudila	Zaplana ?</p>
					</div3>
					<div3>
						<head>Poveljnik Vaške straže na Zaplani</head>
						<p>Podobno kot drugod v Italijanski pokrajini je bilo nasilje okupatorja in	OF najhujše pomladi in poleti 1942. Ne bom naštevala dogodkov iz tega	obdoblja v okolici Zaplane, ki Zaplanincem niso ostali skriti: v Rovtah,	v Šentjoštu, v Horjulski dolini, na Drenovem griču, v Bevkah, na Barju	in vse tja do Logatca. Omejila se bom le na nekatere dogodke na Zaplani	in bližnji okolici, ki so pripeljale do nastanka Vaških straž in kasneje	do državljanske vojne. Konec aprila 1942. je policijska komisija iz	Ljubljane odkopala grob treh ubitih partizanov na severnem pobočju	Ulovke. Po izpričanju dveh partizanov so bili ustreljeni zato, ker so	hoteli zapustiti partizanski oddelek, ki je bil sedem dni na Ulovki:	poveljujočim revolucionarjem ni mar življenja domoljubnih Slovencev!</p>
						<p>V soboto 6. maja ponoči so partizani ustrelili 24-letno Frančiško Mravlje	iz Podklanca pri Žireh in jo pustili ležati na cesti; zjutraj so na	truplu našli listek z napisom OF: Komunisti drastično predstavijo način	in cilj svojega osvobodilnega boja, ljudem v strah in opomin.</p>
						<figure>
							<graphic url="slike_z_52/z_52_23.png"/>
							<head>Nova maša Vojka Seljaka iz Žirov na Zaplani 4. julija 1943 – na	desni z brado Jože Kavčič</head>
						</figure>
						<p>11. junija so partizani iz zasede napadli italijansko kolono pri zaselku	Ceste, ki je v Rovte peljala hrano vojakom in civilistom. Zato so bili	med vozniki tudi domačini iz Rovt. Italijani so jih imeli že postrojene	pred zidom, a jih je rešil italijanski oficir, zaselek pa so požgali. Na	poti v Rovte so v Petkovcu ‘mimogrede’ ustrelili dva domačina: partizani	hočejo prisiliti može in fante, da se jim pridružijo, tako da izzivajo	Italijane, ki jim s povračilnimi ukrepi naženejo strah v kosti.</p>
						<p>V nedeljo, 2. avgusta, so Italijani zajeli skupino ljudi, predvsem	moških, ki so se iz okoliških krajev vračali od maše v Podlipi. Takoj so	pričeli požigati Podlipo, nekaj ljudi izpustili, ostale pa prignali v	Podpesek. Na njihovem seznamu je bilo zapisano še nekaj tukajšnjih	fantov in mož. Z njihovih domov so odgnali še te in vseh skupaj deset	postrelili v Lukančkovem gozdu. Kdo so bili žrtve na italijanskem	seznamu? Ali ne večinoma tisti, ki so bili nekaj časa pred tem v	Podpesku na sestanku s partizani in odklonili sodelovanje z njimi, češ	da še ni čas za sodelovanje. Le kako je prišel ta seznam v roke	Italijanom? Partizani so se z ovajanjem domačinov Italijanom znebili	svojih idejnih nasprotnikov. </p>
						<p>Kakšno pa je bilo poletje 1942 na Zaplani? Zopet nanizajmo le nekaj	najbolj zgovornih drobcev.</p>
						<p>Že v prejšnji številki Zaveze v članku dr. J. Zdešarja smo spoznali, da	je bilo prizadevanja župnijskega upravitelja Jožefa Geohelija z Zaplane	brez uspeha: da bi se nasilje omililo, je šel celo v partizanski tabor,	da bi miril in pripeljal domov fante, ki so jih partizani bolj ali manj	na silo ali z zvijačami odvedli s seboj. Tudi dnevi, ko ni bilo čutiti	partizanskega nasilja, so pritiskali na ljudi kot zatišje pred viharjem.	Dekanu Burniku se je Geoheli potožil: »Hudo je na Zaplani, kakor v	Španiji.« V noči od sobote na nedeljo 25. julija so po zapiskih iz	župnijske kronike partizani »odpeljali s seboj Šinkovca Janeza (Zaplana	48). Ta je ušel po bregu v Majerjevo grapo. Zato pa so partizani odvedli	njegovega očeta Petra Šinkovca, krojača, ga umorili in pokopali v	Češirkovem gozdu nad Podlipo.« Tisto noč in teden dni pred tem so	partizani odvedli še šest drugih fantov in mož. »Hudo so imeli partizani	na piki tudi Frelihovega Franceta (1921) z Zaplane št. 6« poroča	Kronika. »Nekajkrat so ga že bili vzeli v gozd, dokler ga nazadnje ni	bilo več nazaj.« Po pričevanju sorodnice naj bi bil Frelihov, France	Mivšek ubit v Novakovem gozdu okrog 20. julija. »Prav tako je bil ubit	od komunistov Čamernik France (1905).« (2. novembra 1942 so domačini	našli in izkopali 7 trupel v Češirkovem gozdu. Vsa trupla so kazala	znake mučenja.)</p>
						<p>V času vseh teh ubojev so imeli partizani svoj tabor prav v tem gozdu le	kakih 150 korakov proč od tega ‘pokopališča’! (Tabor je bil ob vzhodni	strani hrbtišča potegnjenega od Smrekovca proti podlipski ravnini).	Nekaj kilometrov od Češirkovega gozda proti Zaplani je bilo na Vranji	peči še eno partizansko taborišče enote Dolomitskega odreda. Prav tisti	dan, usodnega 26. julija, so se partizani iz Češirkovega gozda	premaknili tja, in ‘spotoma’ ustavili v Zaplani. »Popoldne so se že	začeli zbirati okrog cerkve na Zaplani partizani, v gostilni Mesec so se	zbrali tudi domači fantje, župnik pa je še vedno čakal Italijane, ki naj	bi naredili red in magari oborožili domače ljudi, da se branijo.</p>
						<p>Italijani so prišli na Zaplano šele naslednji dan. Tako odgovornost	gotovo pada nanje,« ugotavlja kronika. Partizani so v nedeljo proti	večeru prišli po župnika Jožefa Geohelija, streljali nanj in ga ranili,	potem še vdrli v župnišče in ga izropali. Odvedli so ga v svoje	taborišče na Vranjo peč.</p>
						<p>Šele v ponedeljek popoldne 27. julija so Italijani napadli partizane.	Seveda so morali bežati. Še prej pa so ustrelili v glavo duhovnika	Geohelija, že ustreljenemu s kamenjem razbili glavo, truplo vrgli prek	pečin in ga pustili ležati med skalami.</p>
						<p>Preden se vrnemo k Jožu Kavčiču, prečitajmo še zadnje sporočilo, ki ga	omenja kronika: »Po župnikovem umoru je bil seveda v Zaplani velik	strah, kdaj bodo Italijani prišli požigat. Nekaj fantov so potem res	prijeli.«</p>
						<p>Kronika nas je lahko prepričala o nevzdržnem stanju na Zaplani in v vsej	širši okolici. Kdo naj brani ljudi pred nasiljem in zahrbtnostjo	Italijanov na eni strani ter nasiljem in ropanjem partizanov na drugi?	Ne preostane jim drugega, kot da se branijo sami. Ljudje so se bali	obojih in obsojali ene in druge.</p>
						<p>Skoraj z gotovostjo lahko trdimo, da je bil med temi, ki so jih Italijani	prijeli, tudi Jože Kavčič. Gospa Angelca Kavčič je večkrat z Jesenic	pobegnila čez mejo na Zaplano, na obisk k sestri, Joževi ženi Mariji in	Joževi mami. Spominja se obupa mame, ko so odpeljali Italijani Joža.</p>
						<p>»Vrgla sem se na zemljo in jokala: Ne ubijte mi sina!«</p>
						<p>Jože se je vrnil, pa ne zato, ker bi se ga Italijani usmilili. Na mestu	bi ga lahko ustrelili ali pa njega, ženo in otroke poslali v taborišče	na Rab ali v Gonars. Pa ne le njega in njegovo družino, še druge v vasi,	vas pa požgali.</p>
						<p>Italijanska okupacijska oblast je imela s Kavčičem drugačne načrte:	pridruži naj se vaškim stražarjem, ki so se julija 1942. že organizirali	v Šentjoštu nad Horjulom. Italijanom vaški stražarji, ki so se uprli	komunističnemu terorju, niso bili nevarni, imeli so jih pod nadzorom.	Dopuščali so vse, kar Slovence med seboj razdvaja in jih številčno	redči. Isto so hoteli in temu primerno počeli tudi revolucionarji in s	pobijanjem narodno čutečih Slovencev so tako postali prvi in zavestni	okupatorjevi sodelavci, kolaboranti v pravem pomenu besede. Podobno kot	okupator so se borili za svoje interese na škodo naroda.</p>
						<p>Za Joža odločitev ni bila preprosta, saj se v takratnem času okupacije in	revolucije hkrati ni bilo lahko odločati. Jože je gotovo v tistih dneh	dodobra spoznal nasilje OF in tudi izprijenost okupacijske oblasti, ki	ga je postavila pred izbiro ali – ali, namesto da bi sama zaščitila	prebivalstvo pred partizani. Edina pot, ki se mu je ponujala, je bila	odločitev za vaške stražarje. Preudarnemu Jožu ni bilo težko spoznati,	da pobijanje domačinov v Zaplani in širši okolici ni osvobodilni boj,	ampak postaja boj za oblast, za ideje komunizma. Na Jesenicah se je	seznajal s komunisti v zadnjih letih pred vojno, ob stavki tovarniških	delavcev, nahujskanih s komunističnimi idejami bivših španskih borcev,	ki so se sestajali pri Jelenu, in končno ob izbruhu vojne, ko so	jeseniški komunisti več kot dva meseca javno simpatizirali z nacisti.	Vendar je zdaj vse to stopilo v ozadje: treba je braniti življenja,	imetje in preživeti! Vloga policaja na Jesenicah, ko je skrbel za javni	red in mir v korist meščanov, je bila otročje lahka v primerjavi z	nalogo, ki ga čaka zdaj, ko bo moral zbrati in voditi Zaplanince pred	nasiljem partizanov in zahrbtnostjo okupatorja. Gospa Angelca še danes,	v devetdesetem letu starosti, živahno in prepričljivo pravi: »Vsi fantje	in možje na Zaplani so hoteli, da Jože postane njihov voditelj. Vse	najboljše so govorili o njem.« Gotovo, bil je starejši, umirjen,	preudaren, človeško topel, srčno dober, pošten in vajen delati z ljudmi.	In gospa Angelca še pritrdi: »Povem vam, da tako poštenega človeka, kot	je bil Jožko, ni bilo! V dna duše sem ga poznala in vem, da ne bi storil	krivice niti enemu.« Upam, da bomo lahko o tem prepričali tudi sami v	nadaljevanju pripovedi.</p>
						<p>Julija je bila v Šentjoštu ustanovljena Vaška straža. Tja so 10. ali 11.	avgusta prišli še Rovtarji in Zaplaninci, konec meseca pa so se vrnili	skupaj s Šentjoščani na Zaplano in 22. avgusta se je tu ustanovila	posadka Vaške straže. Njen poveljnik ali komandir, kot so pravili	domačini, je nekako samoumevno postal Jože Kavčič. Gospod Janko Maček,	takrat deček iz Šentjošta, še danes vidi postavnega, visokega komandirja	z brado. Med domačini se ga je prijelo ime Bradač.</p>
						<p>Kaže, da je Jože užival ugled tudi drugod, saj je pomagal pri	ustanavljanju Vaške straže na Planini v Rovtarskih Žiberšah, kjer je	ostala postojanka vaških stražarjev do razpada Italije. Vodil jo je	Jožev bratranec Jakob Kobal, po domače Kobilčji. Njegova pastorka	Dragica Kumer iz Otaleža še danes hrani očima in njegova dva bratranca	Franca in Joža Kavčiča v najlepšem spominu. »Na Jožu moj očim ni opazil	ene slabe poteze,« pravi.</p>
						<p>V kakšnem spominu pa ga hranijo Zaplaninci?</p>
						<p>Gospa Minka Mivšek, roj. Podgornik (1922) iz Miznega Dola mi je povedala:	»Bil je zelo dober in pravičen. Kako sem mu bila hvaležna, ko me je	rešil iz velike stiske! Okoli mene se je bil smukal fant, ki je odšel v	partizane. Obdolžili so me, da sem na strani partizanov, zatožili	Italijanom in ti so mi zagrozili z internacijo. To je bilo septembra	1942. Za nekaj časa sem se umaknila k teti v Logatec, za božič pa sem se	vrnila domov. Bratranec, ki je skupaj s stricem živel pri nama z mamo,	je po vsej sili hotel, naj se takoj vrnem nazaj. Stric pa se je zame	postavil: ‘Kaj bi hodila, doma ostani. Imaš dosti dela, lačna pa tudi ne	boš.’ Bratranec pa se ni dal prepričati. Stric me je peljal k vaškim	stražarjem v šolo. Eden je bil prav ‘pasji’ in je metal pištolo po mizi.	Pa so mi rekli fantje, naj grem k komandirju. Ljubeznivo me je poslušal	in odločil: ‘Kar lepo domov pojdi, če te pa bodo še kaj preganjali,	pridi k meni.’ Toda odslej sem imela mir.« Videti je, da je komandirjeva	beseda nekaj veljala.</p>
						<p>Vsi otroci širom po Zaplani so vedeli, da morajo vedno le h komandirju,	tako so jim mame zabičale. Zdaj eden, zdaj drug je prišel do njega s	prošnjo, če ata lahko za kakšen dan pride domov. Doma je toliko dela in	mame same ga ne zmorejo. Vedno jim je ustregel.</p>
						<p>Tudi Lazenčanov oče bi moral biti pri Vaški straži. Znal pa je zdraviti	živino, zato mu je komandir dovolil, da je ostal doma. Ustregel je	vsakemu, če je le mogel, pravijo Zaplaninci.</p>
						<figure>
							<graphic url="slike_z_52/z_52_24.png"/>
							<head>Protikomunistična vojska na Vrhniki – na desni v kučmi Jože	Kavčič. – Bralce prosimo, da nam pomagajo častnike in vojake na	sliki identificirati po imenih.</head>
						</figure>
						<p>Jože Kavčič je pomagal pri ustanavljanju Vaške straže na Vrhniki jeseni	1942. V začetku l. 1943. so bile z njegovo pomočjo ustanovljene Vaške	straže še v Bevkah, Ligojni in na Drenovem Griču. Znana je fotografija,	ko se je general Mario Robotti 13. avgusta fotografiral z Rovtarji in	Zaplaninci v Šentjoštu (glej F. Saje, Belogardizem, 1952, str. 384). Na	njej najbolj izstopa odločni Jože Kavčič.</p>
						<p>Če se je bil odločil, da postane poveljnik Vaške straže, se je upal	izpostaviti tudi na fotografiji skupaj s predstavnikom okupacijske	vojske.</p>
						<p>Kdo more trditi, da Kavčiču ni bilo žal zaradi skrajno pogubnih odločitev	OF, ki jih bo namesto skupnega boja proti osovraženim Italijanom pahnila	v državljansko vojno? Kako vse drugače bi bilo, če bi se lahko skupaj s	partizani, veliko je bilo med njimi domačih fantov, borili proti	skupnemu okupatorju? Ali ga lahko ta fotografija naredi za ‘narodnega	izdajalca’, saj je vendar na strani naroda, na čelu svojih	Zaplanincev!</p>
						<p>Razumljivo, da je komunistična propaganda po vojni fotografijo takoj	izrabila v svoje namene in jo objavila tudi v partizanski literaturi.	Nazadnje se je leta 2000 pojavila v brošuri Silva Grgiča, Domobransko	zanikanje kolaboracije (Lj., 2000). Kavčičevo pomoč pri ustanavljanju	postojanke na Vrhniki Franček Saje v svoji knjigi Belogardizem (Lj.	1952) takole ovekoveči: V jeseni 1942. so vrhniški »politični in	gospodarski sodelavci italijanskih fašistov Hren, Marolt, Hočevar pa	tudi njihovi vohuni, ki so okupatorjem označevali, proti katerim	Vrhničanom naj izvajajo teroristične ukrepe, sklenili, da tudi na	Vrhniki ustanove oboroženo skupino. Ker pa med ljudstvom na Vrhniki in	okolici niso imeli pristašev, so na pomoč poklicali šentjoške	belogardiste. V začetku novembra je Jože Kavčič prikorakal z Zaplane na	Vrhniko s skupino oboroženih vojščakov slovenske reakcije« (str. 392).	Kaj hujšega kot njegovo ‘prikorakanje’ z ‘oboroženo reakcijo’ pa J.	Kavčiču nikjer ne očita. Resnično je moral biti Jože Kavčič velik	poštenjak in narodnjak, da mu Franček Saje ne more očitati niti se	izmisliti o njem nič drugega! Še bolj kot zagotovila gospe Angelce in	Zaplanincev o Joževi poštenosti nas lahko o njej prepriča ta edina	Sajetova obtožba!</p>
						<p>Zgoraj omenjena fotografija se je pojavljala tudi na televizijskih	zaslonih, kadar je bilo treba gledalcem pojasniti »pripravljenost	oddelkov belogardističnih vaških straž« v skupnem boju z generalom	Robottijem, »poveljnikom ofenzivnih operacij proti NOV in PO Slovenije.«	Ko zremo fotografijo s ‘postrojenimi’ preprostimi kmečkimi fanti in	možmi, ki bi raje živeli na svojih domačijah in obdelovali polja, kot	jih stražili z zastarelimi puškami čez ramo, v kar so jih prisilili	partizani, ki jim ni bilo mar naroda, in jih po vzoru ruske revolucije	blatili z belogardisti (kaj pomeni ta izraz, večinoma niso vedeli), se	nehote zavemo vse tragike medvojnega razkola naroda, ki so ga komunisti	hote povzročili in ga hočejo imeti še danes. Ko bomo končno obsodili	komunizem in njegovo ‘iznajdbo’ revolucijo, lahko upamo, da se bo našel	pošten zgodovinar, ki bo osvetlil in opredelil tudi pojem	kolaboracije.</p>
						<p>29. novembra 1942. so vaški stražarji našli truplo J. Geohelija. Pri	poročilu o komisijskem ogledu je bil Jože Kavčič zapisnikar. Podpisal se	je z veliko in lepo pisavo s psevdonimom Logar J. Na poročilu je zapisan	njegov uradni naziv: poročnik Logar Jože – poveljnik 3. čete »Legije	smrti« – I. bataljona Prostovoljne protikomunistične milice. Geohelijev	pogreb je bil 2. decembra. V Kroniki lahko preberemo: »Cerkev so domači	vojaki lepo okrasili, pri tem je veliko pomagal g. komandir Kavčič … Ob	odprtem grobu se je od gospoda poslovil komandir čete g. Logar – Kavčič.	Posebej je spominjal na zadnjo župnikovo prošnjo na dan sv. Ane: Molite,	veliko molite … Stroški pogreba so bili kriti z darovi faranov … Gospod	Kavčič hrani še preostanek teh darov, ki naj bi bil uporabljen za	spomenik, ki bi se v ugodnem času postavil.« Zanimivo, da je eden od	govornikov ob grobu vzneseno uporabil prispodobo o sedmerih zmajevih	glavah, ki bruhajo ogenj in jih je treba pokončati z meči.</p>
						<p>J. Kavčič pa spomni le na zadnjo prošnjo pokojnika. Če so hoteli vaški	stražarji na Zaplani zagotoviti mir pred partizanskim nasiljem, so	morali pregnati partizansko taborišče 2. bataljona Dolomitskega odreda	pod vodstvom Franca Krča, ki je ustrahovala domačine na pol ure hoda	oddaljeni Vranji peči. Napadli so 2. septembra. Neizkušeni in slabo	oboroženi stražarji so doživeli poraz. Jakob Jelovšek je bil v boju	najprej huje ranjen, partizani pa so ga še mučili in najbrž oparili noge	in roke, ker so vsi znaki govorili za to. Dva domačina sta bila lažje	ranjena. Takoj po napadu se je v Ljubljani pričelo govoriti o »strašnih	svinjarijah«, ki jih počenjajo belogardisti. Tako o napadu poroča	župnijska Kronika.</p>
						<p>Malo zatem, jeseni 1942. so združene čete vaških stražarjev napadle	taborišče na Ključu pri Dobrovi, marca 1943. pa še taborišče pod Grmado	pri Polhovem Gradcu in s tem razbili Dolomitski odred. Glavno poveljstvo	slovenskih partizanov, CK in vodstvo OF, ki so bili od jeseni 1942 v	Dolomitih, so se premaknili v Kočevski Rog. Omenjeni napad jim ni	povzročil nobene škode.</p>
						<p>25. oktobra 1942. je prišel na Zaplano župnijski upravitelj Alojzij	Jenko. »G. Kavčič me je opozoril na previdnost. Večinoma sem se držal	doma … Po Jankovem vrhu in okrog so postavljali po laškem vzorcu	bunkerje, napredli bodečo žico, tako da smo bili kmalu v ‘bloku’.«</p>
						<p>Končno so ljudje v teh krajih bolj mirno zadihali. Občasno so vaški	stražarji sami ali skupno z okoliškimi posadkami naredili kake manjše	racije nad partizani, ki so se pojavili zdaj tu, zdaj tam. Ohranjen je	dokument, v katerem nekateri domobranci obtožujejo svojega poveljnika	Kavčiča, češ da posamezne partizane že vnaprej obvešča o domobranskih	napadih. V zvezi s to domnevo sem slišala za nekega partizana Kraševca,	ki je sporazumno s Kavčičem vodil politiko nenapadanja. Znano je, da med	partizani niso bili vsi ubijalci, in omenili smo že, da se je pomladi	1943. poveljstvo OF in CK umaknilo v Kočevje. Nekateri domačini tudi	povedo, da je bila Kavčičeva žena Marija srčno izredno dobra in	plemenita ženska in je sama obvestila kakšno partizansko družino, ki se	ji je smilila, da bi ostala brez gospodarja in očeta. Morda bomo zdaj	lažje razumeli ‘izdajstva’ zakoncev Kavčič. Prav gotovo ni bil cilj	poveljnika stražarjev maščevalno streljanje, ampak varovati življenja	domačinov in braniti njihovo imetje. Velika noč je bila slovesna in	mirna, vendar je zaradi vojne potekala v znamenju »totus mundus vae	clamabit« (»ves svet bo ječal v trpljenju«), ugotavlja v Kroniki župnik	Jenko. Pri velikonočni procesiji so prvič rabili novi velum in imeli	popravljen beli plašč. Prav gotovo so za to poskrbele pridne in	umetniške roke g. Zinke Kavčič, Marijine svakinje in zaplaninskih deklet	in žena.</p>
						<p>Tudi poletje je bilo mirno, če izvzamemo ropanje partizanov v Miznem Dolu	meseca avgusta ali posamezne rope. Župnik se je v teh mesecih trudil za	duhovno življenje faranov, jih izročal Marijinemu in Jezusovemu	Brezmadežnemu Srcu. Maja je bil v vsej škofiji spravno-spokorni dan. 4.	julija je bila nova maša Vojka Seljaka iz Žirov in praznik za vso	Zaplano. »Dekleta so napletla preko 500 metrov vencev, vojaki so	postavili mlaje. Po maši je bilo kosilo v šoli v eni od učnih sob, ki jo	je dal g. komandir Kavčič za to slovesnost izprazniti in okrasiti. Vsa	slovesnost je lepo in prijetno potekala.«</p>
						<p>Vest o kapitulaciji Italije na Zaplani sproži strah in spočetka veliko	zmedo. »Kaj bo z Vaškimi stražami?! Kaj bo s tistimi, ki so bili od	Nemcev pregnani z Gorenjske?!« preberemo v Kroniki. Gotovo pisec teh	vrstic misli na obe Kavčičevi družini na Zaplani. Še večji pa je strah	pred komunisti, saj o njihovih pogromih na Dolenjskem dobivajo	»gorostasne« vesti, je zabeleženo v Kroniki. Jože Kavčič dobi »nekakšno«	pošto, naj se vsi stražarji zberejo na Koreni pri Horjulu. Verjetno od	četnikov, ki ponovno pozivajo k združitvi. Zaplano skupaj z vrhniškim	županom obišče nemški poveljnik, ki dovoli stražarjem, da lahko ostanejo	»na mestu«. Za vso Zaplano je to dovoljenje novega okupatorja veliko	olajšanje. Končno pride iz Ljubljane ukaz, da se vse čete Vaških straž	zberejo na Vrhniki. Tam je prevzel poveljstvo vsega rajona kapetan	Pavlovčič. Kavčič gre osebno do njega, ki mu ukaz potrdi. Združitev je	potrebna, da se bodo združeni lažje uprli partizanskemu nasilju, Vrhnika	pa je strateško pomemben kraj, ki ga bodo Nemci branili. Tako bodo	stražarji nehote ostali »pod zaščito« Nemcev! Odloča pa se lahko vsak	sam – in odločali so se pod vplivom »gorostasnih« novic z Dolenjske,	kjer so se predajale Vaške straže nasilnim revolucionarnim	pobijalcem.</p>
						<p>J. Kavčič se je z župnikom zmenil, da se na večer pred odhodom stražarjev	na Vrhniko ob avemariji zbere vsa posadka v cerkvi. Prišli so vsi.	Župnik je za posadko zmolil rožni venec in razložil, zakaj je umik na	Vrhniko potreben. Zanesejo naj se na komandirja, ki ne dela po svoji	glavi, marveč na višji ukaz. »Pred cerkvijo je spregovoril še g.	Kavčič,« navaja Kronika. »V glavnem je povedal isto. Naglašal je, da se	ni uklonil četnikom, ko so zahtevali od stražarjev, naj odidejo v gozd.«	(Pritisk četnikov, oziroma majorja Novaka pomladi in poleti 1943. je bil	precejšen, vendar mu stražarji niso bili naklonjeni.« Kavčič pa se je	spočetka za četnike navdušil, saj so bili edina legalna jugoslovanska	vojska, vendar se mu umik v gozdove ni zdel primeren, saj morajo	varovati domove in domače.) »Bil je vedno zato, da bi ostali v Zaplani,	a zdaj so nastopile take razmere, da se posadka takoj umakne na	Vrhniko,« poroča Kronika.</p>
						<figure>
							<graphic url="slike_z_52/z_52_25.png"/>
							<head>Januar 1943 - na desni Minka Mivšek iz Miznega dola</head>
						</figure>
						<p>V tem zadnjem nagovoru svojim fantom – stražarjem Jože Kavčič nehote	potrdi to, kar je vedno bil: zvest in preudaren zaščitnik življenj in	domov Zaplanincev. V njegovem ravnanju ni bilo nikoli nobene samovolje	in nepremišljenih odločitev. V Kroniki je podčrtano, da je bila četa z	Zaplane prva, ki je prišla na Vrhniko, in to v celoti. Z njimi so odšli	nekateri civilisti, tudi župnik. Partizani so pritiskali že na Rakek,	lahko pridejo do Zaplane.</p>
						<p>Vso posadko Joža Kavčiča so poslali na urjenje k nemški artileriji v	Blatno Brezovico, nato pa kot Prvo slovensko baterijo na stari vrhniški	kolodvor v kasarne. »G. Kavčič ni šel z njimi,« je dvakrat podčrtano v	Kroniki. Ali se je tako odločil sam ali se je odločilo vodstvo? Kavčič	je bil takrat star že štirideset let. Skupaj z njim sta se na Vrhniko	umaknila tudi obnemogla starša in seveda njegova družina s tremi	majhnimi otroki. Morda Kavčič tudi ni bil tako zelo naklonjen »nemški	zaščiti«, saj je poleti 1941 doživel na Jesenicah bolj okrutno nemško	okupacijo, kot jo zdaj doživljajo na Vrhniki. Nekdanjega komandirja	Kavčiča je nadomestil komandant Špraha, eden od oficirjev pa je bil Maks	Mastnak. Pomembna vloga poveljnika pri vaških stražarjih se je za Joža	Kavčiča – Logarja končala. Gotovo je dobil novo nalogo v domobranski	postojanki na Vrhniki ali v Logatcu, ki jo je nedvomno vestno	opravljal.</p>
						<p>Ob koncu vojne je družina odšla na Koroško in bila vrnjena v taborišče	Teharje. Znano je, kaj so tam komunistični divjaki počeli z domobranci.	Nič čudnega, da se nekega dne v vrsti za hrano pojavi Jože Kavčič z	iznakaženim obrazom, ‘stolčenim’ od udarcev. Ali je sploh dočakal smrt z	ustrelitvijo na Hrastniškem hribu, kjer jo je skoraj gotovo dočakala	žena Marija? Morda pa so njegovo izmučeno truplo zagrebli kar v bližino	taborišča, tam, kjer je danes smetišče ali igrišče za golf ali	dirkališče? V Petričkovi vili v Celju so se znašli tudi Joževi in	Marijini trije otroci: trinajstletna hčerka, devetletni sin ter tri in	polletni najmlajši sinček. Kako so se iz Petričkove vile rešili oni?</p>
						<p>»Govorilo se je,« mi je povedala Angelca, »da so naši v Teharjah, lahko	tudi v Radovljici. Nekega večera pride k nam Francka, Francijeva teta.	Pokaže sporočilo, ki ga je dobila. Baje od neke starejše gospe, ki so jo	izpustili iz zapora zaradi starosti in ki prek svoje prijateljice v	Ljubljani sporoča v nekaj besedah: Celje – Petriček – Zavod za otroke –	Tam so naši otroci – Vaša Zinka.« (Zinka je že omenjena Francijeva	mama).</p>
						<p>Teti Angelci je bil ta listič kot žarek, ki je končno posijal v njihovo	negotovost in bojazni. Še zdaj, pri devetdesetih mi je kar trikrat	ponovila to skopo in skrivnostno sporočilo. Toda kje so starši otrok? To	jim še nekaj časa ni bilo jasno.</p>
						<p>»Francka je lahko takoj odšla po Francija, midva z možem pa sva morala	napisati na neki center prošnjo, da so nama dovolili, da greva po Joževe	in Marijine otroke. Morala sva dati pisno izjavo: obveževa se, da bodo	otroci povsem v najini oskrbi in ne v breme državi. Rade volje sva	podpisala, samo da dobiva čimprej otroke. Na centru so bili zelo	prijazni in nama po podpisu te izjave niso delali nobenih težav. Mož	Zdravko je sam šel po otroke, zaradi svojih štirih majhnih otrok nisem	mogla z njim. Kako sem se oddahnila, ko so prišli! Znanka, ki me je	večkrat obiskala, je otrokom zvečer, ko so polegli po tleh, rekla: ‘Zdaj	bo pa lahko vaša teta mirno spala.’ Zaradi otrok me res ni več skrbelo,	toda če so jih ločili od staršev, kje sta Jože in Marija?«</p>
						<p>Kako so se štirje Angelčini otroci in trije Marijini in Joževi, pa še	Angelca in mož stiskali v kuhinji in eni sobi majhnega podnajemniškega	stanovanja? »Nič ni bilo hudo,« vedro odgovori gospa Angelca. »Saj so	lahko otroci spali po tleh. Toliko je bilo dela, da ni bilo nikoli	dolgčas. Lepše je bilo takrat, ko sem lahko delala, kot pa zdaj, ko sem	obnemogla.« Šele kasneje jim je uspelo, da so se preselili v dvosobno	stanovanje.</p>
						<p>Kaj pa otroci, kako so se sprejeli? »To pa lahko še hčerka potrdi, da	zelo lepo: prav nič si niso bili nevoščljivi. Če je eden lahko pojedel	tri žlice polente, za drugega pa sta ostali samo dve, ni bil za to prav	nič nevoščljiv. Ali pa, če je enega zeblo in si je oblekel jopo, drugi	pa je ni imel, ni bil nič nejevoljen. Tudi mi moji otroci niso nikdar,	ne prej ne kasneje, očitali, zakaj smo jih vzeli k nam. Še danes so si	kot bratje in sestre in tudi jaz sem enako mama za vse.«</p>
						<p>Že enkrat prej mi je gospa Angelca prostodušno rekla: »Še hvala Bogu, da	sem lahko to naredila. Nič mi ni žal.« Če mi ne bi povedala nič drugega	in ostala samo pri zahvali Bogu, da je lahko delala dobro, bi mi	povedala veliko. V tistih strašnih dneh je nakopičeno zlo premagovala le	skrita dobrota mnogih in trpljenje nedolžnih. Resnično, nikoli niso bili	otroci v breme državi. Koliko ubodov s šivanko pozno v noč je v tistih	letih naredil njihov stric gospod Zdravko! Kolikokrat na pol zastonj ali	na up, saj denarja ni bilo. Zdaj šele je postal pravi krojaški mojster:	iz starih in ponošenih oblačil, ki so mu jih ljudje prinašali, je moral	ustvarjati nova. »Dokumenta o tem, da sta Jože in Marija mrtva, nismo	nikoli dobili,« pravi gospa Angelca. »Kadar sta šla mož in najin	starejši sin po vojni na Zaplano k stari mami, so ju zasledovali in moža	nadlegovali z vprašanji: ‘Kje imate brata? Ali ne veste, da je v Trstu?’	Tako dolgo, da sta pričela hoditi na skrivaj, po skritih bližnjicah in	izstopala z vlaka na različnih postajah.«</p>
						<p>Žrtve revolucije, pri katerih smo se danes mudili, so bile umorjene brez	ene same dokazane krivde! Možje in očetje ter skupaj z njimi še njihove	žene in matere! ‘Zakrivile’ so samo to, da so jim sledile in ostale z	njimi združene v dobrem in hudem. Današnji zagovorniki revolucionarnega	prava, z bivšim predsednikom Milanim Kučanom vred, radi ponavljajo:	»Vsak je nedolžen, dokler mu ni dokazana krivda.« Torej se lahko pravo	prilagaja in samovoljno kroji v korist nekdanjih revolucionarjev in	njihovih današnjih zagovornikov? Nobenemu od pobitih po vojni pa se	morebitne krivde ni utegnilo dokazati, tako se je mudilo s pobijanjem.	Zakaj so morali postati žrtve še njihovi otroci? Kadar se pojavi	zahteva, da odstopi ustavni sodnik Ciril Ribičič, se takoj postavijo v	bran zagovorniki človekovih pravic: Noben otrok ni odgovoren za dejanja	svojih staršev. Zakaj pa se je sirotam ob vsej tragiki umora poniževalo	še pobite starše z lažjo, prikrivanjem in blatenjem?</p>
						<p>Tega članka nisem pisala zato, da bi našli odgovor na vsa ta vprašanja.	Morda ga ne bomo nikoli. Moj edini namen je bil, da vsaj nekoliko	osvetlim podobo očetov in mater, ki so jih med tisočimi umorili brez ene	same dokazane krivde. Ali se ne oddolžimo njihovemu spominu tudi s tem,	da jim z vsakim takim zapisom vračamo človeško dostojanstvo? In njihovim	zamolčanim sirotam vero v Življenje in Dobroto, ki zmagujeta smrt in	sovraštvo!</p>
					</div3>
				</div2>
			</div1>
			<div1>
				<head>Pripovedi</head>
				<div2>
					<head>Tudi Rakitni ni bilo prizaneseno</head>
					<docAuthor>Jožica Šušteršič</docAuthor>
					<div3>
						<p>Vas Rakitna se razprostira po rakitniški planoti za Krimom. Ima devet	zaselkov. V šoli so nas učili, da ima devet vasi in tri hiše. Ti zaselki	se imenujejo: Hrib, Hudi Konec, Klanec, Boršt, Nakličev Konec, Log,	Brenceti, Žotov Grič in Novaki. Vas leži na višini 800 m nad morjem in	je od Ljubljane oddaljena približno 30 km. Ima zdravo podnebje, ker se	mešata višinski in morski zrak. Od leta 1934 je v vasi zdravilišče za	otroke, ki bolehajo za astmo. Zdravljenje je zelo uspešno. </p>
						<p>Pred vojno je vas štela 120 hiš in je imela približno 400 prebivalcev. Na	železniško postajo v Preserje smo hodili po slabi makadamski kolovozni	poti in porabili do tri ure hoje. Drugo pot do Iške vasi pa so nam pred	vojno zgradili jugoslovanski vojaki. </p>
						<p>Družine so bile velike, imele so do 12 otrok. Marsikje je bila revščina.	Vsak košček zemlje je bil obdelan in travniki pokošeni do roba. Sejali	smo žita, gojili lan in sadili krompir. Značilnost Rakitne je bil	pšeničnik z resastim klasjem. Nismo ga želi, ampak pulili, ker je na	isti njivi rastlo tudi korenje. Koruza ni uspevala, fižol pa bolj slabo.	Otroci smo nabirali zdravilne rastline: ovčin, arniko, treskotec in	druge. Ko smo jih posušili, smo jih prodali. Starejši so jih nosili celo	na Vrhniko k trgovcu Malavašiču. Marsikateri dinar smo zaslužili tudi z	gobami. S prisluženim denarjem smo se za silo oblekli. </p>
						<p>Živino smo gnali na pašo dvakrat na dan, da smo prihranili seno za zimo.	Ko sem prišla iz šole, me je živina že čakala na gmajni; vsak še majhen	otrok je že imel svojo zadolžitev. Svetili smo si s petrolejkami. Po	večini smo otroci na peči pričakali mamo, ki nam je pripovedovala	pravljice in razne dogodke iz svojega življenja. Po rožnem vencu pa smo	se odpravili spat. </p>
						<p>V zimskem času so ženske predle lan, poleti so ga obelile in nesle v	Borovnico k Tkalcu. Spali smo na domačih lanenih rjuhah. </p>
						<figure>
							<graphic url="slike_z_52/z_52_26.png"/>
							<head>Z desne: učitelj Ludvik Tavčar, na levi žena Marija, roj. Zupan,	skrajno levo župnik Lovšin</head>
						</figure>
						<p>Na vasi smo doživeli veliko lepega. Veselili smo se nedelj in praznikov.	Vsa vas se je zbrala k nedeljski maši in tam smo se srečevali. </p>
						<p>Nekaj let po prvi svetovni vojni je prišel v Rakitno izredno dober	učitelj Ludvik Tavčar in učiteljica Marija Zupanc. Kasneje sta se	poročila in si ustvarila družino. V Rakitni sta bila več kot deset let.	Bila sta izredna človeka in za Rakitno pravi blagoslov. Do prihoda	Tavčarja je bila na Rakitni dvorazredna osnovna šola. Gospod Tavčar je	pri šolskih oblasteh dosegel, da so bili ustanovljeni štirje razredi	osnovne šole in štirje razredi višje narodne šole. Za te štiri razrede	smo dobili posebno spričevalo, ki je veljalo za vpis na srednjo šolo.	Prirejal je večerne šole za odrasle fante in dekleta. Učil je sadjarstvo	in v tistem času so posadili po Rakitni veliko sadnega drevja. Učil jih	je cepljenja in obrezovanja. Tavčar je Rakičane seznanil tudi s	čebelarstvom. Zaradi njegovih vsestranskih sposobnosti in prizadevanj se	je vas dvignila iz zaostalosti in dosegla gospodarski, zlasti pa	kulturni napredek. Prirejali smo igre, imeli smo dober pevski zbor, ki	ga je vodil organist in zborovodja Anton Rot. Vedno se je nekaj dogajalo	tudi za dekleta in žene, ki se jim je posvetila gospa učiteljica. Pod	njenim vodstvom so se naučile veliko ročnih del in vezle čudovite prte.	Vsako leto so svoje izdelke tudi razstavile. Učiteljica je organizirala	tudi kuharske tečaje. Danes še živeči Rakičani ugotavljamo, da sta se	oba dobesedno razdajala za napredek vasi, zato smo jima vedno hvaležni	in ju ne bomo nikoli pozabili. Vse to lepo in bogato kulturno življenje	se je s pričetkom vojne in revolucije za vselej uničilo. </p>
						<figure>
							<graphic url="slike_z_52/z_52_27.png"/>
							<head>Družina Šušteršičevih – sedijo z leve oče Janez, hčerka Jožica,	ženin Ivan Kržič, nevesta Ančka Šušteršič, mama Ana, hčerka Milka in	sin Janez, zadaj stojijo z leve hčerka Angelca in sin Jelko</head>
						</figure>
						<p>Pri nas doma se je reklo pri Jernejčkovih, pisali smo se Šušteršič. Našim	staršem Janezu (1875) in Ani (1891) se je rodilo 12 otrok. Ostalo nas je	deset živih. Imela sem šest bratov in tri sestre. Sem predzadnji otrok,	rojena leta 1928. Bila sem zelo vedoželjna deklica, vendar sem se lahko	izobrazila šele po vojni. Moje življenjsko vodilo je bilo: »Znam in	zmorem.« Bila sem vzdržljiva in nepopustljiva. </p>
						<p>Imeli smo srednje veliko posestvo z vrtom okrog hiše, njivami in gozdovi,	ki so bili glavni vir dohodkov. Imeli smo vola, kravi in nekaj teličkov.	Z voli smo obdelovali njive, predvsem pa smo si služili z vožnjo	hlodovine iz gozdov. Moj oče je bil eden od številnih »frohtarjev« –	prevoznikov, ki so iz gozdov večjih posestnikov vozili hlodovino v	Podpeč h Kobiju. Ta je imel veliko žago in je običajno odkupoval	hlodovino od lastnikov gozdov. Gospodinje so prodajale mlade pujske za	rejo. Spominjam se tudi, da so se možje in fantje s »pleničkami« –	sekirami z dolgimi rezili odpravili celo na Hrvaško. Tam so tesali	tramove za železniške pragove. Za zaslužek je bilo težko, zato so se	mnogi že okoli leta 1930 odpravili v Francijo. Tudi starejša brata sta	odšla med prvimi in se nista vrnila. S tem jima je bilo prihranjeno	trpljenje med vojno. Trije Rakičani, ki so se vrnili tik pred vojno, pa	so tragično končali. </p>
					</div3>
					<div3>
						<head>Prva spoznanja ob pričetku vojne</head>
						<p>Spominjam se lepega običaja, ko smo vaščani Boršta nosili devet dni pred	božičem kip Marije, od hiše do hiše. Molili smo in peli, da je odmevalo	po vasi. Zadnji, deveti dan, smo Marijo prinesli k sosedovim –	Jeršinovim. Tam smo molili, peli, na koncu so nas pogostili z dobrotami.	To je bilo v adventu leta 1940. Takrat je bila z nami Marija Gradišar,	pravili smo ji Zalovka. Živela je v Zali ob potoku Zali in v njen mlin	smo Rakičani nosilo žito. Ta večer je bila zelo zgovorna in nas je	opominjala pred hudimi časi, ki se nam bližajo. Čudili smo se, da ve	toliko stvari, ki jih mi nismo poznali. </p>
						<p>V mlinu je živel skupaj z njo tudi njen sin Lojzek z družino. Bil je	lovski čuvaj, star je bil blizu 30 let. Kmalu ob pričetku vojne pa smo	opazili, da se v mlinu v Zali zbirajo okrog Lojza neznani ljudje.	Nobenega nismo poznali, razen dr. Tavčarja, ki je imel v Rakitni že pred	vojno lepo hišo. Moja starejša sestra mi je povedala, da je v mlinu	prvič slišala besedo »likvidacija«, vendar ni vedela kaj to pomeni.	Nekoč je Lojze v vaški gostilni med pogovorom rekel moji sestrični	Mariji Šušteršič, ki mu je stregla: »Kmalu se bo pričela vojna, mi samo	čakamo pripravljeni. Takrat bomo dobili oblast mi. Pobrali bomo velikim	kmetom.«</p>
						<p>Verjetno je bilo že med vojno, ko se je nekoč ustavil pri mojem sorodniku	Jožetu Rotu, posestniku in kmetu. V pogovoru je Lojze med drugim rekel:	»Čisto vseeno je, če ostane v Rakitni samo deset kmetov.« »Kaj pa	ostali?« je vprašal Rot. »Pobili jih bomo, saj smo cigane tudi«. Mislil	je na cigane, pobite v Iški.</p>
						<p>Pomladi leta 1942 je pričel Lojze pridobivati najboljše kmečke verne	fante iz Rakitne in jih nagovarjal, naj se pridružijo partizanom. Fantje	so nasedali, ker so bili vsi proti okupatorju. O idejah komunizma in	revolucije se jim niti sanjalo ni. Prav tako ne prebivalcem Rakitne. Ko	so se partizani pojavljali v manjših skupinah, smo jih prijazno	sprejemali in postregli. Gospodinje so za lačne partizane pekle kruh,	čeprav ga sami največkrat nismo imeli. Okupatorja nismo poznali in ga	tudi nismo želeli spoznati. Prve Italijane smo videli šele v roški	ofenzivi. Spominjam se partizanskega mitinga na Rakitni, z veliko	govorov, recitacij. Takrat sem tudi prvič slišala partizanske pesmi ob	spremljavi harmonike in navdušeno tudi sama pela »Hej brigade«. Še danes	mi je živo pred očmi partizanka, ki je deklamirala »Še bomo jedli	kolače«. </p>
						<p>Kmalu so se nam začele odpirati oči. Ko smo nekoč partizanom postregli	pečenko, je na samem stopil k meni mlad partizan z Dolenjskega in mi	šepnil: »Ali vidiš, oni jedo pečenko, mi pa iz kotla na vodi kuhan	močnik!« Zvedeli smo tudi za prve »terence«, vendar sprva nismo vedeli,	na kakšen način sodelujejo s partizani. Pri Logarju v utici na vrtu je	bil nekaj dni zaprt Tone Kovačič, ki se je pred vojno vrnil z dela v	Franciji. Videli smo ga, ko ga je partizan peljal skozi Rakitno v smeri	proti Cerknici. Bil je oblečen v črn usnjen jopič, ki ga je zaslužil v	Franciji. Od takrat Kovačiča nihče več ni videl. Ljudje pa so pričeli	govoriti, da je izginil v Krimski jami. Ali more biti res, da so ga	likvidirali zaradi jopiča, kot so pravili ljudje? Pravili so tudi, da je	likvidator partizan Jager, domače ime Jože – Štajerc, ki je na belem	konju večkrat jahal po Rakitni. Ko se je pastir Bezek vračal iz Padeža,	kjer je bil za pastirja, domov k mami na obisk, so ga zajeli partizani	in ga hoteli na silo odvesti s seboj. S privzdignjenimi rokami jih je	prosil, naj ga pustijo domov. Partizanka je o tem dogodku pravila v	Novakih: »Njegove privzdignjene roke so me tako zjezile, da sem ga takoj	počila.« Taki in podobni dogodki so postajali del vsakdana na Rakitni.	Partizani pa vedno bolj nepriljubljeni. </p>
					</div3>
					<div3>
						<head>Italijanska ofenziva</head>
						<p>Kmalu je bila napovedana italijanska ofenziva. Ljudje iz nižje ležečih	vasi (Preserje, Kamnik) so pribežali v naše kraje in se utaborili ob	gozdu. Bili so prestrašeni in obupani. Rakičani smo vso hrano, obleko in	druge vredne stvari odpeljali v gozd. Italijanski vojaki so že zasedli	hribovje okrog Rakitne in počasi prodirali v vas. Moški so se večinoma	umaknili v gozdove in tam čakali, kaj bo. Partizani so se do zadnjega	umaknili proti Kočevju. </p>
						<p>Italijanski vojaki so vse može in fante, ki so jih našli doma, odpeljali	v vaško gostilno. Po njivah in travnikih so našli listke s partizanskimi	parolami, zato so lastnike parcel zaprli. Zaradi posredovanja domačega	župnika in župana so iz zapora izpustili vse domačine razen štirih. Šef	policije je ukazal ustreliti vse, ki so zaprti. Poleg teh so vojaki	ustrelili še dva domačina, ki sta se vračala iz gozda domov. Ko so se	kasneje moški iz gozda vrnili domov, jim Italijani niso delali težav.	Vas je namreč naselila navadna italijanska vojska. Ogradili so središče	vasi z bodečo žico in ostali v Rakitni do kapitulacije Italije. V vasi	so si uredili vojaško kuhinjo. Po dolgem času smo se najedli vojaške	mineštre. Dobili smo živilske karte in bili preskrbljeni z makaroni in	rižem. Do kapitulacije Italije nismo bili več lačni. Italijani so se pri	nas udomačili. V nedeljo so hodili k maši, tako kot vsi vaščani. V	ogrado, rekli smo blok, smo zvečer seganjali živino. Partizani so se	pričeli že vračati in ropati domačije. Običajno so prišli ponoči,	razbijali s puškinimi kopiti po vratih in pobrali vse, kar so našli.	Pred njimi smo trepetali in bili zadovoljni, da smo ostali živi. Zdaj	smo se njih bolj bali kot Italijanov. V tem času so Italijani poslali v	internacijo nekatere Rakičane, sicer pa niso izvajali nobenega pritiska	na domačine. </p>
						<p>Eden tistih rakiških kmečkih fantov, ki so bili pomladi iz idealizma	pristopili k partizanom, je po ofenzivi pobegnil od partizanov. To je	bil domačin Ivan Petelin. Sestal se je z rakiškimi fanti, ki so bili	namenjeni, da odidejo k partizanom. Moj brat Jelko, ki je tudi hotel med	partizane, je bil takrat med njimi. Ivan jim je zabičal: »Fantje, ne	hodite v partizane! Naše ljudi pobijajo, bil sem poleg, ko so umorili	tvoji sestrični« (mislil je na naši sestrični Ančko in Pepco). »V	Krimsko jamo smo pometali okoli 90 Slovencev«. Fantje so ga takoj obsuli	z vprašanji. Na kratko jim je odgovoril: »Če bom ostal živ, bom ob koncu	vojne povedal vse, kar sem doživel v partizanih«. Prijavil se je na	italijansko poveljstvo v bloku, da bi ga zaščitili pred partizani.	Poslali so ga v internacijo, od koder se ni več vrnil. Italijani so	hkrati pošiljali v internacijo ljudi, ki so sodelovali s partizani in	ljudi, ki so se odvrnili od partizanov. Jasen dokaz, da so za Ivana	Petelina poskrbeli partizani, da je bil poslan v internacijo in se ni	več vrnil. Ali ni to tudi pojav kolaboracije? </p>
					</div3>
					<div3>
						<head>Strahote ob Krimski jami </head>
						<p>Kdo sta bili moji sestrični Ančka in Pepca Obreza iz Begunj pri Cerknici,	po domače Lukovi? Pepci por. Šivič so tega leta Italijani ustrelili	moža, zato se je iz Osredka z obema otrokoma, Slavkom in Mimo, vrnila	domov k staršem v Begunje. Ančka je našo družino večkrat obiskala. Mami	je rekla, naj partizanom vselej, kadar pridejo, damo jesti, ker so	lačni. Mama ji je odgovorila, da jim damo vedno, ko se pojavijo, tudi če	smo sami lačni. </p>
						<figure>
							<graphic url="slike_z_52/z_52_28.png"/>
							<head>Skupina rakiških domobrancev, vsi so izginili v povojnem	genocidu</head>
						</figure>
						<p>Pred ofenzivo, ko so partizani pobili največ domačinov, so neko nedeljo	popoldne prišli k Lukovim trije partizani, domačini. Povabili so Ančko	in Pepco, naj gresta z njimi v vas, na veselico. Oče jima je branil, naj	ne hodita, vendar so partizani postali nasilni in očetu zagotovili, da	ju pripeljejo do večera nazaj. Toda Ančke in Pepce ni bilo nikoli več	nazaj. Istočasno so iz Begunj odpeljali tudi Podlipnikovi (Ivančičevi)	dekleti, Angelo in Anico, sosedi in prijateljici Ančke in Pepce. Iz	Begunj proti partizanskemu taborišču v bližini Krimske jame so v vasi	Otave mimogrede odpeljali še Malčkovo dekle, Ivanko Purkart. </p>
						<p>Na kakšno »veselico« so odpeljali dekleta? Po pričevanju partizanskega	stražarja Vidmarja se je mnogo let po vojni zvedelo, da ne bo nikdar	pozabil grozot, ki so jih partizani v taboru počenjali z dekleti. Baje	so jih devet dni posiljevali in si jih zverinsko podajali. Nazadnje so	jih privlečene za lase žive vrgli v Krimsko jamo. Še tri dni so lahko	partizanski borci slišali vpitje na pomoč. </p>
						<p>Ančkini in Pepcini starši so z vnučkoma vsak dan čakali, da se vrneta	hčerki. Staršem so lagali, da sta hčerki gotovo pri partizanih v	Kočevju. Sprva sta verjela, ker je bila Ančka vedno naklonjena	partizanom. Ko pa se je v Rakitni pričelo šušljati o Krimski jami, sta	pričela dvomiti tudi starša. Bila sta stara in onemogla in naša družina	jima je pomagala pri delu. Po vojni sta kmalu umrla, vnuka Slavka so	poslali v prevzgojni zavod. Na vsem lepem je tragično umrl v	Rajhenburgu, kjer naj bi se ponesrečil z bombo. </p>
					</div3>
					<div3>
						<head>Vaške straže </head>
						<p>Poleg tega, da so partizani ogrožali življenja Rakičanov, so ogrožali	njihovo preživetje. Preko noči so iz hlevov pobrali skoraj vso živino in	jo odpeljali, skupaj z voli, ki so jih Rakičani potrebovali za obdelavo	njiv in za zaslužek pri delu v gozdu. Zato so bili možje in fantje	prisiljeni, da ustanovijo vaške straže, ki so čuvale naše domove in	imetja. Po kapitulaciji Italije so se umaknili v Borovnico in se	pridružili organiziranemu domobranstvu. </p>
						<p>Vaškim stražam se je pridružil moj brat Jelko (1921). Pred tem je bil v	službi na železnici v Ljubljani, prav tako tudi brat Lojze (1915).	Stanovala sta skupaj s tremi železničarji v Ljubljani, v Zeleni jami;	nekdo jih je izdal Italijanom, da nosijo partizanom pošto. To je bilo še	pred italijansko ofenzivo. Vso skupino so Italijani zaprli v Ljubljani.	Po srečnem naključju je Jelku uspelo pobegniti, ostale štiri, skupaj z	Lojzetom, pa so poslali v internacijo v Italijo. </p>
						<p>Jelko nam je pripovedoval: »Mene so zaprli v posebno sobo in tri dni	nisem dobil ničesar jesti. Nekje sem staknil žebelj in z njim vse dni	rahljal zid, kamor je bila pritrjena okenska mreža. Uspelo mi ga je	zrahljati, upognil sem mrežo, v šipi pa opazoval stražarja. Ko se je	sprehajal, je občasno za nekaj trenutkov izginil za vogal. Odločil sem	se, skočil iz prvega nadstropja na tla, tekel za Bežigrad k bratu	Tonetu, ki mi je dal jesti. Bil sem brez dokumentov, brez hlačnega pasu	in vezalk. Imel sem k sreči le železniško kapo, ki me je reševala.	Nemoteno sem prišel na kolodvor in se skril v vagon k zaviraču. Slučajno	je vlak peljal proti Preserju. Na postaji sem skočil z vlaka. Italijani	so streljali za menoj in skrit sem pričakal večer. Zgodaj zjutraj sem	padel v bitko med partizani in Italijani, v gozdu na poti proti Rakitni.	Ležal sem na tleh in k sreči me ni zadela nobena krogla. Ker nisem imel	dokumentov, sem šel trikrat h karabinjerjem na Rakitni, da bi povedal,	kaj sem storil. Vsakič so me odslovili, ker so imeli važnejše posle. Med	tem časom je prišel od partizanov Ivan Petelin in mi povedal, kaj se je	zgodilo s sestričnama, Ančko in Pepco, in kaj se dogaja v taborišču ob	Krimski jami. Ni mi preostalo drugega, kot da sem se pridružil vaškim	stražarjem«. </p>
						<figure>
							<graphic url="slike_z_52/z_52_29.png"/>
							<head>Janez Šušteršič (1904) - umorjen 1945</head>
						</figure>
						<p>Starejši brat Janez, ki je bil ves čas doma, na posestvu, se je pridružil	domobrancem šele po kapitulaciji Italije. V postojanki v Borovnici je	bil oskrbnik hleva za konje in mule, nasprotno od brata Jelka, ki je bil	v domobranski vojski v Rupnikovem bataljonu. Brata Lojza je italijanska	internacija zelo spremenila. Ko se je vrnil domov v Rakitno, po	kapitulaciji, je hotel ves navdušen takoj v partizane. Mama ga je	svarila naj počaka, dokler se stvari ne umirijo. Tako je odšel v	Ljubljano, ponovno v službo na železnico. Ostal je vse življenje	naklonjen komunističnemu sistemu, vendar ni užival nobenih privilegijev,	nasprotno, režim ga je celo zapostavljal, ker je imel dva brata	domobranca. Lojze je zvedel kasneje, da ju je izdal partizanski	aktivist. Po vojni je bil poslan v Kočevje, tam živel in si zgradil lepo	hišo.</p>
						<figure>
							<graphic url="slike_z_52/z_52_30.png"/>
							<head>Jelko Šušteršič (1921) - umorjen 1945</head>
						</figure>
						<p>Jelko in Janez sta bila z domobranci vrnjena s Koroškega. Po	pripovedovanju mladoletnega domobranca Ivana Rota iz Rakitne je bila	zadnja postaja mojih obeh bratov v Teharjah, kjer ju je Ivan Rot	zadnjikrat videl.</p>
						<p>Starejši gospodarji na Rakitni niso bežali na Koroško. Ponje je prišel	terenec, domačin iz Rakitne, in jih odpeljal v Logatec. Tudi ti se niso	nikoli vrnili. »Dobili so, kar so zaslužili«, je pojasnil »terenec«.	Zelo verjetno je mislil, da bodo pravično sojeni. Ko so odhajali	domobranci preko Rakitne na Koroško, mi je namreč ta terenec rekel:	»Vesel sem, da je konec vojne. Domobranskim voditeljem bodo sodili,	ostale pa bodo pustili domov«. O tem je bil verjetno prepričan in si to	želel, ker pa se je zgodilo drugače, je bilo žal tudi njemu. Težko je	živel, ker je bil drugače dober človek. </p>
					</div3>
				</div2>
			</div1>
			<div1>
				<head>Usode in pota</head>
				<div2>
					<head>Uvod</head>
					<div3 type="div3" subtype="intro">
						<p>Kdorkoli opisuje Koroško prve tedne maja leta 1945, se ne more načuditi,	kako nedotaknjena je bila, medtem ko je bila ostala Evropa v ruševinah	in pepelu. Šele potem se spomni njenih jezer, livad, gora in rek, zlasti	Drave. V tem času namreč pomladansko sonce neusmiljeno topi sneg na	Visokih Turah, zato so reke najbolj mogočne.</p>
						<p>Kako varljiv je bil ta videz! Čeprav je zid strmih karavanških gora	videti neprehoden, ni bil ovira za trume bežečih ljudi, oboroženih ali	golorokih, in njihovih krvi željnih preganjavcev. Na zemljevidu Evrope	prvi teden maja 1945 vidimo peščeno uro dveh področij, ki so ju še	obvladovali Nemci, zgoraj Češko, spodaj pa Slovenijo in Koroško, ki ju	veže ožina med Linzem in St. Poeltnom, na zahodni strani Američani, na	vzhodni Rusi. Vojna v Evropi se je končala pred Ljubljano. Kasnejši	boji, o katerih pišejo naši, so bili oviranje in preganjanje nasprotnika	na begu, samo pohlep po krvi. Ponovil bom velikokrat zastavljeno	vprašanje, zakaj se Nemci niso vdali takoj po Hitlerjevem samomoru ali	vsaj 4. maja, ko so podpisali vdajo v Italiji. Zakaj so kljubovali in	umirali še teden dni? Odgovor je jasen: hoteli so se vdati zahodnim	zaveznikom in ne Rdeči armadi, še manj Titovi vojski. Z vzhoda in juga	so hoteli potegniti v središče čimveč svojih enot in civilistov. Od	vsega jih je najbolj skrbela usoda Loehrove armade na Balkanu. Ko je	namreč Rdeča armada zasedla Romunijo in vdrla na Madžarsko, se je Loehru	direktna pot za umik zaprla. Podati se je moral na ovinkasto pot preko	Bosne. Vse poti so vodile na Koroško.</p>
						<p>V tisti kaos so padli tudi osemnajstletna Marija Kosmač z Javornika pri	Jesenicah, delavec Ivan Preželj iz Zabreznice in uradnica Marija Vodišek	s Koroške Bele. Pota vseh treh so se namreč križala v Begunjah na	Gorenjskem. Ko je partizanska vojska 19. maja 1945 z Angleži podpisala	pogodbo o vračanju zajetih, se je tudi obvezala, da bo v dveh dneh	Koroško zapustila. Iz Celovca se je umaknila 20. maja in takrat	odpeljala s seboj zapornike, ki jih je nabrala, ravno tako tudi tiste,	ki so se gnetli v šoli v Bistrici v Rožu. Kot bomo izvedeli, je celovške	ujetnike peljala z avtobusi, druge pa s tovornjaki. Korošci in Gorenjci	so prišli najprej v Begunje, drugi v Šentvid.</p>
						<p>Na avstrijskem Koroškem so še danes slabo zapisane predvsem Begunje.	Partizani so namreč nekaj sto domačinov v času svoje kratkotrajne	vladavine na severni strani Karavank aretirali in ob umiku odpeljali v	Slovenijo. Nekaj več kot sto se jih nikdar ni vrnilo domov. Za večji del	so bile zadnja postaja pred smrtjo ravno Begunje. Komunisti so s tem	napravili koroškim Slovencem medvedjo uslugo. Res so bili za svoje	zločine po avstrijskem Koroškem, ki so jih zagrešili med vojno in po	njej, amnestirani, s tem pa so ostala dejanja nerazjasnjena in vse je	padlo podobno kot v Tržaški in Goriški pokrajini na ramena Slovencev kot	takih in ne v breme komunističnih revolucionarjev.</p>
						<p>Lani so v Begunjah postavili novo ploščo, ki priča o tragični zgodovini	tega gradu v času 2. svetovne vojne. V njem je sedaj psihiatrična	bolnišnica, nič pa ne priča o vsaj tako žalostnih dogodkih na istem	prostoru po 9. maju 1945. Tudi naši trije, vsak iz drugega okolja in	drugačne miselnosti, so se znašli v tem zaporu v najbolj nevarnem času	maja in junija 1945, ko človeško življenje ni bilo vredno počenega	groša. Bili so priče, kako je na videz osvobojeni begunjski grad prevzel	staro nalogo. O svojih doživetjih je pred leti pripovedovala Marija	Hilda Kosmač, poročena Todorovič, odšifrirali smo zapis Ivana Prežlja,	nedavno pa je s svojim prispevkom kot živ leksikon priskočila na pomoč	še Marija Vodišek. Take so njihove zgodbe! </p>
						<docAuthor>Tine Velikonja</docAuthor>
					</div3>
				</div2>
				<div2>
					<head>Kam pa ti, punčka?</head>
					<docAuthor>Marija Kosmač</docAuthor>
					<div3>
						<head>Peš skozi karavanški predor</head>
						<p>Pravite, da ni moglo biti 3. maja, ker takrat partizanov še ni bilo na	Koroškem, ampak v ponedeljek 7. maja 1945. Šele takrat da so partizani	Kokrškega odreda kot prvi zlezli čez Karavanke in zasedli Bistrico v	Rožu ter dobili tudi mene. Tistega dne sem se odpravila z vlakom v	Celovec. Imeli smo poznane v znani špeceriji in smo se navadili, da smo	ves čas nemške okupacije hodili k njim po mesečne obroke hrane. Mama je	pošiljala mene in mi dajala za spremstvo enega od bratov. Čeprav sta	bila stara osem in deset let, sta mi bila vseeno v pomoč in varstvo. S	seboj sem nesla karte oziroma nakaznice za hrano za šest ljudi, kolikor	nas je bilo v družini, in denar. V Celovcu so nam nakupljeno lepo	zložili v prtljago, ki smo jo prinesli s seboj. Četrt ure pred odhodom	vlaka nam je uslužbenec vse skupaj pripeljal na kolodvor, vlak se je	vračal ob šestih popoldne, in za mesec dni smo bili preskrbljeni. Le	zdaj, ko sem šla na tako pot zadnjikrat, ni šel z menoj eden od bratov.	Spremljal me je sosedov fant, Zdravko Črv.</p>
						<p>Oče Anton Kosmač je bil elektrodelovodja v jeseniški železarni. Naša	družina je veljala za nemško, ker je bila očetova mama doma iz Gradca.	Čeprav je živela pri nas, se nikdar ni dobro naučila slovensko in zato	smo v njeni navzočnosti v želji, da bi nas razumela, govorili nemško.	Njena pomoč je bila dragocena. Moja mama Angela roj. Klinar je namreč	zbolela za multiplo sklerozo in nekaj let pred vojno obležala. Da je	bila stiska še hujša, se je eden od bratov rodil slaboumen. Govorili so,	da je do tega prišlo zato, ker je bil deset dni prepozno rojen. Stara	mama je imela zato precej besede, saj je bila ona tista, ki je vodila	gospodinjstvo. Kljub dvema bolnikoma v družini smo shajali. Oče je bil	skrben in dober. Ko je prišla okupacija, je ostal na istem delovnem	mestu kot prej, to pa je že pomenilo, da je sodeloval z Nemci. Partizane	smo podpirali tako kot drugi, saj se drugače ni dalo. Pazili smo samo,	da bi Nemci tega ne izvedeli. Podporo smo dajali preko mamine družine.	Ti so bili zelo aktivni v OF.</p>
						<p>Vendar to ni bilo dovolj in zgodilo se je, da se je oče partizanom hudo	zameril. Vtepli so si namreč v glavo, da bodo izpeljali diverzantsko	akcijo v sami železarni. Glavno nalogo so poverili ravno njemu. Nastavil	naj bi bombo, ki bi uničila njen ključni del, srce tovarne,	Unterstation. Neko jutro ga je čakalo pismo, kjer je podrobno pisalo,	kaj mora storiti. Sodelovanje je odklonil. Trdil je, da bi bila to	norost, od tega ljudje živijo in še več jih bodo pobili. Zamera je	ostala in tudi strah. Zato je nekaj dni pred koncem vojne odšel v	Avstrijo. Moralo je biti 2. maja. Mami je rekel: »Umaknil se bom in	počakal, da se razmere uredijo. Saj vidiš, da so same barabe. Nič ne	boste imeli od tega, če bom mrtev.« Kako prav je imel, se je pokazalo	kasneje. Mene so preganjali samo zaradi njega.</p>
						<p>Ko sem se torej 7. maja peljala z vlakom v Celovec, so Bistrico v Rožu	napadli partizani, zasedli železniško postajo in nas zaustavili.	Potnikov nas je bilo komaj za prgišče. Ne vem, kam se je izgubil	Zdravko. Sama sem ostala na postaji z nahrbtnikom, kovčkom, denarjem in	kartami in nisem vedela, kam naj bi šla. Ker sem bila suha in nerazvita,	sem bila videti mlajša. Približa se mi eden od partizanov in vpraša:	»Punčka, kam pa ti?« Odgovorim mu: »Ne vem, kam bi šla. Bila sem na	vlaku.« Pa reče: »Tukaj se usedi na voz, te bomo peljali v šolo, jutri	pa boš šla lahko naprej.« Drugega dne me niso več pustili ven. Prihajali	so vedno novi ljudje. Spraševala sem se, kaj je to. Večino so zajeli pod	Ljubeljem. Bili so begunci iz Ljubljane, nekaj pa je bilo tudi Korošcev.	Nabralo se nas je nekaj sto, mogoče tisoč, tako da v šoli ni bilo	prostora za vse in so bili tudi zunaj. Minil je kak teden, ko so se	pojavili Angleži s tanki. Videli smo jih, kako so se peljali mimo. Čez	dober teden so partizani prejeli ukaz, da se morajo umakniti s Koroške.	Pravite, da je bilo 20. maja. Ob pol treh so nas zbudili in razvrstili v	kolono. Poznala sem mladega partizana, Kolčnikovega z Javornika.	Vprašala sem ga, kam gremo, pa mi je odgovoril: »V Rosegg, od tam pa te	ne bo več nazaj.« »O Bog!« Kolona je bila dolga, da ji ni bilo videti	konca: otroci, žene, starčki. Gnali so nas po glavni cesti proti zahodu.	Ko sem tako mahala s praznim kovčkom sem in tja, se mi približa nek	partizan in pravi: »A ti si pa kar sama?« »Ja, nimam namena, da bi ušla,	vem pa tudi ne, kaj hočete od mene. Po hrano sem se peljala v Celovec.	Poglejte, kovček in nahrbtnik imam, oboje prazno, karte in denar. Bila	sem na vlaku.« »To pa ne bo šlo. Poglej tisto hišo! Ko bova šla mimo, te	bom kar iz vrste potisnil, ti pa skoči in se izgubi!« Ubogala sem ga,	ušla z vrste in tekla, kar so me noge nesle. Bila sem še toliko pri	sebi, morate si misliti, da sem šla v neko trgovino in dvignila zalogo	hrane za vseh šest kart, si natlačila kovček in nahrbtnik. Zdaj moram do	Podrožce in domov. Prvega moškega, ki je šel mimo, sem vprašala: »Kje se	pride od tod do Rosenbacha? Pa ne po cesti, ampak po gozdu.« Imela sem	srečo: bil je vojni ujetnik, Italijan, doma iz Milana, zdaj pa je	stanoval v Rosenbachu. Poznal je pot. Nosil mi je kovček, da sva hitreje	hodila. V Podrošci je šel v eno od nizkih hiš, mogoče so bile barake,	kjer so imeli Nemci vojne ujetnike. Tam je bila gospa, ki mi je	pomagala, da sem se umila. Odpravila sem se na železniško postajo in	izvedela, da vlaki ne vozijo. Šla sem k šefu postaje in mu razložila, da	moram domov. Odsvetoval mi je: »V predoru je vse minirano in so tiri	pokvarjeni.« Nisem se pustila odgnati: »Doma imam bolno mater in brata,	oče pa je odšel v Avstrijo, ker se je bal partizanov. Kako bodo brez	mene?« »Ne hodite! Boste stopili na mino, pa bo konec.« »Vseeno bom	šla.« Povedal mi je, da bom potrebovala dovoljenje. Dajejo ga Francozi.	Šla sem k njim in ga dobila.</p>
						<p>Skozi predor sem se odpravila naslednje jutro ob pol petih zjutraj. Bila	sem otovorjena z nahrbtnikom in kovčkom, napolnjenima s hrano. Vstopila	sem v popolno temo. Dišalo je po sajah. Hodila sem med tiri. Od časa do	časa sem se ustavila, se usedla in razmišljala. Padala sem v neke luknje	in kovček mi je letel iz rok. Pa sem ga poiskala in pobrala ter šla	naprej. Videti je bilo, da ne bo nikdar konca. Začela sem jokati in si	rekla: »Tukaj ne bom prišla več ven.« Pa sem vstala in naprej, naprej.	Vedela sem, da predor spet ni tako dolg, vsak mesec sem se peljala skozi	in enkrat ga bo že konec. Na nevarnost, da bi lahko stopila na mino,	sploh nisem mislila.</p>
						<p>Kar osem ur sem hodila po temi. Bila je ena ura popoldne, ko sem	zagledala dnevno luč. Bila sem umazana, črna od saj in raztrgana, ravno	tako kovček in nahrbtnik. Šla sem v najbližjo hišo in prosila vode, da	sem se umila. Prosila sem za obleko in jo dobila. Da bom vse pustila pri	njih, potem pa poslala koga, ki bo vrnil obleko in vzel prtljago. In res	je to opravila stara mama. Ponoči sem se napihnila v telo, bilo mi je	slabo in odpeljali so me v jeseniško bolnišnico. Tam sem ostala nekaj	dni. Niso vedeli, kaj je z mano. Da so krivi strupeni plini v predoru.	Doma smo imeli telefon, da so lahko očeta poklicali v tovarno, kadar je	bilo potrebno. Tako sem večkrat klicala domov. Nekega večera mi mami	sporoči: »Veš kaj, zate je Škrinjarjeva Anica dala nalog, da te	aretirajo, ker da ti veš, kje je oče.« »Ne bo res. Maščevati se nam	hočejo.« Mama je nadaljevala: »Veš, te že pazijo. Partizani so spodaj v	bolnici in čakajo na take.« Naslednjega dne pa sem spet klicala domov in	mama mi pove: »Veš, da je Anica šla po mleko. Peljali so se z velikim	tovornjakom. Pri Radovljici je velik breg in ravno tam je skočila z avta	in padla pod kolo. Bila je na mestu mrtva.« Kakor se čudno sliši, sem	vzdihnila v olajšanju: »Hvala bogu, pa jo je.«</p>
					</div3>
					<div3>
						<head>Jesenice, Begunje</head>
						<p>Pridem domov iz bolnice, pa pravi mamina mama: »Pojdi z menoj k nam, boš	imela nekaj časa mir.« Peljala me je na svoj dom v Trebež na Javorniku	ob poti na Javorniški Rovt. Sredi noči pa bum-bum, razbijanje po vratih.	Bila sta partizana, ki sta prišla pome. Peš sta me gnala najprej na naš	dom, od tam na Jesenice. Med potjo sem ju slišala govoriti: »Pa sva	mislila, kakšno živino bova peljala v arest, zdaj pa tale otrok.« Prišla	sem v stavbo, kjer je zdaj muzej. Polno ljudi, med njimi tudi očetova	mama. Čeprav je bila stara sedemdeset let in ni nikomur napravila nič	slabega, so jo zaprli, ker je bila Avstrijka: »Mama, kaj pa delaš	tukaj?« »Zaprli so me.« Po nekaj dneh so jo izpustili, mene pa na džipu	odpeljali v Begunje.</p>
						<p>Dosti sem prestala, ampak največji pekel je bil ravno tam. Vsa graščina	je bila polna ljudi. V sobi, kamor so me dali, se je dalo ležati, bile	so celo postelje, drugod pa ni bilo dovolj prostora. Hrane skoraj ni	bilo, ljudi so zasliševali, mučili, tepli. Vse se je slišalo, posebno	ponoči ni bilo miru. Ne vem, od kod so jih pripeljali, in ne, kako in	kam so jih odvažali. Najbolj sem se zapomnila partizana, ki so ga	klicali Andrejček. Prej je bil zobozdravnik na Bledu. Pokazal je name in	mi rekel: »Ti boš šla z menoj. Mi boš pomagala.« Odvrnila sem mu: »Saj	ne znam!« »Te bom že naučil.« V zaporu je popravljal zobe partizanom.	Obenem pa so mu vodili zapornike, ki so imeli zlate zobe, da jim jih je	pulil. Mislila sem, da me bo kap. Ni se dalo gledati. Zdržala sem,	videla in spoznala precej ljudi. Tehle se spominjam, ker so bili z	našega konca in sem jih poznala od prej. Bom kar prebrala: Rehbergar,	Košnik z Javornika, Murgelj, Konič, Zarja, moj stric Hardwieger,	generalni direktor Not. Med njimi je bil tudi Albin Dolinar. Ko sem ga	srečala na vrtu, sem ga vprašala, kako se je znašel v zaporu. Bil je v	nemški vojski. »Joj, Albin, kaj pa ti delaš tukaj?« »Na Koroškem sem se	predal z vsemi.« »Meni se zdi, da si ga polomil.« »Boš videla, da bo še	vse dobro.« »Prav, ti že veš.« Generalnega direktorja Nota sem videla	mrtvega na nosilih, ko so ga prinesli po stopnicah z drugega nadstropja.	V sobi je bila z menoj zaprta Planinškova. Moža so ustrelili že med	vojno, sin pa je bil advokat nekje v Nemčiji. Z menoj je bila tudi	Milica Zelenak z Jesenic, poštarica. Spoznala sem tudi zakonca iz	Kragujevca. Gospod je bil zaposlen tam v tovarni orožja. Na begu so ju	dobili partizani. Za glavnega rablja v Begunjah se ne spomnim več, kako	se je pisal, še je živ. Kasneje je postal direktor podjetja Cokla na	Blejski Dobravi. Imel je korobač in pretepal. Tudi jaz sem jih dobila od	njega. Saj rečem, če slišiš žensko, da joka, se da prenesti. Obupno pa	je bilo poslušati stokanje ponoči, ko so pretepali moške. Bil je tudi en	Zajdel, ki me je poznal: »Joj, zakaj nisem poslušal vašega očeta in šel	z njim, češ da so to barabe, ki jim ni nič verjeti, čeprav smo jim	pomagali. Nisem šel, zdaj pa poglej!« Imel je čisto črne oči od	udarcev.</p>
						<p>Izginili so 27. junija. Soba, v kateri sem bila, je bila v prvem	nadstropju, straniščno okno pa je gledalo na dvorišče. Vse smo slišali,	saj je bilo tako razgrajanje, da se ni dalo spati, pa tudi videlo se je,	čeprav je bilo ponoči. Svetile so luči. Vsakogar so najprej udarili s	puškinim kopitom po glavi. Potem sta ga dva pobrala in potisnila na	tovornjak. Odpeljali so tudi tiste, ki sem jih prej naštela, da so jim	pulili zobe. Tudi zakonca iz Kragujevca. Nekaj so jih postrelili na	koncu vrta, druge pa peljali nekam na Mežakljo, tako se je vsaj	govorilo, zares pa tega ne vem. To povem, ker me je najbolj razjezilo,	ko sem lani na TV poslušala Slovenka, kako se je pogovarjal s Pučnikom.	Rekel je, da za nobeno stvar ne ve. Taka laž, ko je bil pri vsem glavni,	saj je bil šef OZNE za Jesenice! Res ga v Begunjah nisem videla. Bom pa	še to povedala. Kasneje enkrat sem bila z možem v Zaki na Bledu in	srečala komandanta begunjskega lagerja. Pred vojno je bil cestar.	Prepoznal me je in se začel opravičevati. Potem pa je rekel: »Ja, potem	pa sta se Konobelj-Slovenko in Kristel tepla za zlato.« »Saj verjamem.«	Gospa iz Kragujevca mi je dala za pest lir in velik zelen kamen. Rekla	je, da je smaragd in veliko vreden, morda mi bo prišel prav. Slutila je,	kaj jo čaka. Zemelakova Milica mi je dala, preden so jo odpeljali, pošto	za domače. Ves čas sem jo imela s seboj in jim jo nesla, ko so me	izpustili. Ne da se povedati, kaj so bile Begunje po vojni. Tisto med	vojno se skrije. V srcu ti ostane za vedno.</p>
					</div3>
					<div3>
						<head>Šentvid, Kočevje</head>
						<p>Nato so me peljali v Šentvid. Ne morete si misliti, koliko je bilo tam	naroda. Ni se dalo ležati. Spominjam se, da so nas fotografirali, od	spredaj in od strani. Od vseh se spominjam Herija Kreina, hčerka bana	Natlačena je bila poročena z njim. Tožil je, kako je lačen, pa sem mu	obljubila pomoč. Prišel je namreč eden od partizanov in vprašal, kdo se	javi, da bo pral šinjele, vojaške plašče. Za plačilo bo dobil hrano.	Oglasila sem se, čeprav sem komaj stala. Peljali so me dol v pralnico.	Vzela sem gumijasto cev in plašče namočila. Potem sem šla v kuhinjo in	rekla: »Opravila sem, kakor so naročili. Zdaj so tako težki, ker so se	napili vode, da jih ne morem obesiti.« Dobila sem hrano, ker je bilo	tako naročeno. Zasliševal me je Ivan Volk-Pero, doma z Jesenic. »Kje	imaš očeta?« »Ne vem, saj se od njega nisem niti poslovila. Odšel je v	Avstrijo, kam, pa ne vem.«</p>
						<p>Enkrat julija, kdo bi štel dneve, so nas v Šentvidu ponoči zvezali z žico	po dve skupaj, mene z debelo gospo. Naložili so nas na tovornjak. Ko so	nas pretovarjali, sva morali skupaj skočiti dol. Težka, kot je bila, me	je potegnila za seboj in pri tem mi je žica zarezala rane na zapestju.	Poglejte, še danes se pozna! Naprej so nas peljali v tovornih vagonih.	Ustavili smo se v Kočevju. Prišli smo v taborišče na vzhodnem robu	mesta. Šestdeset žensk so nas dali posebej, sicer pa je bilo tam zaprtih	veliko ljudi, morda tisoč. Ko so nas pripeljali do rampe, so nas	pregledali, kaj imamo. Bila sem toliko brihtna, da sem si denar dala v	hlačke. Smaragd sem imela v škatljici. Ko jo je partizan, ki me je	pregledoval, odprl, se je kamen zasvetil v soncu. Na široko se je	zasmejal: »Ha, ha, ha!« in mi ga vzel. Zraven je bila cesta. Skozi mrežo	smo gledali, kako so gnali ljudi po njej: stare, mlade, matere z otroki.	Imeli smo jih za Slovence, vi pa pravite, da so morali biti to begunci	iz Dalmacije. Niso bili zvezani, vendar močno zastraženi. Še na misel mi	ni prišlo, kam gredo, dokler mi ni povedal partizan, ki sem ga spoznala,	kaj me čaka. Ko sem tako stala ob ograji in gledala ven, me je vprašal:	»Odkod pa si ti doma?« »Z Javornika.« On pa nazaj: »Jaz sem iz Kranjske	Gore, Lavtižar.« »Kaj pa si naredila, da si tukaj med temi. Kaj ne veš,	kaj te čaka?« »Ne vem.« »Pripravljeni ste za v Rog.« Joj, kako sem se	ustrašila! Začela sem se tresti. Dobro se je slišalo grmenje iz gozda.	Ob taki priliki je spet prišel do mene in se bolj razgovoril. Morda je	bil pijan, kaj vem. Kar govoril je in govoril. Da je vodil kolone do	jam, kjer so jih zverinsko pobijali. Najbolj se mu je smilil desetletni	pobič, ki ga je prosil: »Stric, nikar me ne ubij!« Odvrnil mu je, da	zaradi njega lahko gre, pa ga bo tisti, ki je za njim. Tudi v rove so	jih peljali in so zdaj napolnjeni z belčki. »Zakaj pa tako grmi?« »Ko je	jama polna, damo ekrazit in razrušimo odprtino, da se zakrije.« Bil je	prijazen fant. Vprašal me je: »Kaj si naredila. To tebe tudi čaka.«	Razložila sem mu, da nisem nič, samo zaradi očeta. »Nimam niti obtožnice	in ne sodbe.« »Bom šel pogledat.« Naslednjega dne mi je dal prav: »Res	je, nič nisem našel. Ne vedo, zakaj si tukaj. Tako pa se ne bomo šli.	Poštenost pa mora biti. Skrij se na pograd in bodi tam čisto mirna!« Bil	je prijazen fant. Rešil mi je življenje. Kasneje, ko je bil že doma, se	je obesil, in ko sem to izvedela, mi je bilo hudo. Hrana je bila pičla,	peteršilj in nekaj koruznega zdroba. Spoznala sem tudi partizana s	Primorske. Povedala sem, da imam lire, ki mu jih rada dam, če mi bo	prinesel hrano. Res sem mu dala denar, on pa mi je nosil kruh in	drugo.</p>
						<p>Najhujši je bil oficir majhne postave, ni bil Slovenec, spominjam se	njegovih zvezd na našitkih. Rad je jahal konja. Hodil je po barakah in	kogar je pokazal s prstom: »Ti, ti,« je bil odpeljan in ga nismo več	videli. Neka nedelja pa je bila zanj usodna. Deževalo je. Pridirjal je	po cesti v galopu in zavil proti taborišču. Vrata so bila na stežaj	odprta. Zaradi dežja je bil sklonjen in zato spregledal kovinski drog	počez nad vrati. Butnil je vanj z glavo, zletel s konja in konec.</p>
						<p>Lepega dne je prišel Lavtižar do mene in mi povedal, da bom šla domov.	»Veš, Eleonora Roosevelt je vprašala, kje so tisti ljudje, ki so jih s	Koroške odpeljali v Jugoslavijo. Da se bomo oprali, vas bomo nekaj	spustili na svobodo.« Zaprt je bil tudi zadnji generalni direktor	železarne Klinar. Rekla sem mu: »Ste vi gospod Klinar.« »Jaz pa sem	Kosmačeva in grem domov.« Prosil me je za svinčnik in papir, da je	napisal pozdrave po nemško svoji ženi, da bo izvedela, da je še živ.	Bila je Švicarka. Res so me izpustili in štiristopetdeset drugih. Vsaj	toliko jih je še ostalo in njihova usoda mi ni znana. Stali smo v vrsti	in čakali, da nas pokličejo. Dve uri je klical in klical, a mojega imena	ni bilo. Mislila sem že, da me je fant nalagal. Potem pa: Hilda Marija	Kosmač. Namesto da bi se oglasila, sem padla skupaj.</p>
					</div3>
					<div3>
						<head>Ne boste žrli slovenskega kruha!</head>
						<p>Bilo je 11. avgusta 1945. Podpisati sem morala, da bom tiho o vsem, in	tega sem se držala. Tudi staršem nisem povedala ničesar. Z menoj je bila	tudi Ivica Jekle iz Radovljice. Skupaj sva bili na vlaku. V Ljubljano	sem se pripeljala brez vsega, bosa, imela sem samo rdečo oblekico.	Poiskala sem gospoda Cerarja, ki je imel zelenjavo na tržnici. Moja	stara mama Ana Kosmač je imela majhno trgovinco in je pri njem včasih	kupovala. Poznal me je, ker sem šla večkrat z njo. »Kaj pa je z vami?	Kakšni pa ste?« me je vprašal. »Tam pa tam sem bila, iz Kočevja	prihajam. Lepo vas prosim, mi daste malo denarja. Vrnila vam ga ne bom,	ker nimam kje vzeti.« Hotel me je peljati v pisarno, da bo skočil domov	in poiskal ženine sandale. »Ne morem noter, sem vsa ušiva. Kar tu na	cesti vas bom počakala.« Dal mi je sto dinarjev, kar je bilo za tiste	čase veliko denarja. Jedli sva nekaj sladkega in spominjam se, da mi je	bilo slabo in sem bruhala. Šli sva na vlak. Ivica je izstopila v	Radovljici, jaz pa na Javorniku. Ko sem se peljala po mostu čez Javornik	nad cesto, sem v vrsti tovarniških hiš zagledala tudi našo hišo. Videla	sem, da so pred njo tuji ljudje. Na postaji sem vprašala, kje so naši.	Povedali so mi, da so jih selili na Koroško Belo k očetovi sestri. Od	tam je bil oče doma. Prva me je zagledala mama. Nosili so jo k sosedu na	vrt, da je ležala zunaj na zraku. Videla me je prihajati in se	vpraševala: »Kaj pravite, kdo je tista ženska, te pa še nismo videli.«	Ko sem se približala, me je prepoznala. Zjokala sem se: »Ne morem v	hišo. Sem vsa ušiva. Prinesite mi obleko, da se bom preoblekla, tole pa	sežgimo na vrtu!« Takrat pa v jok tudi mama: »Nobene stvari nimamo.	Popolnoma so nas okradli. Moji bratje so nabrali pri znancih stare	suknjiče, da smo se z njimi pokrili.« Ropali so delavci, ki so delali	pri mojem očetu in vedeli, da imamo. Mama se ni mogla braniti, saj je	bila priklenjena na posteljo. Potem so nekako le dobili obleko zame. Še	naprej je bilo hudo. Službe nisem dobila. Zmerjali so nas: »Ne boste	žrli slovenskega kruha!« Zbolela sem za vnetjem srčne mišice. Zdravniki	so bili dobri z menoj, zlasti dr. Brandstetter.</p>
						<p>Oče je živel štirideset let v Linzu in delal v železarni Voest. Deset let	je moral čakati, preden je dobil avstrijsko državljanstvo. Šele leta	1946 smo po Rdečem križu izvedeli, da je živ. Potem nam je pošiljal	pomoč. Vsa leta nas je podpiral, drugače ne vem, kaj bi bilo z nami. Po	trinajstih letih sem ga prvič obiskala. Slaboumnega brata so sprejeli v	Hrastovec. Sama sem ga peljala. Vendar ni bil tam niti eno leto, ko je	umrl zaradi tuberkuloze. Potem sem se na hitro poročila in ni mi žal.	Dobila sem oporo in konec je bilo preganjanja. Mama je umrla leta 1959.	Naslednje leto se je oče ponovno poročil. Umrl je leta 1985. Ostal je	vsaj živ, a biti sam v tujini, je žalost. Pravil nam je, da mu je	najhujše za božič. Takrat se spominja otrok in bolne žene. Kar umrl	bi.</p>
						<p>Bolna sem. Nisem tako stara, vendar ne bom več dolgo. Poslala sem na	občino o svojih zaporih. Odgovorili so, da nimajo o meni nobenih	podatkov in moram priskrbeti dve priči. Kako naj ju dobim. Edina, ki je	bila z menoj, je bila Ivica Jekle, ta pa je predlanskim umrla. Rekla sem	si, ne boste me! Dobila sem žensko, vse sva lepo napisali in natipkali	ter poslali v Ljubljano. Pa je tudi to prišlo zavrnjeno, da nimajo o	meni nič. Kako pa prej, ko so vedeli za vse, čim sem se kje prikazala,	pa naj je šlo za službo ali pomoč!</p>
					</div3>
				</div2>
				<div2>
					<head>Bučar bi me lahko rešil</head>
					<docAuthor>Ivan Preželj</docAuthor>
					<div3>
						<p>Naj napišem nekaj spominov iz vojne in po njej. Pred vojno sem bil	zaposlen pri Kranjski industrijski družbi na Jesenicah. Deset let sem	delal na oddelku za popravilo orodja in pri spuščanju železa. Zaslužek	je bil dober, delo pa nezdravo. Nihče od mojih tedanjih sodelavcev ni	več živ. Ravno do vojne sem si zgradil hišo na Zabreznici. Po vojni so	jo vzeli in skušali prodati. Vendar so bili ljudje toliko pošteni, da je	ni hotel nihče kupiti. Nazadnje so jo ponudili moji sestri in ta jo je	kupila in obroke odplačevala dolga leta. Po mojem bi mi morali ta denar	vrniti. V partizane me ni mikalo, čeprav sem dobil poziv. Prijatelji so	mi povedali, kaj počenjajo v hosti. Ker je postajalo nevarno, sem se od	doma preselil na Jesenice. Skušali so me ujeti, pa jim je spodletelo.	Nato sem se preselil v Kranjsko Goro, kjer so bili brez moči. Ob koncu	vojne sem v soboto 5. maja odšel na srečo čez Karavanke. V tisti	zmešnjavi sem med potjo zagledal v bolnici v Vrbi brata, ko je slučajno	pogledal skozi okno. Vendar pri njem nisem imel kaj iskati. S seboj sem	imel naslov očetovega prijatelja in ga poiskal. Ukradli so mi kolo. V	Celovcu so me blizu jezuitske kasarne obkolili trije partizani, eden od	njih je bil doma iz Žirovnice, bivši španski borec. Nisem pričakoval, da	bo kaj posebnega. Tudi sami so trdili, da moram sicer z njimi, da pa je	itak konec vojne. Kako sem se motil!</p>
						<p>V jezuitsko kasarno so vodili ljudi, ki so jih lovili po Koroški. Tam je	bil tudi dr. Grapar. Naletel sem na tri domobrance iz Čirč pri Kranju,	pa brata Zamljen iz Kamnika. Te so ustrelili, z njimi skupaj pa še nekaj	Hrvatov. V drugem nastropju so imeli vsak večer veselico in je pela	harmonika. Pri sebi so imeli domačina, ki je bil po poklicu trgovski	pomočnik. Dobro se je spoznal v mestu in jim pomagal na večernih	roparskih pohodih po gostilnah in pekarnah. Celovec je imel med vojno po	zaslugi župana Reima vsega dovolj. Po enem tednu so nas Angleži spodili.	Še to bi povedal, da prve dni ni bilo nobene komande. Potem je prišel	France Bučar in začel delati red. Klical je posamezne ujetnike in jih	spuščal iz zapora. Oblečen je bil v svetlo angleško uniformo in je bilo	videti, da je glavni. Tudi mene so pripeljali pred njega. Vpraševal me	je, kaj imam v torbi. V tistem je prišel v pisarno neki Miršov iz	Smokuča, ki me je poznal. Bučarju je namignil, naj me zadrži. Zato so me	odpeljali nazaj na slamo, ki smo jo imeli za posteljo. Za Bučarja moram	priznati, da so nekatere izpustili samo po njegovi zaslugi. Po nekaj	dneh so nas pričenjali nakladati na avtobuse, ki so jih nabrali po	Koroškem. Mislim, da je bilo vseh avtobusov, kamor so nas stlačili, pet.	Med nami je bilo tudi precej Nemcev v uniformah. V Begunjah so jih	preoblekli v stare cape. Tja so navlekli vseh vrst ljudi, tudi ženske.	Tam sem naletel na svojo mamo in teto, obe stari čez 55 let. Sreča za	nas je bila, da so bile zaprte tudi kuharice z Bleda, sicer bi šli od	lakote na drugi svet. Najhujše je bilo v bunkerjih, kjer so vsako noč	pretepali pijani partizani. Najbolj surovi so bili Strojčev iz Bohinja,	Bahek in Bohar z Jesenic, ne vem, če sem jih prav napisal, in še nekaj	podobnih. Iz Lesc je bil pekov, ki je bil v martinarni za šlosarja. Od	tam sva se poznala in me je zaščitil. Grdo so počenjali z direktorjem	tovarne na Jesenicah.</p>
						<p>Strojčev ga je ustrelil od zadaj skozi obleko, padal je in vstajal, star	čez 70 let, mi pa smo samo gledali. Po dveh mesecih so nas selili v	Šenvid, od tam smo videli domobrance, ki so jih vsak večer nakladali na	kamione. Za nas so govorili, da nas bodo poslali za tri mesece na delo v	Kočevje, pa bomo fraj. No, po enem mesecu je prišla amnestija in so nas	izpustili. Po mojem nekaj tisoč, pa ne vem, koliko je še živih. Štirje	smo bili skupaj. Hotel sem, da bi šli takoj čez mejo, pa je šel samo	Breznik Jaka, ki je sedaj v Milwaukeeju v Ameriki, druga dva so	ustrelili, mene niso ujeli kljub zasedam okoli hiše. Sedaj živim v	Kanadi.</p>
					</div3>
				</div2>
				<div2>
					<head>Pravi pekel je bil v Begunjah šele po vojni</head>
					<docAuthor>Marija Vodišek</docAuthor>
					<div3>
						<p>Kdor je med vojno živel na Jesenicah, je bil tako ali drugače povezan s	tovarno. Drži, da so partizani nameravali razstreliti najbolj važne dele	tovarne, saj piše o tem v svoji knjigi »Med Mežakljo in Karavankami so	se uprli« tudi Franc Konobelj - Slovenko, oznovec in udbovec, ki še	danes lagodno živi na Jesenicah. Da se je oče Hilde Kosmač temu uprl, je	zelo verjetno, saj bi bi bilo nekaj takega brez njega nemogoče	izpeljati.</p>
						<p>Marijo, mi smo jo poznali kot Hildo, sem poznala. Bila je čedno dekle. V	Begunjah sva bili nekaj časa skupaj v sobi. Imeli so jo za Nemko in jo	dali kasneje v skupino s tja pripeljanimi Nemci oz. Nemkami. Tisto, kar	je doživela z zobozdravnikom z Bleda, ji popolnoma verjamem, tudi sama	se spominjam tega človeka. Bil je oficir, ne vem pa, kakšen čin je	nosil. Generalni direktor jeseniške KID je bil Karel Nott in ne Noč ali	Loth. Videla sem, kako ga je Ludvik Ambrožič z Blejske Dobrave tako	močno udaril po zatilju, da se je stari gospod, mislim, da je imel 70	let, na licu mesta zgrudil. O gospe Planinšek iz Koroške Bele, od koder	je bil tudi Konobelj, sem že tudi pisala v Slovencu. Bili sva v isti	sobi, nosila je črnino, ker so ji partizani nekaj mesecev prej ustrelili	moža. Vem, kdaj so jo poklicali na zasliševanje. Zasliševalnica je bila	namreč tik nad našo sobo. Takrat, ko je bila tam, zasliševal jo je	Konobelj, je bilo slišati, kot bi premetavali pohištvo. Po tistem je	nismo več videli. Pozneje sem izvedela od njene nečakinje, ki je živela	v Kranju, da je nekaj let po teh dogodkih prišel k njim sovaščan, ki je	bil kot stražar prisoten pri njenem zaslišanju. Rekel je nekako takole:	»Moral sem priti povedat. S tem ne morem živeti. Medtem ko jo je	Konobelj zasliševal, so jo tako pretepali, da je na koncu bruhnila	pljuča – kri in kar pred njimi izdihnila.« Kje ležijo trupla tam umrlih,	pretepenih in mučenih, ve brez dvoma Franc Konobelj, pa tudi ta	Ambrožič, kasnejši direktor COKLE, ki še živi na Blejski Dobravi. Iz	tega kraja sta tudi brata Kersnik, Lado in Stane, tudi pretepača in	mučitelja. Vem, da je Stane postal kasneje upravnik ljubljanskih	zaporov. Umrl je pred letom ali dvema. Tistega dne oziroma noči, ko so	jih morili, se tudi sama dobro spominjam, nisem pa mogla gledati skozi	okno, ker je bila naša soba obrnjena v drugo smer. Vso noč je bilo	slišati kamione, ki so odvažali napol mrtve v razne skrite kraje na	Gorenjskem. Nekateri so povedali, da so jih vozili v Radovno in na	Poljane nad Jesenicami. O tem mora vse vedeti tudi Janko Repe iz	Spodnjih Gorij, njegov sin je zgodovinar Božo Repe. Janka sem poznala še	iz predvojnih časov. Živel je v Radovni, njegova sestra pa je redovnica	v Franciji v samostanu Notre Dame de Sion. Komunisti so ga dobili	popolnoma na svojo stran.</p>
						<p>Vem tudi, kako je bilo z Milico Zelenak. Tudi njo je zasliševal Konobelj.	Sama je prosila, naj jo zaslišijo, čeprav sem ji to odsvetovala. Z menoj	je delala v kuhinji, ko so jo prišli iskat. Čez kaki dve uri se je v	kuhinji prikazal Konobelj in kuharju z Bleda rekel: »Zelenakove ne bo	več v kuhinjo.« Zvečer, ko sem se vrnila v sobo, sem vprašala, če je	Milica prišla po svoje stvari, saj sem nekaj časa upala, da so jo	izpustili. Odgovorili so mi, da je ni bilo, pač pa je prišel po njene	stvari neki stražar. Šele ko sem se po treh mesecih vrnila na Jesenice,	sem lahko preverila, kdo se ni vrnil domov. Nekje proti koncu meseca	junija sta prišla v Begunje Niko Šilih in dr. Žiga Vodušek, oče	zgodovinarke Jere Vodušek-Starič. Vodušek me je pred leti tožil, ko sem	v Slovencu napisala, da je bila takrat tam narejena končna čistka.	Pozneje se mi je posvetilo, zakaj je svojo udeležbo pri tem poskušal	zanikati s tožbo. Takrat so namreč pobili vse nemško govoreče, tudi	tiste ugrabljene v Celovcu. Med njimi je bil tudi celovški župan in	njegova žena. To mi je povedala mati Ivana Prezlja, ki je bila skupaj s	sinom in sestro ugrabljena v Celovcu in s celovškim županom in še	nekaterimi Korošci prepeljana v Begunje. Ker je Lojze Peterle obljubil	Avstrijcem, da bo pojasnil izginotje ugrabljenih Avstrijcev, se je dr.	Žiga Vodušek kot pravnik ustrašil, da bo prišla zadeva pred mednarodno	sodišče. O tem sem takrat Peterleta obvestila s pismom, vendar kolikor	vem, ni v tej zadevi naredil nič. Če bi, se morda danes Kučan in	Združena lista ne bi sklicevala na AVNOJ in njegove sklepe. Če bo kdaj	treba in če bom še pri razumu, sem vedno pripravljena povedati, kar	vem.</p>
						<p>Kosmačevo so tako kot mene in mnogo drugih prepeljali v Škofove zavode.	Tam je zasliševal poleg drugih Ivan Vovk - Živan, vosovec, ki je ubijal	po Jesenicah in okolici. Po vojni je osebno ubil najstarejšega sina	predvojnega jeseniškega župana Valentina Markeža. Ivan mu je bilo ime in	menda se je pridružil domobrancem nekaj dni pred koncem. Vrnjen je bil s	Koroške in tam nekje pri Crngrobu ga dobil Vovk, ki ga je seveda poznal,	saj sta bila skoraj soseda. Ukazal mu je, naj pljune na svetinjico, ki	jo je imel pri sabi. Ker je fant to odklonil, ga je ustrelil. Že pred	vojno je bil ta Ivan Vovk znan na Jesenicah kot delomrznež. Kdor je kaj	dal na dober glas, se ni družil z njim. Mislim, da še živi, vendar,	kakor mi znanci Jeseničani povejo, hodi okrog popolnoma zmešan, bolj	podoben klošarju.</p>
						<p>Tudi tisto zgodbo o zlatu, o katerem piše Kosmačeva, poznam. To so bili	zlati sakralni predmeti, ki jih je kraljeva družina darovala blejski	farni cerkvi. Medvojni blejski župan Paar, sicer tudi Jeseničan, je te	predmete na prošnjo takratnega blejskega župnika hranil vsa vojna leta.	Potem ko so ga izselili, so to zlato pokradli, kot tudi piše Konobelj.	Glavni pri tej kraji je bil Koritnik, ki je pozneje živel kot hotelir ob	Gardskem jezeru, pa tudi brat Ivana Jana – partizanskega zgodovinarja	laži okrog Dražgoš. Brat Jože Jan je bil tast pisatelja Jožeta Snoja in	ded Snojevega sina, ki je lani pel novo mašo v Lurdu.</p>
						<p>Iz Škofovih zavodov sem bila skupaj s svojim takrat 60-letnim očetom in	drugimi izpuščena sredi avgusta po prvi amnestiji. Kaj se je potem	dogajalo v Kočevju in na Rogu, vemo iz številnih pripovedi preživelih in	verjamem, da je tisto, kar opisuje Hilda, res tako potekalo.</p>
						<p>Sedaj pa še nekaj besed o Ivanu Prezlju, ki živi že desetletja v Kanadi.	Kot sem že prej omenila, sta bili v Begunjah tudi njegova mama in teta.	Mama je bila po moji presoji takrat stara okrog 50 let, morda celo več.	Delala je v pralnici, zato sem se lahko z njo večkrat pogovarjala, kajti	delala sem v kuhinji in poleg drugega pomivala posodo. V pralnico smo	nosile kuhinjske krpe, pri tem podnje skrile tudi kakšno hrano. Jemale	smo jo v kuhinji. Tam sta kuhala kuharica in kuhar z Bleda. Kuharica	Angela mi je sama rekla, da tako niso kuhali niti za največjo gospodo na	Bledu, zdaj seveda samo za oficirje in oznovce. Navadni partizani so	imeli kuhinjo v župnišču. Prezljeva mama mi je, posebno zvečer, ko sva	se vrnili v sobo, kjer nas je bilo trideset do štirideset, pravila, kako	so jih zajeli v Celovcu in prepeljali v Begunje. Franceta Bučarja takrat	ni imenovala, saj ga ni poznala. Se je pa pozneje nekoč sam pohvalil, da	je bil med prvimi, ki so prišli v Celovec z jugoslovansko zastavo z	zvezdo. Kaj je tam delal, ne morem reči, vse, kar vem, je samo	pripovedovanje tistih, ki so bili na Koroškem. Ne smemo pozabiti ene	stvari, da se je namreč večina partizanov, predvsem pa oficirjev	oznovcev med seboj predstavljala samo po svojih ilegalnih imenih. Nekaj	pa smo vseeno izvedeli. Kuharica v Begunjah mi je povedala, da se je	komandant zaporov v Begunjah pisal Štajer s partizanskim imenom Petnik.	Pred vojno je bil cestar iz Gorij na Pokljuko in so ga tisti ljudje	poznali. Kadarkoli sem ga videla zapuščati jedilnico, je imel v roki	steklenico alkohola in je, ko so šli v bunkerje, od koder se je čez	nekaj časa slišalo rjovenje, vseskozi pil. V bunkerje so odhajali skoraj	vsi, vedno je bil zraven Konobelj in tisti zobozdravnik z Bleda,	njegovega imena ne vem.</p>
						<p>V naši sobi je bila neka Blejka Johana, malo starejša od nas, kako se je	pisala, ne vem. Potem ko so jo odpeljali na zaslišanje, je nekaj časa	nismo videli. Ko sem se nekoč vračala iz kuhinje, ki je bila na pol v	kleti, v sobo v prvem nadstropju, sem šla prej v stranišče. V	predprostoru je bil umivalnik, stranišči pa dve. Slišala sem, da eno ni	prazno. Počakala sem in iz njega je prišla Johana. Pogled nanjo je bil	strašen. V obraz je bila črnikasta in vsa zabuhla. Ko me je zagledala,	se je ustrašila. Bila je namreč v ambulanti in nihče je ne bi smel	videti take. Zaprli sva se v stranišče, tam pa mi je pravila, kaj so	delali z njo. Pokazala mi je svoje pretepeno in oteklo telo. Rekla je,	da so jo tepli tudi s puškinimi kopiti in od nje je namesto urina tekla	le še kri od obtolčenih ledvic. Kaj vse je povedala, me je navdalo z	grozo. Zakaj so jo tepli? Povedala mi je, da so hoteli od nje izvedeti	stvari, za katere sploh ni vedela. V ambulanti je bil nemški zdravnik,	ki je bil med vojno v Radovljici, potem pa so ga skupaj z ostalimi Nemci	pobili konec junija. Johana se je vrnila v ambulantno sobo, jaz pa sem	nekaj časa še čakala tam v stranišču, da ne bi kdo odkril, da sva bili	skupaj. Pozneje so jo v Škofovih zavodih obsodili na smrt. Kje so jo	skupaj z drugimi pobili, pa bi morali vedeti tisti, ki so tam sejali	strah.</p>
						<p>To, kar piše Ivan Prezelj, je brez dvoma res, saj imena, ki jih navaja,	nekatera sicer malo popačeno, tam v tistem kotu vsi poznajo. Kako je	njemu in Jaku Brezniku, ki sedaj že desetletja živi v Milwaukeeju,	uspelo pobegniti čez mejo, mi je nekoč ob svojem obisku v Sloveniji	pravil Jaka sam. Samo njima se je posrečilo, druge so postrelili. O	tistih, ki so bili pripeljani s Koroške skozi karavanški predor, mi je	pripovedovala Klinarjeva iz Hrušice. Videla je vlake, ki so prišli skozi	predor. Tam so že čakali partizani, predvsem seveda vosovci in oznovci,	odprli vagone, ven zbezali oficirje, med temi je videla tudi Naceta	Železnika z Jesenic, domobranskega oficirja. Vse te so tam pobili, ne	postrelili, ker so se bali, da bi vaščani slišali strele, in jih vsaj	takrat kar tam zagrebli.</p>
						<p>Tudi o tem bo potrebna še raziskava. Veliko bi še lahko napisala, kaj se	je z nami dogajalo potem, ko smo bili izpuščeni. Mene so še isto leto,	to je 10. novembra, s še petimi Jeseničani spet zaprli. Pet dni so nas	imeli na Jesenicah, potem pa odpeljali v Ljubljano-Šiško. Zaprti smo	bili v tisti veliki hiši, kjer je bila kasneje policija. Verjetno so se	bali, da bomo delali zgago pri volitvah. Potem se je zgodilo, da so na	Jesenicah več prej izpuščenih iz zaporov postrelili. Med njimi je bil	tudi jeseniški kaplan dr. Franc Tom. Njega so skojevci umorili v vasi	Sv. Križ nad Jesenicami, danes Planina. Tudi za njegov grob se ne ve.	Glavnega ubijalca, mladega fanta Franca Šranca, je dal Andrej Bohinc, ki	je bil kasneje na prvem Dachauskem procesu obsojen na smrt, aretirati in	ga poslal v Ljubljano. Dejanje je označil kot roparski umor, ker so pri	storilcu našli listnico z nekaj malega denarja in dokumenti ubitega.	Takratni notranji minister Boris Kraigher pa je Bohincu sporočil, da bo	fant prišel nazaj na Jesenice in da je bilo, kar je storil, dogovorjeno.	Bohinc tudi pri tej zadevi omenja Konoblja. To je bil tudi eden od	vzrokov za Bohinčevo smrtno obsodbo, pozneje so kazen znižali na 20 let,	v zaporih pa je preživel 12 let. Imam njegov opis vsega tega pod	naslovom »Na smrt obsojeni je spregovoril«. Čeprav fotokopija ni preveč	dobra, se lahko vse prebere, in če bo kdo želel, mu jo lahko tudi	posodim.</p>
					</div3>
				</div2>
			</div1>
			<div1>
				<head>Iskanja in besede</head>
				<div2 type="div2" subtype="poem">
					<head>Oblaki </head>
					<docAuthor>Brane Senegačnik</docAuthor>
					<div3>
						<label>I.</label>
						<lg>
							<l>Breztežni kakor ti </l>
							<l>lebdijo </l>
							<l>nad črnim Krimom, </l>
							<l>uročeni z lahkotnostjo azura. </l>
							<l>Stojijo. </l>
							<l>Molčijo. </l>
							<l>Živijo. </l>
							<l>Bela pesem. </l>
							<l>Vrelec zdrave tišine. </l>
						</lg>
						<label>II.</label>
						<lg>
							<l>Samo v tej sinji uri </l>
							<l>kraljujejo. </l>
							<l>In vse je v svetlem ravnotežju. </l>
							<l>Nikoli več taki, </l>
							<l>za zmerom taki – </l>
							<l>ponosne zvezde </l>
							<l>visoko nad grobom </l>
							<l>čistega življenja. </l>
						</lg>
						<label>III.</label>
						<lg>
							<l>Na teh svetlih blazinah </l>
							<l>počiva veter. </l>
							<l>In v trenutku se zlomi dan. </l>
							<l>V trenutku švistnejo kopja teme. </l>
							<l>V trenutku vsi odhajamo </l>
							<l>in nihče ne ve kam. </l>
							<l>S teh rožnih skal se zopet dvigne </l>
							<l>in potegne ognjeno črto </l>
							<l>kdovekam. </l>
						</lg>
						<label>IV.</label>
						<lg>
							<l>Nikoli več taki, </l>
							<l>za zmerom taki. </l>
							<l>Kdovekje. </l>
							<l>Stojijo. </l>
							<l>Molčijo. </l>
							<l>Živijo.</l>
							<lb/>
							<l>Živijo. </l>
						</lg>
						<figure>
							<graphic url="slike_z_52/z_52_31.png"/>
							<head>In vse je v svetlem ravnotežju <name type="author">Mirko	Kambič</name>
							</head>
						</figure>
					</div3>
				</div2>
				<div2>
					<head>Srečanje z resnico</head>
					<docAuthor>Jana Snoj</docAuthor>
					<div3>
						<p>Ko sem oktobra leta 2002 v Družini prebrala povzetek študij o	Enciklopediji Slovenije (ES), ki so izšle v Zavezi, sem bila zelo	pretresena. V prodajalni na Mačkovi sem kupila navedeno številko revije	Zaveza, ki je do tedaj še nisem imela v rokah, komaj sem kdaj slišala	zanjo. Natančno sem prebrala študije njenih sodelavcev. Moj glavni vtis	je bil, da je vse, o čemer govorijo, kar v svojih analizah trdijo,	resnično. Spoznala sem, da sem vse te stvari nosila v sebi oziroma na	nek način vedela zanje, nisem jih pa mogla in znala urediti, niso se mi	jasno izoblikovale. Takrat in pozneje sem veliko premišljevala o tem,	kaj naj storim, kaj je moja moralna in življenjska dolžnost storiti. K	temu razmišljanju me je še posebej spodbudil izid publikacije	Informacija in dezinformacija, pozneje govori ob svečanosti v Rogu	junija 2003, v veliki meri pa tudi sprejetje Zakona o grobiščih.	Kadarkoli sem imela kakšen dan miru za zbranost, sem o tem razmišljala,	vendar nisem znala svojih doživetij in doživljanja vsega, kar se je v	letih od začetka redakcije ES do danes dogajalo, povezati, ne da bi se	seznanila z drugim pogledom nanje. Ponovno me je k temu spodbudila 50.	številka Zaveze in odločila sem se, da spregovorim tako, kot pač zmorem,	kot od mene terja potreba po resnici.</p>
						<p>V Uredništvo ES sem bila sprejeta v začetku leta l975. Stara sem bila 32	let. To službo sem dobila po posredovanju tedanjega direktorja Založbe	Mladinska knjiga Ivana Bizjaka, ki je bil naš prijateljski sosed.	Uredništvo je do tedaj obstajalo le nekaj mesecev. V njem smo bili	štirje uredniki in tajnica. Bili smo relativno mladi, zbrani z vseh	vetrov. Uredniki smo imeli različne univerzitetne diplome, vendar pa	nikakršnega leksikografskega znanja ali prakse. Imela sem vtis, da nihče	v redakciji ne ve, kaj se pravzaprav pričakuje od nas. Govorilo se je,	naj bi delali leksikon, neke vrste enciklopedijo itd. Prevajali smo	Enciklopedijo Jugoslavije, pozneje smo ugotovili, da imajo nacionalno	enciklopedijo Slovaki in Judje. Prebirali smo jih in se po njih	zgledovali. Po nekem času se je izoblikovalo mnenje, naj bi bilo to, kar	delamo, nacionalna enciklopedija. To pripovedujem zaradi tega, ker sem	posebno v tekstih Justina Stanovnika, pa tudi pri drugih avtorjih	zasledila mnenje, da je bila ES od začetka načrtovan projekt, ki ga je	partija naredila zato, da bi naslednjim rodovom prikazala svoj pogled na	komaj preteklo zgodovino. Z današnjimi spoznanji to dopuščam. K temu me	posebej nagibajo imenovanja ljudi, ki so ES vodili. Sprva je redakcijo	vodil Rado Bordon. Redakcija se je nekoliko bolj zbrala in imela bolj	izdelan koncept, ko je sprejel uredništvo Franček Bohanec. Tedaj se je	že vedelo, kaj pravzaprav delamo. Resno delo se je pričelo s prihodom	glavnega urednika Marjana Javornika, ki je s svojo delavnostjo in trdo	disciplino dosegel, da smo iz prej diletantske skupine postajali	profesionalnejši. Leksikografsko profesionalnost je v redakcijo še	posebej vnesel Stane Suhadolnik, ki je po izidu poskusnega zvezka začel	delati pri ES kot stalni sodelavec in ima po mojem mnenju vse zasluge,	da je ES na takšni leksikografski ravni, na kakršni je v prvem in	naslednjih zvezkih. On je nas urednike dobesedno kot otroke, ki se učijo	abecedo, učil leksikografskih prijemov, kajti bil je eden strokovno	najbolj razgledanih leksikografov. Postavil je leksikografske osnove ES	in ves potrebni leksikografski aparat za tako delo, seveda pa ni imel	nikakršnega vpliva na vsebino.</p>
						<p>Glede na to, da je ES začela nastajati jeseni 1974, ni na ravni	uredništva nikoli nihče postavljal nikakršnega vprašanja o njeni	ideološkosti. Strokovni odbor za zgodovino je imel poseben oddelek, to	je tako in tako znano, za zgodovino NOB itd. Ne spominjam se, da bi	kdajkoli kdo kaj ugovarjal vsebini člankov. Sodelavci so zaradi svoje	usmerjenosti, védenja, pa tudi samocenzure in varnosti pisali v duhu	časa oziroma ene strani. Treba pa je tudi poudariti, da se v prvem	obdobju o določenih stvareh uradno tako in tako ni smelo nič vedeti.	Stvari, kot so tekle, so se zdele same po sebi umevne.</p>
						<p>V letih 1990 in 1991, ko se je politična situacija v Sloveniji	spreminjala, je to odmevalo tudi v Uredništvu ES. Zaznavala sem določeno	negotovost, morda nemir in malo strahu. Nedvomno je bilo vodstvo ES	zaskrbljeno, ali bomo dobivali družbeno subvencijo, ki smo jo do tedaj	redno dobivali in je bila pogoj za izhajanje ES. Takratni glavni urednik	Dušan Voglar me je celo naprosil, naj posredujem pri ministru za kulturo	Andreju Capudru, ki sem ga nekoliko poznala. To sem storila. Subvencijo	smo dobili – z ministrovim opozorilom, naj se držimo usmeritve, kakršno	so tedaj od nas pričakovali. Kar zadeva konceptualne in vsebinske posege	v tem času, so bili minimalni, zgolj kozmetični, toliko da so nekoliko	zabrisali tisto osnovno linijo, ki so se je nedvomno držali in so se je	hoteli držati in so se je tudi v resnici držali do konca.</p>
						<p>Kot je že Justin Stanovnik napisal v svoji študiji in je razvidno iz	podatkov v ES, knjiga 5, 1991, je bil Glavni uredniški odbor ES v peti	knjigi nekoliko spremenjen; predsednik je postal Janko Kos. Veliko sem	pričakovala od novega Glavnega uredniškega odbora. Na njegovi prvi seji	ni nihče spregovoril o morebitnih spremembah, kakor da so že tedaj vsi	spoznali, da je ES »uspešna v tem smislu, da je vendarle obdržala enotno	podobo enciklopedije, kajti preveliki in prenagli zasuki bi jo utegnili	ohromiti« (J. Kos v Družini 12. 1. 2003). Ko se je seja končevala, mi je	bilo pri duši čedalje težje. Čeprav sem se zavedala, kakšen neznaten	prašek sem v primerjavi z vélikimi imeni v Glavnem uredniškem odboru,	sem vendarle spregovorila. Ne spominjam se točno, kaj sem povedala,	nedvomno pa je bilo v skladu z mojimi tedanjimi spoznanji in resnico.	Tega tudi ne morem preveriti, kajti moje replike ni v zapisniku seje,	čeprav je bila v celoti snemana. Vsi navzoči so bili zelo presenečeni,	nekateri skoraj šokirani. Nihče me ni podprl, a tudi ugovarjal ni nihče.	Vsi so molčali. Ko smo se vrnili v redakcijo, so me sodelavci močno	napadli, razen nekaj izjem, s katerimi sem bila v bolj prijateljskem	odnosu. </p>
						<figure>
							<graphic url="slike_z_52/z_52_32.png"/>
							<head>Čar svetlobe - čudež resnice <name type="author">Mirko	Kambič</name>
							</head>
						</figure>
						<p>To pripovedujem zato, da bi osvetlila, kako trdno so bile določene stvari	zasidrane, kako tako imenovani cvet slovenske inteligence ni čutil v	sebi moralne nuje, pa tudi ne moči, da bi se o stvareh, o katerih je bil	do tega časa zaukazan molk, začel vsaj pogovarjati, in kako trdno je bil	pripravljen služiti neki namišljeni resnici, tudi v imenu nekakšne	naprednosti nemara.</p>
						<p>Vsi vemo, da je potem šla politična zgodovina svojo pot. Nasprotniki	komunistov so se morali kmalu umakniti.Tako so komunisti spet vse dobili	v svoje roke in vse je šlo naprej po isti poti. Kar zadeva mojo stroko,	torej področja, ki sem jih urejala (ta so bila književnost, jezikoslovje	s slovenskim jezikom, gledališče, glasba, film, lutkarstvo, do leta 1991	tudi arheologija), je prišlo na področju književnosti do pozitivne	spremembe. Na svojo pobudo in s pristankom zunanjega urednika Janka Kosa	sem povabila v uredništvo tega področja Franceta Pibernika, ki je zelo	ljubeznivo in z velikim trudom vključil tako imenovane zamolčane od črke	M naprej, seveda z najmanjšim številom vrstic.</p>
						<p>Zaradi preglednosti nad organizacijo dela je treba dodati še naslednje.	Organizacijsko je delo pri ES slonelo na notranjem uredništvu, ki je	delovalo pri založbi Mladinska knjiga, in na zunanjih strokovnih odborih	za posamezna področja, ki so jih vodili zunanji strokovni uredniki.	Glavni uredniški odbor se je sestajal enkrat letno, izjemoma dvakrat.	Njegova vloga je bila bolj formalna, vendar pa s tem posameznim članom	ni bila odvzeta možnost samostojnega razmišljanja in imeli so vsaj nekaj	možnosti, da bi o svojih spoznanjih spregovorili. Zunanji strokovni	odbori in predvsem njihovi uredniki so imeli večjo strokovno vlogo,	čeprav so delali po navodilih vodstva ES. Notranji uredniki smo se	enkrat tedensko srečevali na redakcijskih sejah. Navidezno smo lahko	povedali vse – pač v duhu samoupravljanja –, okviri pa so ostali	primerno zabetonirani. Kdaj pa kdaj je prišlo do kakšnega odstopanja,	kot je bilo v primeru Ivana Hribovška. Po sugestiji prof. Jožeta	Kastelica sem predlagala njegovo uvrstitev v ES. Odpor je bil tako hud,	da je moral strokovni urednik Janko Kos uporabiti ves svoj ugled, da jo	je dosegel. </p>
						<p>Nekaj bi morala povedati tudi o sebi, o svojem osebnem razvoju v času, ko	sem delala pri ES. Moja starša sta vzorec tega, kar se je zgodilo v	našem narodu. Oba sta bila predvojna komunista. O očetovem delovanju vem	zelo malo. Meni povsem nepojasnjena je njegova vloga med drugo svetovno	vojno. Sam pravi, da je bil oficir Ozne, da je eno leto vodil en oddelek	Ozne na Bledu. Njegov brat je Ivan Jan. – Ne spominjam se natančno, kaj	so moji starši govorili o veri, o Cerkvi, o vernih ljudeh, vem pa, da je	to zelo zaznamovalo mojo osebnost, zelo utrdilo v meni določene	predstave, ki sem jih pozneje pretresena prepoznavala. Povedala bom	čisto majhen drobec. Ko sem tri štiri leta po prejemu zakramentov in	vstopu v Cerkev z dvema od svojih otrok začela (leta 1989) obiskovati	molitveno skupino pri Sv. Jakobu, sem na vratih velikokrat videla	zapisano ime p. Miha Žužek. Začela sem brati verske časopise in kdaj	tudi v njih zasledila to ime. V meni je bil nerazumljiv predsodek proti	njemu, močan odpor. Po nekem času sem ugotovila, da je to zaradi tega,	ker je bil v mojem otroštvu v Kranju, kjer smo živeli do mojega 19.	leta, župnik g. Žužek, in jaz sem kot otrok in ves čas doživljala besedo	Žužek kot hudo psovko, kot nekaj najgršega. To je ostalo v meni do	mojega zrelega časa. </p>
						<p>Razumljivo je, da od staršev nisem mogla dobiti nikakršnih pravih	informacij o dogodkih med vojno in po njej. Kdaj pa kdaj sem slišala kaj	o nekih belčkih, vendar malo. Vse pa je bilo povedano z zagrizenim	odporom, če ne celo sovraštvom. Hodili smo v šole, kjer so nas poučevali	o zgodovini na način, kakršnega je predpisala partija. V času trajanja	svojega civilnega zakona sem kdaj pa kdaj slišala o domobranstvu, o	pobitih, vendar je bilo to izrečeno na način, da se me slišano ni	globlje dotaknilo. V tistem času nisem bila dovzetna za resnično	tragedijo teh ljudi. Šele potem, ko sem sama doživela osebno tragedijo,	se je v meni ta senzibilnost odprla in se vedno bolj povečevala. Tako je	potem, ko sem živela sama z otroki, kdaj pa kdaj prišla kakšna	informacija. Od začetka osemdesetih let mi je bistvene stvari o	delovanju partije v prvih letih vojne in tudi po njej pripovedoval	Viktor Blažič, ki je bil zame verodostojen. Ko so ob delu pri ES	prihajali podatki, informacije, sem kot oseba postajala zanje dovzetna,	dotikali so se me, me prizadevali, ob njih sem obstala, ostrmela, bila	presunjena. Velike spremembe so se dogodile po mojem vstopu v Cerkev s	prejemom zakramentov leta 1985. To mi je dalo nove moralne razsežnosti,	odpirali so se mi novi, jasnejši pogledi, zagledala sem stvari, ki jih	prej nisem mogla videti. Šele tedaj sem začela prepoznavati, kdo in	kakšni so v resnici ljudje na tako imenovani drugi strani in kje so	njihove korenine. Informacije so lahko vedno enake, od človekove	vsebine, njegove notranjosti, njegove osebnosti pa je odvisno, kako bo	informacije sprejel. </p>
						<p>Jezus je rekel: Resnica vas bo osvobodila. To sem v svojem življenju	doživela zelo otipljivo. Ko sem po razbitju svoje družine ostala vsa v	bolečini, povsem razbita na koščke, sem potrebovala nov smisel	življenja, temelje, ki me bodo pritrdili v ta svet, spoznanje, pravo	spoznanje o svojem minulem življenju, o svoji sedanjosti. Počasi sem	stopala na pot iskanja resnice. Iskanje resnice je postalo imperativ	mojega življenja. Brez tega ne bi mogla več živeti, ker so udarci	prihajali z vseh strani, in samo življenje v resnici, v pravi resnici me	je moglo obdržati, to verujem. Pri tem so mi na prvem mestu pomagali	moji spovedniki. Iskanje resnice v osebnem življenju sem avtomatično	prenesla na svojo okolico, na druga področja in seveda tudi na delo pri	ES. Vedno bolj zavestno sem iskala informacije tudi ob srečanjih z	nekaterimi ljudmi, ki so bili neposredno prizadeti od teh grozot. Ena od	njih je Marija Venturini, Dudkova, katere oče in stric sta v Rogu.	Pripovedovala mi je o kalvariji, ki sta jo prestajali z mamo Vido po	vojni. Mama je ure in ure nema, brez solz in z neskončno žalostjo in	strahom v očeh presedela na zaboju za premog v sobici, kjer sta živeli v	veliki revščini. Zaposlila se je lahko kot snažilka. Delala je na II.	državni gimnaziji. Spoštljiv in naklonjen odnos profesorjev in dijakov	ji je pomagal premagovati bolečino in strahove in se vrniti med ljudi. </p>
						<p>Po vsem tem ni čudno, da so se me globoko dotaknile in me nagovorile	besede piscev analitičnih študij o ES, med njimi Justina Stanovnika, ko	pravi, da bi se ob tem moral ustaviti vsak od 2100 sotrudnikov ES. Še	posebej so me prizadele besede iz poslanice Nove slovenske zaveze	slovenski javnosti. Navajam: »Od česa pa bomo živeli, če ne od resnice,	saj se že sedaj z nami dogajajo stvari, ki se jih samo zato ne upamo	raziskati in priznati, ker se bojimo, da jih ne bi mogli prenesti. Nekje	se moramo ustaviti, še preden bo prepozno.« </p>
						<p>Velik vpliv je imela name tudi knjiga nadškofa Antona Vovka V spomin in	opomin. Vplivala je tudi na mojo odločitev, da spregovorim o stvareh, o	katerih govorim tukaj. Bila sem pretresena, ko sem brala pogovore, ki so	potekali med nadškofom in partijskimi voditelji B. Kraigherjem, B.	Kidričem, Z. Poličem, Z. Roterjem. Morda sem šele zdaj do konca doumela,	kako je ta ideologija razčlovečila ljudi. Vse njihovo govorjenje se mi	je zdelo surovo, primitivno. Vzporedno s tem sem doživljala svojega	očeta, ki je bil od leta 1934 v njihovih vrstah, tudi pri Udbi, pa tudi	sebe kot majhnega otroka, ki je v takšnem okolju živel in odraščal in ga	vsrkaval. Ob dogodkih, ki jih opisuje škof Vovk, so se mi odpirala nova	spoznanja in novi pogledi na ljudi, na dogodke, na tisti čas, na vzdušje	tistega časa in na vse, kar se je potem naprej dogajalo v času	komunistične vladavine do danes. Kako so pravzaprav ljudje, ki so to	ideologijo sprejeli vase, vendarle spremenjeni kot ljudje, odvzeto jim	je primarno človekovo dostojanstvo, čeprav so morda manj posuroveli kot	ti prvi partijci. Kdo bi mogel to bolje vedeti kot jaz, ki sem med njimi	živela od najnežnejše mladosti.</p>
						<p>V vseh besedilih, naj bodo psihološka, družboslovna, politična,	zgodovinska, berem, da so stvari podobne tako na osebni kakor na	narodovi ravni, da veljajo enake zakonitosti za posameznika kakor za	narod. Tako kot ta trenutek, ta čas mojega življenja povzema v sebi vse	dogodke, vsa okolja, osebe mojega življenja, tudi zgodovina naroda v tem	trenutku povzema v sebi vso zgodovino, vse dogodke. Kako bi mogel narod	živeti zdravo, kako bi mogel imeti prihodnost, če je zatajena, z mnogimi	lažmi zasuta njegova največja rana – smrt, mučeniška smrt tolikih	tisočev, če so zatajene in z lažjo prekrite neštete solze tolikih mater,	očetov, žena, otrok.</p>
					</div3>
				</div2>
			</div1>
			<div1>
				<head>Slovenske teme – pomlad 2004</head>
				<div2>
					<head>Evropa obsodila komunizem</head>
					<div3>
						<head>Resolucija, sprejeta na XVI. kongresu EPP </head>
						<p>Obsodba totalitarnega komunizma </p>
						<p>V 20. stoletju sta se razvila dva enako nečloveška totalitarna režima –	komunizem in nacizem, ki sta oba povzročila na milijone žrtev. Poraz	nacizma v 2. svetovni vojni je omogočil, da so bila njegova hudodelstva	raziskana in obsojena ter krivci postavljeni pred sodišče. Komunistični	sistem se je sesul, vendar temu ni sledila kakšna podobna mednarodna	obsodba. </p>
						<p>/Resolucija/</p>
						<p>– upošteva deklaracije večine državnih parlamentov prizadetih držav; </p>
						<p>– nacistični in fašistični totalitarizem sta bila po pravici mednarodno	obsojena, totalitarni komunizem pa še ni bil obsojen z moralnega	stališča; </p>
						<p>– v raznih delih sveta se totalitarni komunistični režimi še vedno	oklepajo oblasti na veliko škodo blaginje svojih ljudstev; </p>
						<p>– nevarnost, da bi totalitarni komunistični režimi vnovič prevzeli	oblast, še ni minila in ta ideologija še vedno ogroža svetovni mir in	svobodni razvoj narodov; </p>
						<p>– boj proti fašizmu je nazorno prikazal, da uničenje kakega režima še ne	premaga ideologije in da je treba ohranjati spomin na storjena	hudodelstva zato, da se prepreči oživljanje totalitarnih ideologij in	prakse. </p>
						<figure>
							<graphic url="slike_z_52/z_52_33.png"/>
							<head>Veriga in drevo <name type="author">Mirko Kambič</name>
							</head>
						</figure>
						<p>/Resolucija/ </p>
						<p>1. Poudarja dejstvo, da so totalitarni komunistični režimi v Srednji in	Vzhodni Evropi pomorili milijone nedolžnih ljudi vseh narodnosti in	prizadeli še veliko drugih s tem, da so povzročali hude kršitve	človekovih pravic, še posebno: </p>
						<p>– deportacija milijonov ljudi v Sibirijo in v druge kraje, s starimi,	bolnimi, z nosečimi ženami, otroki in dojenčki vred; </p>
						<p>– izgon celotnega prebivalstva iz njegove domače dežele; </p>
						<p>– preganjanje in nepošteni sodni procesi zoper politične nasprotnike	diktature; </p>
						<p>– vnaprej odločene volitve, katerih nasledek so bili nelegitimni	parlamenti in uzurpacija oblasti ter de facto vsiljevanje takih režimov; </p>
						<p>– nehumano ravnanje in mučenje v koncentracijskih taboriščih, zaporih in	v internacijskih centrih, zlasti še mučenje političnih zapornikov in	internirancev; </p>
						<p>– preganjanje, utemeljeno z etničnimi razlogi, dostikrat enako genocidu; </p>
						<p>– preganjanje, utemeljeno z verskimi razlogi; </p>
						<p>– preganjanje, utemeljeno z družbenim izvorom; </p>
						<p>– popoln nadzor varnostnih služb nad življenjem ljudi ter kršenje njihove	zasebnosti; </p>
						<p>– razglašanje in spodbujanje ideologije sovraštva; </p>
						<p>– prepoved svobodnega združevanja in svobode zborovanja; </p>
						<p>– omejevanje prostega gibanja znotraj države in v tujini; </p>
						<p>– hude kršitve političnega pluralizma, svobode vesti in svobodnega	izražanja političnih nazorov, drugačnih od totalitarne komunistične	ideologije; </p>
						<p>– preprečevanje dostopa do prostih informacij in popolno umanjkanje	svobode tiska; </p>
						<p>– razlastitev zemljišč in drugih vrst zasebne lastnine; </p>
						<p>– podpiranje revolucionarnih komunističnih gibanj, ki so se bojevala	zunaj demokratičnega prizorišča; </p>
						<p>– prenašanje finančnih sredstev v tujino – njihova usoda je še do danes	nepojasnjena – a nesporno pripadajo ljudstvu prizadetih držav. </p>
						<p>/Resolucija/</p>
						<p>2. sodi, da je sleherna žrtev katerega koli totalitarnega režima enaka po	dostojanstvu in si zasluži pravico; </p>
						<p>3. je zaskrbljena, ker še do danes manjka primerno mednarodno	ovrednotenje velikanske izgube človeških življenj in trpljenja milijonov	ljudi v Srednji in Vzhodni Evropi; </p>
						<p>4. ugotavlja, da so bile po padcu teh režimov opravljene pomembne	zgodovinske raziskave; </p>
						<p>5. se nujno zavzema za popolno razkritje resnice o hudodelstvih komunizma	v obdobju totalitarnih režimov, da se omogoči moralni prerod družbe v	posttotalitarni Evropi; </p>
						<p>6. se nujno zavzema za ustanovitev neodvisne izvedenske skupine, ki bi	izbirala in ocenjevala informacije o kršitvah človekovih pravic pod	totalitarnim komunizmom; </p>
						<p>7. vabi države članice in pristopnice, naj ustanovijo nacionalne odbore,	ki bodo preiskovali kršitve človekovih pravic, storjene v času	totalitarnih komunističnih režimov, da bodo poročali o svojih izsledkih	neodvisni skupini; </p>
						<p>8. vabi države članice in pristopnice, naj odpravijo sleherno zaupnost	dokumentov, če ta še obstaja, kjer bi le-ti lahko osvetlili primere,	povezane s hudodelstvi, storjenimi pod komunističnimi režimi, še posebno	tiste, ki so jih zagrešile tajne službe in politična policija, in naj	spodbujajo državljane, da se oglasijo in pričajo o takih dogodkih pred	omenjeno neodvisno skupino in pred nacionalnimi odbori; </p>
						<p>9. na podlagi informacij, ki jih zbere in oceni neodvisna skupina: </p>
						<p>– poziva Evropsko zvezo, naj sprejme uradno izjavo za mednarodno obsodbo	totalitarnega komunizma; </p>
						<p>– poziva k ustanovitvi evropskega raziskovalnega in dokumentacijskega	centra, ki bo nadaljeval zbiranje, ocenjevanje in objavljanje informacij	o totalitarnem komunizmu in poskrbel za žarišče nadaljnjega preučevanja	in zgodovinskih raziskav; </p>
						<p>– predlaga, da se določi dan žrtev totalitarnih komunističnih režimov; </p>
						<p>– da se ustanovi spominski muzej žrtev komunizma. </p>
						<p>10. poziva vse tiste, ki nameravajo prevzeti kako politično funkcijo v	ustanovah Evropske zveze, naj razkrijejo svoje poklicne in politične	dejavnosti v nekdanjih komunističnih državah in naj ne sprejmejo kakega	evropskega položaja, če so bili prej del represivnih komunističnih	prisiljevalnih agencij ali vpleteni v hudodelstva proti človečnosti. </p>
						<byline>Besedilo Resolucije je prevedla <docAuthor>Katarina Bogataj	Gradišnik</docAuthor>
						</byline>
					</div3>
				</div2>
				<div2>
					<head>Meduze</head>
					<docAuthor>Blaža Cedilnik</docAuthor>
					<div3>
						<p>Spet bom malo posegla nazaj. Za kakšnih petindvajset let, nekaj let več	ali manj. Takrat so morje preplavile meduze. Naša družina se je hodila	kopat na neko divjo plažo, kjer si bil lahko oblečen ali slečen, zgoraj	brez ali spodaj brez ali čisto brez, kar je vsekakor najbolj prikladno.	Ko pa smo šli v vodo, smo oblekli kopalke, da smo vsaj najbolj	občutljive dele zaščitili pred ožigi meduz. Seveda smo si obvezno	nataknili podvodne maske, da smo se izognili tem nevšečnim morskim	prebivalcem kolikor se je pač dalo. Sprva so bile na površini, da smo	jih že z obale videli, kadar so se pojavile in smo jih lahko z mrežicami	pobirali ven, čeprav je bilo to naporno delo. Potem pa so poniknile pod	površino. In takrat smo torej oblečeni in s podvodnimi maskami plavali	in se jim izogibali. Pod vodo so tvorile nekakšno prostorsko mrežo in	človeka je kar zona oblivala, ko se je gibal med njimi. Imel si občutek,	da so nekako povezane, da jih vodi nekakšna skupna zavest, da te	opazujejo in kaj vem, kaj še. Ampak edini način, da si se ohladil, je	bil, da si šel v vodo.</p>
						<p>Torej, ko sem pred dnevi gledala televizijsko oddajo, v kateri so	govorili o aferah in goljufijah, ki smo jim priča zadnje čase in nam	risali mreže medsebojne povezanosti vodilnih v teh podjetjih z drugimi	državnimi podjetji in institucijami in politiki v državnem vrhu, me je	spreletelo in počutila sem se tako kot takrat, ko sem plavala v mreži	med meduzami. Ne, pri nas ni nobene udbomafije, ni nobenega Kučanovega	klana, hobotnica o povezanosti ljudi iz politike in gospodarstva,	znanosti, šolstva, umetnosti, vse to je ena sama izmišljotina. Komunizma	in komunistov ni več. To so toliko časa zatrjevali vsi mediji, da so	avtorji teh izjav utihnili. Tudi med ljudmi se je nehalo govoriti o tem.	Medtem pa so mreže delovale naprej. Njihovi člani pa so bogateli na	račun tako imenovane tranzicije. ***** Ve se celo, kako je ta denar, ki	ga je za silne milijarde, krožil od podjetja do podjetja, začenši seveda	z državnimi podjetji (podjetja v večinski lasti države) potem preko	raznih privatnih podjetij in družb za svetovanje in podobne reči	nenadoma izginil. ***** Ve se tudi, da so v vseh teh podjetjih, bodisi	državnih bodisi privatnih, isti ljudje, nekje kot vodilni delavci,	drugje v nadzornih svetih ali na kakšnih drugih visokih položajih, spet	drugje kot lastniki. In ko jih novinarji sprašujejo, kaj se dogaja, kaj	se je dogajalo, mirno gledajo in govorijo v kamero in pri tem niti ne	trenejo z očmi, kaj šele, da bi zardeli. Aroganca in pokvarjenost se	pojavljata v takšni meri in količini, da ne moreš verjeti. Seveda so vsi	močno zaščiteni (včasih se je reklo: kot kočevski medvedi), varuje jih	zakon o zaščiti osebnih podatkov, varuje jih to, da so povezani s	tožilstvom in sodiščem in odvetniki in notarji. Če jih že kdo slučajno	ovadi, se te ovadbe »medijo« (kot pravi znani odvetnik Miro Cerar) po	kakšnih predalih toliko časa, da se pozabi nanje. »Kritična javnost«,	kolikor je sploh je, je medtem zasuta z novimi aferami in goljufijami.	Sicer je pa z našo zakonodajo nekaj močno narobe. Ne mislim, da bi	morali prav vsakega, zoper katerega je podana ovadba, obsoditi, ampak v	tej množici vsakovrstnih goljufij in prevar izjemnih razsežnosti se mora	najti kakšen goljuf in prevarant, ki se mu da to tudi dokazati ...</p>
						<p>Zdaj so izbili sodu dno. Zdaj ne bo dovolj samo udariti po opoziciji, ki	naj bi bila kriva za vse. Zdaj bodo potrebne žrtve. Zdaj bodo morali	žrtvovati nekaj velikih imen. Pa to najbrž ni problem. Bodo že	preračunali, koliko in katere morajo žrtvovati. Sicer bodo pa žrtve	nagrajene, pa še žrtvovanje bo tako ali tako samo začasno. Dokler ne	uredijo zadev do konca, ne poberejo in operejo zadnje milijarde. Dokler	ne postavijo na vsa mesta, ki so količkaj pomembna, svoje zares	zanesljive ljudi. Dokler se ne pozabi nanje. </p>
						<p>Bo pa seveda to žrtvovanje potekalo z velikim pompom. Naj se vidi, da	»smo« pošteni, da pri nas vse funkcionira, da imamo pravno državo, da se	ne more nihče, pa če je še na tako visokem položaju, izmuzniti roki	pravice itd. itd. Pri tem pa seveda čaka cela vrsta mladih povzpetnikov,	da se zavihti na visoke položaje, ki se bodo tako izpraznili. Ti ljudje	niso »obremenjeni s preteklostjo«, so strokovnjaki, ki jih ne najdeš z	žegnano lampo pri belem dnevu, tudi stranke jih ne zanimajo, čeprav se	prej ali slej znajdejo med eldeesovci ali pa v Kučanovem forumu ali	društvu, kakor komu paše. Kajti, Kučan »vrača udarec«, pardon, Kučan se	vrača. Mediji že čakajo njegovo vrnitev, karkoli že to pomeni, v nizkem	startu. Prežijo na vse, kar bo rekel, na vse, kar se bo dogajalo ob njem	in v zvezi z njim in nam bodo vse še toplo servirali. Da ga ne pozabimo.	To je ena plat. Druga pa je ta, da bo t.i. levica nujno potrebovala vso	pomoč, ki jo lahko dobi, če bo hotela zmagati na bližajočih se volitvah.	Sicer je pa ta naša zgodba o uspehu tako prozorna, da jo mora	spregledati celo tisti, ki ni kaj posebno obdarjen. Morda so pa ljudje	le odprli oči in ušesa. In gledajo in poslušajo. In čutijo na lastni	koži. Čutijo vse te mreže, ki so razpredene med nami in okoli nas. Ki	poleg kraje »družbenega premoženja« skušajo ljudi ogoljufati in jim	ukrasti vsak fičnik, ki so ga skoraj pristradali. Kajti le tako lahko	kupiš stanovanje, če si navaden smrtnik.</p>
						<p>Torej, kot sem rekla, tokrat so vse te goljufije preveč očitno	pricurljale v javnost. Vsega tega se je nabralo dovolj in preveč in	začele so se dogajati zanimive stvari. Namreč, nekatere javne osebnosti,	pa tudi novinarji in poročevalci so »prestopili«. Še pred kratkim so	hvalili oblastne strukture in tolkli po opoziciji, zdaj pa počnejo ravno	obratno. Tolčejo po vladajoči koaliciji, da skoraj ne moreš verjeti.	Sama se sprašujem, ali ni spet napočil trenutek, ko je treba »desnico«	ali »pomlad« spraviti za kratek čas na oblast, da se spet dokaže, da ni	sposobna voditi države, da se samo hoče okoristiti in da se potem	»levica« spet kot edina sposobna sila v tej državi pojavi kot	rešiteljica in zopet prevzame oblast. In začne popravljati »napake« in	»probleme«, ki jih je nakopičila »desnica«. No, kakorkoli že, zdaj ne bo	dovolj medijska gonja in sramotenje in očitanje nestrokovnosti	opoziciji. Potrebne bodo torej žrtve. Kako jih bodo izbrali in kako	kaznovali, tega pač ne vemo, bomo pa videli in slišali. Seveda pa bodo	morali tako izbrani mirno sprejeti svojo neprijetno vlogo. Kaj pa, če je	kdo ne bo hotel sprejeti. Kaj se bo zgodilo s tistim, ki se ne bo držal	pravil igre. Ki ne bo hotel biti žrtev. Ki bo hotel razkriti, kaj se	pravzaprav dogaja. Ki bo naraval povedati kaj preveč. Pa naj bo o	sedanjosti ali pa o preteklosti. Ta bo pošteno kaznovan. Ne le začasno.	Za zmeraj. Takega se obesi na prangar. Da vsi vidijo, da je baraba,	goljuf, kaj vem, kaj še vse. In se mu obesi vse sorte reči. Da bo vedel	sam in da bo v opomin drugim, da ne bi še kdo počel kaj takega. Tak	»eksemplaričen primer« se je zgodil ob televizijski oddaji: Zamolčani –	moč preživetja. Oddaja je na izviren način obravnavala povojne poboje,	obdelani so bili večplastno, kot še nikoli doslej. Med drugimi	zanimivimi osebami, naj omenim le sinove in hčere pobitih, je nastopal	tudi »zamegljeni likvidator«. V obširnem prispevku v Delu (Sobotna	priloga, 31. januar 2004) je skušal predsednik borčevske organizacije	Janez Stanovnik oddajo »raztrgati« in ji vzeti verodostojnost, predvsem	pa je avtorju Jožetu Možinu očital nestrokovnost, ker mu kot novinarju	manjka zgodovinski znanj. Možina pa mu je odgovoril, da ima diplomo iz	zgodovine na filozofski fakulteti. Zabavno, bi rekla sama, zato sem to	tudi omenila. Povedati pa sem pravzaprav hotela, da je Stanovnik v	svojem prispevku zašpecal »zamegljenega likvidatorja« in tako rekoč	razkril njegovo identiteto, čeprav pravi, da so ga krajani prepoznali.	Le kako bi ga lahko, saj v oddaji ni bilo navedenih nobenih podatkov o	njem. So pa bili v Stanovnikovem članku. Mož je očitno povedal reči, ki	jih ne bi smel, zato je moral biti kaznovan. Izpostavljen.</p>
						<figure>
							<graphic url="slike_z_52/z_52_34.png"/>
							<head>Tranzicija v kapitalizem <name type="author">Mirko	Kambič</name>
							</head>
						</figure>
						<p>Skratka, udbomafija ali kakorkoli že to podtalno reč imenujemo, očitno	deluje. Sicer ima pa že kar dolgoletne izkušnje. Vedno so se najbolje	počutili v ilegali. Pred drugo svetovno vojno so bili vanjo potisnjeni.	In so se pripravljali na ugodne okoliščine, ko bodo lahko prevzeli	oblast. Taka krasna okoliščina je bila vojna in okupacija. Pa so bili	tudi takrat v nekakšni ilegali. Svojo revolucijo so zakrinkali z	narodnim odporom, glavno dogajanje, predvsem ubijanje potencialnih	nasprotnikov, se je dogajalo na skrivaj. Tudi revolucija, ki jo sedaj	vneto brišejo iz tega »odpora«, kar jim je kar uspelo, vsaj zaenkrat je	tako videti. Pa upajmo, da ne bo vedno tako. No, kakorkoli že. Tudi po	vojni so delovali tudi podtalno (povojni poboji so bili, seveda,	opravljeni kot strogo varovana skrivnost), čeprav so bili na oblasti. Za	vsak slučaj. Če bi nekega lepega dne (krožil je vic, da se komunisti	bojijo lepega vremena) ljudstvu počil film in bi jih pometali z oblasti.	No, ko pa je prišlo do osamosvojitve, so s tem podtalnim delovanjem	nadaljevali. Saj niso bili prepričani, da se bo zanje tako dobro	izteklo, kot se je. In tudi za naprej se ne ve. Zato imajo vsepovsod	razpredene svoje mreže, ki jim zagotavljajo politično in čedalje bolj	tudi in predvsem finančno moč.</p>
						<p>Naj se vrnem k meduzam. Sama sem alergična na njihove ožige. V začetku	sem celotni družini pokvarila počitnice na morju, ker sem vse dopoldneve	visela po ambulantah in čakala, da pridem na vrsto, da mi dajo	injekcijo. Potem sem začela nositi s seboj tablete ali kapsule, da sem	lahko sama ukrepala, če me je ožgala meduza. Zadnje čase jih sicer ni,	ampak zdravila nosim vedno s seboj. Nikoli se ne ve, kdaj se bodo spet	pojavile. In kakor sem alergična na meduze v morju, sem tudi na tiste,	ki lebdijo v prostorskih mrežah pod površjem naše družbe. Pa me včasih	kdo vpraša, kaj imam proti eldeesovcem, komunistom ali ekskomunistom in	komsomolcem in kar je še takih, da se ne izrazi, bi rekla moja stara	mama. Pa pravim, da nič. Pravzaprav nič. Nič učinkovitega.</p>
						<p>Za konec pa naj bo spet enkrat pravljica za lahko noč. Morda se spomnite	vica iz starih časov. Začne se takole. Vprašaš prijatelja, znanca: Ali	poznaš tisti vic, ko pride Kardelj z nožem v hrbtu … Prijatelj, znanec	pravi: Ne, ne poznam ga. Povej. Pa mu odgovoriš: Jaz ga tudi ne poznam,	ampak začetek je tako obetaven. Nedavno smo se na Zavezi pogovarjali o	finančnih problemih in o tem, da nam država in občina nista še nikoli	dala niti solda. Pa je nekdo izjavil, da bomo nekoč že dobili kakšen	denar za našo dejavnost. Potem pa prostodušno dodal: Saj ne bodo vedno	tardeči na oblasti. Prav obetavno je bilo slišati. Pa na Hrvaškem so	»naši prijatelji« izgubili na volitvah. V Nemčiji je zmagala krščansko	demokratska unija in pošteno premagala socialdemokrate, ki so v svoje	vrste sprejeli stranke, ki so se iz bivših komunističnih partij	prelevile v »socilsdemokrate«. V Delu opazim anketo, kjer so Janševci	prehiteli komsomolce. Morda se pa le nekaj dogaja. Ampak. Morda pa se	veselim prezgodaj, Zdaj čakam, da bo dežurna spraviteljica, ki ima v	zakupu resnico in pravico, ki se vedno oglasi, kadar opazi kakšne napake	v naši družbi, Spomenka Hribar udarila s pestjo po mizi in rekla:	Ustavite desnico. Ustavite tega fašista. Morda bo pa Kučan kmalu	kandidiral za predsednika države, saj nam očitno grozi »fašizem«. Še bo	zabavno v naši ljubi deželici.</p>
					</div3>
				</div2>
				<div2>
					<head>Domobransko nasilje</head>
					<docAuthor>Tine Velikonja</docAuthor>
					<div3>
						<head>Uvod</head>
						<p>Jože Istenič je dne 28. novembra 2003 v reviji »Svobodna misel« objavil	članek, v katerem obravnava obnašanje domobranske vojske. Zlasti je vzel	na piko Rupnikov bataljon. Takole je zapisal: »Na Rakeku je bil	stacioniran po zločinih znani Rupnikov bataljon. Člani tega bataljona so	zagotovo pobijali aktiviste in simpatizerje OF ter jih metali v	požiralnik, pa tudi partizane, ki jih je ujela 47. četa tega bataljona,	ko je sama ali skupaj z lovskimi četami drugih bataljonov (domobranskih)	vdirala na osvobojena ozemlja. V poročilu te čete za čas od 1. 7. 1944	do 20. 2. 1945 je navedeno, da je ta četa ujela 132 partizanov.«</p>
						<p>Cilj gverilskega vojskovanja ni zasedba ozemlja, ampak uničevanje	nasprotnikov, tako vojakov kot civilistov. Zato se je moral tisti, ki je	vodil boj proti gverili, navzeti njenih navad, če ji je hotel biti kos.	Protikomunistični odpor na ozemlju Ljubljanske pokrajine med zadnjo	vojno je imel dve obdobji, čas vaških straž in čas slovenske domobranske	vojske. Vaške straže so nastale iz stiske, njihov cilj je bil pred	partizanskim nasiljem varovati domači kraj, tako ljudi kot imetje,	obenem pa s tem preprečevati okupatorjeve povračilne ukrepe. Z	ustanavljanjem vedno bolj goste mreže postojank je vaškim stražarjem	delno uspelo izriniti partizane iz posameznih področij, za zgled bi	omenil Polhograjske dolomite, zvečine pa so bile razmetane postojanke	lahek plen združenih partizanskih enot. Italijani namreč niso želeli, da	bi bile vaške straže premočne, slabo so jih oborožili in pazili, da niso	bile med seboj povezane. Ob kapitulaciji Italije so jih prepustili	usodi, še več, celo sodelovali pri njihovem uničevanju. Slovensko	domobranstvo je imelo drugačno organizacijo. Na začetku je utrpelo nekaj	hudih porazov, za zgled bi omenil Grahovo in Velike Lašče. Kasneje pa se	je tako okrepilo in uredilo, da je bilo sposobno kljubovati še tako	številčnemu nasprotniku. Izjema je bil Črni Vrh nad Idrijo, kar pa je	druga zgodba. Postojanke so bile med seboj povezane, bile so boljše	utrjene in so se uspešno ubranile, same ali s pomočjo od zunaj. O tem	smo že pisali in dajali za zgled Hotedršico in Gorenjo vas nad Škofjo	Loko. Poleg teh postojank pa so bili poleti 1944 ustanovljeni štirje	udarni bataljoni, ki so se izkazali za izjemno uspešne. V zgodovini	protigverilskega boja je domobranstvo zgled, kako je treba organizirati	boj proti gverili: njen nasprotnik mora vsaj na ozemlju, ki ga	obvladuje, splesti mrežo postojank, imeti na razpolago močne gibljive	enote in pomesti z njenimi vaškimi zaupniki. </p>
					</div3>
					<div3>
						<head>Skušali smo jih rešiti</head>
						<p>Vrnimo se k Rupnikovemu bataljonu. O njem nam ve marsikaj povedati	domobranec 48. čete tega bataljona Vinko Udovč, ki je tudi napisal	odgovor na Isteničevo pisanje: </p>
						<p>Glede na to, da sem bil naprošen za komentar izjav g. Isteniča in	posredno izzvan kot borec Rupnikovega bataljona, imam za dolžnost	oporeči »znanim zločinom« tega bataljona.</p>
						<p>Rupnikov bataljon je bil ustanovljen 1. 7. 1944 na Rakeku. Za poveljnika	je bil imenovan stotnik Vuk Rupnik. Njegove odlike so bile visoka	strokovnost v poklicu, pravičnost, častniški ponos in latentna	pripadnost prisegi kralju. To mu priznava tudi Lado Ambrožič v svoji	knjigi o 15. diviziji, kjer je na 394. strani zapisal nekaj podobnega:	»Poveljnik 2. bataljona slovenskih domobrancev je bil Vuk Rupnik ...	Njegov vpliv na boje je bil pomemben. Odražal je težnjo po redu,	disciplini in manevru … «</p>
						<p>Vuk Rupnik je že ob svojem prvem nastopu in predstavitvi zabičal vojakom,	da ne bo slepega obračunavanja z ujetniki. Sam se bo izrecno posvetil	temu, da se bo z njimi ravnalo po mednarodnih konvencijah. Zapretil je s	kaznijo tistim, ki bi se skušali izživljati nad njimi. To je kar naprej	ponavljal, kadar smo bili postrojeni v zboru. </p>
						<p>Povedal nam je, da bo bataljon bival na Rakeku kot gost 7. posadne čete.	Sicer pa bo njegova naloga gibanje po terenu za nasprotnikom in	uničevanje njegove žive sile v boju, z zajemanjem ujetnikov in njegovim	onemogočanjem na vse možne načine. Ujetniki bodo takšni ali drugačni.	Eni se bodo predali rade volje, drugi po sili razmer. Tako prvim kot	drugim ne smemo po predaji skriviti niti lasu. Naj se ne zgodi, da bi se	kdo spozabil nad njimi. </p>
						<p>Pričeli so se pohodi in akcije po terenu. Prihajalo je do manjših	spopadov pa tudi pravih bitk, za katere ni prostora, da bi jih opisoval	na tem mestu. Omejil se bom samo na ujetnike in na način, kako smo z	njimi postopali. Ubogali smo poveljnika.</p>
						<p>Za zgled bi omenil spopad na Tržišču (Mačkov hrib, kota 680) pri Dolenji	vasi, Cerknica, ki je bil 12. avgusta 1944. Dva voda 48. čete sta	naletela na II. bataljon Notranjskega odreda in ga razbila. Partizanske	izgube so bile velike, 15 jih ja padlo v boju, 14 smo jih zajeli. Med	ujetniki je bil tudi ranjenec. Prestreljenega skozi prsi ga je obvezal	bolničar I. voda Viktor Ozimek iz Dobrniča. Čeprav Franci Strle v	brošuri Pregled razvoja in povelj. sestave notr. odredov na 90. strani	piše, da je šlo za izdajo in da je v spopadu sodeloval ves Rupnikov	bataljon, je šlo za naključno srečanje, v spopadu pa so se domobranci	izkazali za boljše borce.</p>
						<p>V poznem poletju leta 1944 je bil na območju Ravnika-Škufč na Blokah	zajet ranjen partizan. Normalno je bil obvezan in odpeljan na vozu proti	Rakeku na mehkem ležišču. Vojaki so nalašč zanj nakosili trave in ga	položili nanjo, da ga po kolovozu ne bi toliko treslo. Med potjo mu je	stregla ujeta partizanka, doma iz Mirne Peči. Takrat je bil namreč hud	naliv in mu je pokrivala obraz, da ga ne bi preveč namočilo. </p>
						<p>Pa še tretji zgled. Bilo je 13. marca 1945 ob napadu na Babno Polje v	Loški dolini. V eni od hiš je bila partizanka Ivanka Tekavec, žena	oznovca Jožeta Tekavca iz Ravnika na Blokah. Ležala je v postelji z	nekaj tednov starim dojenčkom. Menili smo, da trenutno ni aktivna	partizanka, in smo jo pustili pri miru. O tem piše celo njen mož v svoji	knjigi Dnevi preizkušnje na 379. strani. </p>
						<p>Kaj pa zdravi ujetniki? Teh je bil zlasti leta 1944 razmeroma precej. Med	njimi so bili tudi Štajerci. Zanje je bilo značilno, da so ob predaji	vzklikali vsi enako, kot bi se prej dogovorili: »Ne streljat! Štajerc	sem, Štajerc sem! Starše imam izseljene.« Zaleglo je. Večina takih je	prejela cigareto ali dve, pa na pot v internacijo. Zlasti v 48. četi je	bilo kar nekaj borcev doma s hribovja Sv. Križa, Šentjanža do Bučke, ki	je spadalo pod takratno Nemčijo, in so imeli tudi sami svojce izseljene. </p>
						<p>Dne 16. avgusta 1944 je bil med drugimi ujet na Lazah (Cerkniško jezero)	partizan Ciril Remškar iz Žerovice. Prosil je, da ga sprejmemo v	domobranske vrste in to ravno v 47. četo. Ustregli smo mu. Kasneje se je	izkazalo, da je to storil sporazumno z aktivisti OF. V 47. četi so bili	pretežno Notranjci. Vohunil je za njimi. Zanimalo ga je tako njihovo	govorjenje kot dejanja. Zlasti je pazil na obiske svojcev in domačinov	pri vojakih, pa tudi drugih, ki so prihajali na Rakek po sol, petrolej	in podobno. Odhode z osvobojenega ozemlja je partizanska oblast strogo	prepovedala, kar je veljalo zlasti za ljudi, ki so bili zanjo sumljivi.	Tako sta odšla na Rakek po nakupih Frančiška Modic in Jernej Onušič, oče	šestih otrok, iz Viševka. Ob povratku so ju aretirali in obsodili na	smrt. Imela sta srečo, da se je zanju potegnil major Scott, ki je bil	poveljnik letališča pri Nadlesku, ki je tam začasno stanoval. Na splošno	se je dogajalo, da je take obiskovalce ob povratku na domačem pragu	čakal aktivist OF in jih aretiral. Postajalo je očitno, da nekdo vohuni	za njimi in jih izdaja. Nekaj dni pred umikom bataljona iz Cerknice je	bil Remškar odkrit in zaprt. Toda zadnjega dne smo ga izpustili.	Izkazalo se je, da je dobrota sirota. Postal je namreč desna roka	cerkniških oznovcev in je storil mnogo hudega.</p>
						<p>Še nekaj podobnega. Ob ofenzivi v Suho krajino 17. oktobra 1944 smo	naključno naleteli v Velikem Korinju na italijansko partizansko enoto.	Vnel se je kratek, a hud spopad. Imeli smo žrtve, partizani znatno več,	28 jih je obležalo mrtvih, nekaj smo jih tudi zajeli. Z ujetniki smo	nadaljevali pohod v srce Suhe krajine in čez tri dni pri Lipju zajeli	nad 20 partizanov, tako da smo jih skupaj imeli 25. Poveljnik Vuk Rupnik	jim je posvetil nekaj tolažilnih besed in ukazal, naj vsak dobi	cigareto. Razpoloženje ujetnikov je na mah postalo vedrejše. Sledil je	povratek čez Gradenc, Sv. Katarino-Plešivico, že v temni noči na Šmihel	in čez Krko. V Grosuplje smo prispeli šele zjutraj. Ko smo se prešteli,	smo ugotovili, da ni nobeden od ujetnikov pobegnil. Še več. Eden od	partizanov, bil je rdečelas, je izrazil željo, da vstopi v domobranske	vrste. Doma je bil iz Dolža nad Stopičami. Vse ujetnike smo predali	ustrezni policijski službi iz Ljubljane na preverjanje. Tisti rdečelasi	partizan se je čez dober mesec pojavil pri nas in postal domobranec 48.	čete.</p>
						<p>Takih dogodkov je bilo kar precej. Skušnjava, da bi se na hitro znebili	ujetnikov, je bila včasih neznosna. Ovirali so nas na pohodih. Ob znani	velikonočni ofenzivi konec marca in v začetku aprila 1945 v Trnovskem	gozdu smo ujeli sedem partizanov. Lahko bi obračunali z njimi v	zasneženem gorovju, pa so se spustili z nami v Vipavsko dolino, pešačili	čez Postojno na Rakek, kjer smo jih predali policijski službi. </p>
						<p>Ustavil bi se tudi pri trditvi Jožeta Isteniča, kako so vojaki	Rupnikovega bataljona metali aktiviste OF v požiralnik Unca na	Planinskem polju pod vasjo Laze. Čista laž. Že samo izbira kraja. Če	pogledate na karto, kje je to, mora biti vsakemu jasno, da bi bilo	veliko prikladnejše izbrati enega od številnih požiralnikov v Rakovem	Škocjanu in okoliških kraških breznih, če bi se že odločili za kaj	takega. </p>
					</div3>
					<div3>
						<head>Bojni srd</head>
						<p>Takole opisuje svoje izkušnje Vinko Udovč. Z njegovim pisanjem nisem	popolnoma zadovoljen, ker ni napisal vsega. Tega namreč, da se je včasih	vseeno pripetilo, da so domobranci med spopadom ali ob njegovem koncu	ravnali v nasprotju z navodili svojega poveljnika. Dogajalo se je	predvsem v trenutkih, ko orožje še ni potihnilo. Če se je torej lotil	takega pisanja, bi se moral pomuditi tudi pri dogodkih, pri katerih se	je zalomilo. Sam mi je pravil, kako je spomladi 1945 njihova izvidnica	naletela v Podcerkvi na tri partizane. Ti so pritekli iz hiše sredi vasi	in se zapodili po bregu v dolino. Eden od partizanov je ušel, ker se je	pomešal med živino, ki se je tam pasla in so se napadalci bali, da bodo	zadeli pastirja. Drugi je obležal ranjen in ga je eden od vojakov	ustrelil do konca, tretji pa se je skušal predati, a mu ni uspelo.</p>
						<p>Ali spopad pri Sv. Ani 13. januarja 1945, v katerem je 47. četa obkolila	partizane 1. in 3. četa bataljona Notranjskega odreda. V domobranskih	zapiskih je navedeno, da jim je padlo v roke 16 ujetnikov, ki so jih	odgnali v Cerknico. Pisali pa smo že o tem, da jih je bilo v resnici	več. Sedem najpomembnejših so namreč po končani predaji odpeljali v	gozdič, ki je obdajal naselje, in postrelili.</p>
						<p>Po končanem spopadu pri Velikem Korinju 17. oktobra 1944, ki ga Udovč	omenja, so se domobranci dobro uro zamudili z iskanjem skritih	italijanskih partizanov. Tri, ki so jih pri tem odkrili, so pred	cerkvijo ustrelili.</p>
						<p>Iz vsega napisanega je razvidno, da so se partizani precej vdajali, ker	so vedeli, da je velika možnost, da bodo na ta način ohranili življenje.	Čakala jih je sicer internacija, katere izid je bi negotov. Za ujetega	domobranca, ranjenega ali nepoškodovanega, pa ni bilo nobene milosti.	Podobno je bilo z dezerterji. Domobranski je dobil nekaj mesecev zapora,	partizanskega pa, čeprav je bil prisilno mobiliziran in ga je doma	čakalo deset otrok, je čakal smrtni strel. Lahko bi seveda rekli, da	partizani niso imeli nobenih možnosti, da bi svoje ujetnike obsojali na	zapor. Na izbiro so imeli samo izpustitev ali smrt. Vendar so, denimo,	prve upornike v Loškem Potoku leta 1942 izpustili, kar se je zgodilo	prvič in zadnjič, potem pa je šel razvoj na slabše. Več ko so imeli	možnosti, da ustanovijo za ujetnike zapore ali taborišča, bolj so bili	divji. Zlasti se je to pokazalo po kapitulaciji Italije, kar je zlovešče	napovedovalo, kaj se bo zgodilo s poraženimi nasprotniki ob končni	zmagi. Partizansko sodstvo, o katerem toliko pišejo, je bilo samo	dodatno mučenje in nezaslišan cinizem. Kočevski proces se je končal	tako, da so večino obsodili na smrt, nekaj pa oprostili, na koncu pa	postrelili vse. Na Teharjah, kjer sem njihovo sodstvo doživel na lastni	koži, je šlo samo za prebiranje. To ni bilo desetkanje, pri njem	ustrelijo samo vsakega desetega, ampak obratno, od desetih je ostal živ	samo eden.</p>
					</div3>
				</div2>
			</div1>
			<div1>
				<head>Kulturna tvornost slovenskih izseljencev</head>
				<div2>
					<head>Petdesetletnica Korotana</head>
					<docAuthor>Marjan Štefančič</docAuthor>
					<div3>
						<p>Malo pozno sicer pišemo o Korotanu, saj je ta slovenski zbor iz Amerike	že 18. maja 2002 obhajal 50-letnico svojega delovanja in to obletnico	proslavil kako drugače kot z veličastnim koncertom. To praznovanje je	potekalo 18. maja z banketom ob petih popoldne in s slavnostnim	koncertom ob 19.30. Po tem njihovem prazniku je izšla zgoščenka s	programom slavnostnega koncerta. Prav je, da se tudi mi v »stari	domovini« (tako jo imenujejo Slovenci v Ameriki) zavedamo življenjske	moči naših ameriških Slovencev, občudujemo njihovo ljubezen do slovenske	pesmi, do slovenske kulture in ljubezen do domovine, ki je lahko tudi	nam za zgled, oporo in v opomin. Seznanimo se torej s tem pevskim zborom	in z ljudmi, ki so ga vodili in mu omogočili življenje, tako da živi in	prepeva tudi še danes pod novim vodstvom.</p>
						<p>Začetek zbora Korotan sega v jesen leta 1951. Gospod Metod Milač je	nabiral mlade fante-pevce po slovenskih naselbinah in jih navduševal za	petje. 13. septembra 1951 se je v Slovenski pisarni v Clevelandu zbralo	18 fantov k prvi pevski vaji. Zapeli so kar »Zadoni nam, zadoni, iz src	napev krepak ...«. Spomladi so pristopila še dekleta in mešani zbor je	bil tu. Izbrali so že ime Korotan, ker je bila to želja pevovodje in	pevcev, saj izraža ljubezen do tiste dežele, kjer je tekla zibel	slovenske besede in pesmi.</p>
						<figure>
							<graphic url="slike_z_52/z_52_35.png"/>
							<head>Korotan 1972</head>
						</figure>
						<p>V prvih letih delovanja je bil zbor Korotan v Clevelandu poznan kot	‘Milačev zbor’, ker je bil z Metodom Milačem povezan z osebnim	prijateljstvom. Ta je vodil zbor in vzgajal pevce. Pripravljen je bil	sprejeti delo, za katerega je vedel, da bo zahtevalo mnogo žrtev. Hotel	je ohraniti slovensko pesem tudi v tujini. Uspelo mu je in Korotan je iz	leta v leto lepo napredoval. To je dokazal s koncerti in tremi LP	ploščami. </p>
						<p>Ob deseti obletnici je dirigent Metod Milač jeseni 1961 pripravil poseben	koncert ob spremljavi 16-članskega orkestra. Zbor je na tem koncertu	izvajal njegovo izvirno skladbo »Pozdravljena zemlja«, besedilo zanjo pa	je sestavil gospod Pavle Borštnik. Korotan si je pridobil ime	najboljšega slovenskega zbora v tujini.</p>
						<p>Sledila je za zbor prelomnica, ker je Metod Milač po končanem študiju	odšel na službeno mesto v državo New York. Z njegovim odhodom je bilo	končano Korotanovo prvo obdobje, zgrajen pa je bil temelj.</p>
						<p>Ob koncu leta 1962 je zbor prevzel gospod Lado Lempel, ki se je	uveljavljal tudi kot organist in skladatelj. Pevci so občudovali pri	njem natančnost in čut za umetnost. Pripravil je s pevci koncert, ki je	lepo uspel in dokazal, da je zbor pripravljen tudi za večje in težje	naloge. A smrt je pretrgala njegovo delo 11. novembra 1964. Za kratek	čas ga je nadomestil organist, Franc Zupan, ki pa je že po nekaj mesecih	iz zdravstvenih razlogov moral prenehati zvodenjem zbora.</p>
						<p>Dve leti je trajal odmor brez dirigenta, a pevci niso odnehali, čeprav je	bil njihov odbor v skrbeh in prav tako vsa slovenska skupnost, saj bi	utrpeli škodo vsi, če bi zbor za vselej utihnil.</p>
						<p>Na srečo se je tega zavedal tudi ing. Franček Gorenšek, ki ga je ljubezen	do petja še posebej vezala na zbor Korotan. Zato je na prošnjo odbora	sprejel mesto pevovodje. Bil je poznan kot odličen pevec in je nastopil	kot solist že na prvem Korotanovem koncertu. </p>
						<p>Prvi koncert pod njegovim vodstvom je bil leta 1967. Prinesel je	poslušalcem nekaj čisto novega. Gorenšek je prevedel in priredil odlomke	iz operete ‘The Sound of Music’. Tudi v naslednjih koncertih so pevci	izvajali njegove priredbe. Leta 1969 pa je zbor zapel njegovo umetniško	skladbo »Naša pesem« na besedilo Marjana Jakopiča.</p>
						<p>V tem času je zbor kar precej potoval. Leta 1981 je gostoval po Evropi in	prepeval tudi na Koroškem in Primorskem. Čeprav v Sloveniji ni	koncertiral, je mnogo rojakov in sorodnikov prišlo na koncerte v	zamejstvo, po televiziji pa so Korotan lahko poslušali in videli tudi v	Sloveniji.</p>
						<p>Za ing. Frančkom Gorenškom, ki je z zborom nastopil zadnjikrat leta 1983,	je mesto pevovodje prevzel g. Rudi Knez, ki je že kot pevec sodeloval na	prvem Korotanovem koncertu. Pod njegovim vodstvom je imel Korotan	štirinajst koncertov za domače občinstvo.Knez je znal izbirati pesmi, ki	so bile priljubljene pri občinstvu. Nastopil je tudi v Torontu, Chicagu,	Jolietu, Fairfieldsu in Washingtonu D.C., v baziliki Brezmadežne ob 20.	obletnici slovenske kapele. Zbor je pel v clevelandski katedrali med	sveto mašo, darovano za mir v Sloveniji ob času vojnega pohoda nanjo.	Sodeloval je pri slovenskih dnevih na Slovenski pristavi, še posebno ob	obisku prvega predsednika demokratične vlade Slovenije Lojzeta	Peterleta, škofa Krambergerja in nadškofa Rodeta. </p>
						<p>Krona vseh delovanj zbora pod vodstvom gospoda Kneza pa je bil gotovo	nastop zbora ob obisku Slovenije, oziroma Maribora, ko je sveti oče	Janez Pavel II. prvič obiskal Slovenijo. Korotan je tedaj zastopal	ameriške Slovence. Imel je še tri koncerte, in sicer v Šentjoštu, v	Želimljem in v Mariboru.</p>
						<p>Od Rudija Kneza, dobrega in priljubljenega pevovodje, se je zbor poslovil	na koncertu 16. maja 1998. Zborov odbor se je obrnil na gospoda Janeza	Sršena, da je prevzel mesto dirigenta, saj je tako zbor lahko začel	delati načrte za bližajoči se zlati jubilej. Za ameriške Slovence je bil	njegov prevzem Korotana izredno razveseljiva novica.</p>
						<p>Janez Sršen je bil sin begunskih staršev, rojen 17. februarja 1955. V	družini je bilo osem otrok. Diplomiral je na clevelandski državni	univerzi in je zaposlen pri podjetju Philips. Zbor je z njim dobil	pevovodjo in tenorista z »izrednim čutom za interpretacijo slovenske	narodne in umetne pesmi«. Imel je že izkušnje z zborom, saj je leta 1976	ustanovil zbor pri fari sv. Vida in od leta 1977 vodi moški zbor Fantje	na vasi. Leta 1989 pa je začel poučevati tudi petje v slovenski šoli pri	fari sv. Vida. </p>
						<p>22. maja 1999 je Korotan priredil prvi koncert pod njegovim vodstvom.	Tega leta je bil zbor zopet povabljen od mariborske škofije v Maribor k	sodelovanju ob proglasitvi škofa Antona M. Slomška za blaženega. V	prospektu za 50-letnico zbora je poudarjeno, da je »Korotan z veseljem	sprejel povabilo, da sodeluje v množičnem zboru in zborovodja je s	ponosom opravil prestižno nalogo«. </p>
						<p>18. maja 2002, je zbor Korotan pod vodstvom Janeza Sršena s slavnostnim	koncertom praznoval 50. obletnico ustanovitve in delovanja v Slovenskem	narodnem domu v Clevelandu. Seveda ni manjkal ob tej slavnosti tudi	banket, a največ je pomenilo, da je s pevovodjem zapelo še 62 pevk in	pevcev. </p>
						<p>Že omenjeni prospekt za 50-letnico zbora poudarja, da bo zbor izvajal	tudi skladbi dr. Metoda Milača ‘Pozdravljena zemlja’ in ing. Frančka	Gorenška ‘Naša pesem’ in da »z izborom teh glasbenih stvaritev zbor	vztraja na svojem poslanstvu in svoji duhovni usmeritvi, zvest idealom,	ki so vodili ustanovitelje«. Končuje pa z ugotovitvijo, da »pod vodstvom	mladega in navdušenega dirigenta Janeza Sršena je Korotanu zagotovljena	svetla bodočnost in upanje, da bo petje družilo še dolga leta mladi rod,	ki odrašča tu v Ameriki, in vzbujalo spomine na lepo deželo, domovino	našega rodu«. </p>
						<figure>
							<graphic url="slike_z_52/z_52_36.png"/>
						</figure>
						<p>Da niso to samo lepe besede in želje, smo se prepričali pri zboru samem,	ki dela pod vodstvom dirigenta Janeza Sršena še naprej. Želimo jim	veliko veselja pri petju, vztrajnosti pri vajah, trdnega zdravja, uspeha	pri publiki in bratske povezave z domovino. Poseben stik z njimi	predstavljata dve zgoščenki. Prva je posnetek koncerta ob zlatem	jubileju 18. maja 2002, druga pa je spominska plošča za Frančkom	Gorenškom, dolgoletnim članom Korotana in tudi njegovim dirigentom od	leta 1966 do 1983. </p>
						<p>V Družini z dne 8. februarja 2004 pa nam poroča gospod Edi Gobec v Pismu	iz Clevelanda, da jih je veselo presenetila vodilna slovenska zdravnica	dr. Metka Gorenšek, nekdanja pevka in pianistka zbora Korotan, ki je v	spomin na svojega pokojnega očeta ing. Frančka Gorenška o praznikih	izdala tri odlične zgoščenke očetovih samospevov in Korotanovega petja z	naslovom The Best of Korotan, 1967–1983.</p>
					</div3>
				</div2>
			</div1>
			<div1>
				<head>In memoriam</head>
				<div2>
					<head>Rimski profesor pater Žužek</head>
					<docAuthor>Marijan Smolik</docAuthor>
					<div3>
						<p>Žužkova družina Franca in Ivane Novak (doma v Mali vasi v Dobrepolju) s	Poljanske ceste 19 v Ljubljani, zraven Rdeče hiše, nasproti Poljanske	gimnazije in blizu jezuitske cerkve sv. Jožefa, je zaradi pred kratkim	umrlega rimskega profesorja jezuita p. Ivana Žužka vredna, da jo na	kratko predstavimo, še posebej zaradi izjemno velike ljubezni do	življenja. Potem ko sta se poročila proti koncu leta 1920, sta se jima v	jeseni 1921 prekmalu rodila dvojčka Ivana in Franc, a sta umrla po	porodu. Oče in mati sta kljub temu neomajno zaupala življenju in sta	imela še trinajst otrok, od katerih je še zdaj živih enajst, med njimi	tudi najstarejša Majda (1922) in p. Miha (1923), ki sta se prva odločila	za redovništvo: Majda je uršulinka, Miha pa znani jezuit. Ivan (1924) je	postal jezuit v Italiji, Niko (1925) pa se je pozneje v emigraciji	poročil in leta 1982 že umrl. Redovnici in misijonski zdravnici sta	postali Janja (1927) in Rezka (1928), naslednji brat Lojze (1929) se je	tudi poročil, Silva (1930) pa je kot redovnica postala misijonska	farmacevtka. Mlajša polovica otrok: Anton (1932), Božo (1934), Matija	Roman (1938), Stane (1937) in Andrej (1942) so si ustvarili družine,	najmlajša dva sta doživela že vnuke. V vojnih časih je številna družina	živela že v svoji hiši, ki se je morala pozneje umakniti Kliničnemu	centru, leto 1945 pa je starše in mlajše otroke »pripeljalo« v tujino,	najprej v taborišča na Koroškem in v Italiji, leta 1948 pa v Argentino	in še druge dežele. Miha je že med vojno po maturi leta 1941 vstopil k	jezuitom v Zagrebu, Majda pa je z uršulinkami ostala v Ljubljani. </p>
						<figure>
							<graphic url="slike_z_52/z_52_37.png"/>
							<head>Mekinje, september 2001, zlata maša p. Miha – Stojijo z leve	Janja, Ivan, Miha, Andrejeva žena Liza, Andrej, Janja, sedita z leve	Silva in Cecilija</head>
						</figure>
						<p>Ivan je v Zborniku Svobodne Slovenije 1969 zapisal, da je hodil v ljudsko	šolo k šolskim sestram v bližnje Marijanišče, nato pa je študiral na	Klasični gimnaziji v Ljubljani, zaradi »zapravljenega« tretjega razreda	je postal sošolec mlajšega brata Nika in sta oba maturirala leta 1944.	Takratno razpoloženje na Klasični gimnaziji je opisal njun sošolec Metod	M. Milač v knjigi Kdo solze naše posuši (Celje 2003). Ravnatelj Marko	Bajuk je moral »diplomatsko« rešiti zaplet med dijaki in profesorjem	italijanščine, frančiškanom, vojaškim duhovnikom, ki je molil obvezni	očenaš pred poukom italijansko, dijaki pa glasno slovensko. Maturo v	začetku junija 1944 je delalo 31 dijakov v 8. c razredu, katerega	razrednik je bil klasični filolog Silvo Kopriva. Milač je objavil tudi	sliko nekaterih maturantov. Njega je nato zaprl nemški gestapo, Žužka pa	sta postala domobranska poročnika. V knjigi Borisa Mlakarja Slovensko	domobranstvo (Ljubljana 2003) je zapisano, da se je k domobrancem	prijavilo okrog 250 dijakov ljubljanskih srednjih šol, ker je nemški	okupator poleti 1944 razglasil splošno mobilizacijo letnikov 1914–1926,	fantje pa so imeli na izbiro ali domobranstvo ali nemško SS, nemško	policijo ali delovno enoto organizacije TODT. Za delavce pri tej pa tudi	ni bilo jasno, če bodo kopali jarke samo doma. </p>
						<figure>
							<graphic url="slike_z_52/z_52_38.png"/>
							<head>Pater Ivan Žužek (1924-2004)</head>
						</figure>
						<p>Svoja doživetja kot domobranec si je Ivan zapisoval v droben dnevnik, ki	se je ohranil med zaplenjenimi domobranskimi dokumenti, kopijo pa sta po	letu 1991 dobila v roke tudi p. Miha in Ivan. Ivan in Niko sta z drugimi	bežala v Vetrinj in bila vrnjena prek Pliberka in Maribora, namenjena v	Teharje. Kako naj se rešita, je Niko pričal 12. junija 1945 v Vetrinju	(Taboriščni arhiv priča, zv. 2, Buenos Aires 1974, dokument št. 68): </p>
						<p>Bil sem poročnik SNV (Slovenske narodne vojske) v II. polku I. bataljona	2. čete. Dne 30. maja 1945 smo se na kamionih odpeljali proti Pliberku.	Prej smo bili ves čas prepričani, da se bomo odpeljali v Italijo. Kakor	hitro pa smo videli, da se peljemo proti Pliberku, se nam je zdelo	sumljivo. Med potjo ni nihče niti skušal pobegniti, ker smo še vedno	zaupali, da nas ne bodo predali partizanom. Še ko smo se vozili proti	Pliberku, nam je neki angleški major izjavil, da gremo v Italijo. V	Pliberku so nas iztovorili s kamionov na travnik, nas vse pregledali,	zastražili, nato pa nas po posameznih skupinah odpeljali na postajo,	kjer so posamezne skupine predajali titovcem. Na travniku smo hoteli	organizirati odpor. Usedli smo se na travnik, enako so naredili tudi	vojaki. Angleži so nas hoteli odpeljati, mi pa nismo hoteli iti. Angleži	so rekli, da bodo streljali, vendar pa niso hoteli streljati na nas, pač	pa so začeli pretepati vojake. Tako je najprej eden vstal, temu so	sledili drugi. Okrog 15 ljudi pa nas ni hotelo iti na vlak. Prišli so	Angleži; ker nismo hoteli iti, so nas naravnost naložili na avtomobil in	odpeljali na postajo. Toda v glavnem so delali z nami lepo. </p>
						<p>Ko smo prišli na postajo, so nas Angleži predali partizanom. Partizani so	pred Angleži pobirali samo ure, vpili in zmerjali nas še niso. Kakor	hitro pa je vlak potegnil, so prišli partizani in začeli pobirati	dragocenosti. Na vsaki postaji so pridrli novi partizani v vagone in so	pobrali še ostalo. Do Dravograda so nam že skoraj vse pobrali. Bili so	večinoma Srbi, domačinov ni bilo. Spraševali so nas, ali smo Švabi, zato	nas niso še pretepali. Malo pred Mariborom je nekdo povedal: »Ovo su	rupnikovci!« Tedaj pa so začeli bolj brutalno nastopati. Ko pa je vlak	potegnil, so partizani skočili z vlaka. Kako so potem nastopali, ne vem,	ker tedaj sva z bratom (= Ivanom) sklenila skupaj s kuratom Mavcem,	poročnikom Urhom Korošo uiti. To smo se javno menili v vagonu, da bomo	namreč pobegnili, zato so verjetno skušali tudi drugi pobegniti. Vagone	so partizani zaprli in prevezali z žico. V naš vagon pa je prišel	»rekvirirat« neki partizan, a ga potem ni več mogel prevezati z žico, ko	se je vlak začel premikati. Zaradi tega smo lahko od znotraj odprli	vrata. Prvi je skočil iz vagona Urh, nato jaz in nato moj brat. Meni so	sledili še drugi. Skočil sem iz vagona okrog 2. ure zjutraj 31. maja. Z	bratom sva se nato našla. Pri odskoku iz vlaka sem se precej potolkel,	toda rešil sem se. </p>
						<p>Z bratom sva šla čez centralno Pohorje, Črni Vrh, Veliko kopo, Kremžarjev	vrh pod Sv. Ano. Šla sva nato čez cesto, železnico, prebredla Mislinjo,	nato za Sv. Jedertjo šla v hrib. Zjutraj sva prišla do Mežice; zvečer	sva desno od Mežice prekoračila cesto in Črno, nato šla čez hribe proti	Pliberku. V Bistrici sva naletela na nekega civilista, ki se je izdajal	za jugoslovanskega agenta. Vprašala sva ga, kaj naj narediva. Rekel nama	je, naj se v Pliberku javiva nekemu dr. Čufu (?) , ki naju bo spravil v	Jugoslavijo. Rekel je, da je naboljše, če se vrneva v Jugoslavijo, kajti	vsi civilisti, ki bodo ostali tu, bodo odgovarjali. Dejal je tudi, da	bodo partizani znova zasedli Koroško, ker se Angleži ne znajdejo; če bo	treba, pa bodo z orožjem rešili vprašanje. </p>
						<p>Pet dni sva delala pri nekem kmetu v Št. Janžu; izdajala sva se za	Italijana. V hosti sta opazila partizana, oblečenega v angleško	uniformo, skupaj z dvema civilistoma. Vso so govorili slovensko.	Civilisti sploh pravijo, da se partizanske edinice še vedno potikajo po	Koroški. Po petih dneh sva odšla v Vetrinj. </p>
						<p>Na izpovedano lahko prisežem. </p>
						<p>Zaslišal: Zvone Bašelj, l. r. Prebrano prav: Nikolaj Žužek, l. r. </p>
						<p>Opomba uredništva: »To pričevanje je ohranjeno v arhivu v slovenščini in	angleščini; obe besedili je Nikolaj Žužek podpisal.« </p>
						<p>Na Koroškem sta se pridružila svoji družini in vsem je uspelo priti v	Italijo. O svojem vstopu v jezuitsko Družbo Jezusovo je Ivan sam napisal	v avtobiografskih odlomkih, za katere so ga naprosili uredniki	argentinskega Zbornika Svobodne Slovenije 1969: </p>
						<p>»1. novembra 1945 sem vstopil v noviciat Družbe Jezusove, sicer za	Hrvatsko provinco (Slovenskega distrikta takrat še ni bilo–danes spadam	k njemu), vendar v italijanski noviciat Beneško-milanske province.	Filozofijo sem študiral tri leta na fakulteti v Aloisianum v mestu	Gallarate blizu Milana. Licenciat iz filozofije sem napravil leta 1950.	Nato sem bil prefekt v dveh kolegijih. Eno leto v Aquili (Abruzzi) v	Italiji, eno v Internatu ruskih dečkov (povečini pravoslavnih) v Meudonu	blizu Pariza. Za francoščino in posebno ruščino ni bilo boljšega.	Bogoslovje na Gregorijanski univerzi v Rimu (1952–1956). Nato sem bil	eno leto na Irskem v tako imenovanem tretjem letu noviciata, ki ga ima	D. J. po končanih študijah bogoslovja. V duhovnika sem bil posvečen že v	tretjem letniku bogoslovja 9. aprila 1955 v cerkvi Russicuma v Rimu, na	veliko soboto po bizanstinsko-slovanskem obredu. Škof, ki me je	posvečal, je bil Aleksander Evreinoff, Rus. Novo mašo sem pel na veliki	ponedeljek pri Slov. šolskih sestrah na Via dei Colli v Rimu–kjer je	bila č. m. Hanželič takrat še generalka. Leta 1957 sem bil poklican z	Irskega spet v Rim z nalogo, da se pripravim za profesorja vzhodnega	prava na Vzhodnem papeškem inštitutu. Tam sem napravil bakalavreat leta	1958, nato sem se pa moral vpisati na juridično fakulteto Gregorijanske	univerze, kajti pri nas še nismo imeli fakultete vzhodnega prava	(ustanovljena pred štirimi leti). Končal sem licenciat iz prava leta	1960, nato nadaljeval s študijem do doktorata leta 1962. Doktoriral sem	s tezo o Kormčih knjigah (= knjige krmarja, temelj vzhodnega prava od	sv. Cirila dalje). Izšla je leta 1964. Predaval sem na Vzhodnem	inštitutu ruščino takoj od 1957, čeprav sem bil obenem tudi študent.	Pravo pa sem začel predavati leta 1962.« Nato podrobno opisuje svoje	znanstveno delo. </p>
						<p>Redni profesor je postal leta 1967, šest let je bil tudi rektor Vzhodnega	inštituta. Papež Pavel VI. je leta 1972 ob ustanovitvi papeške komisije	za ureditev cerkvenega prava katoliških vzhodnih Cerkva imenoval Ivana	Žužka najprej za njenega podtajnika, od leta 1984 pa je kot njen tajnik	vodil vse delo do izida Kodeksa (v latinskem izvirniku) leta 1989. </p>
						<p>To delo je postalo znano tudi v Sloveniji potem, ko je leta 1991 izšel	njegov življenjepis v zadnjem snopiču Slovenskega biografskega	leksikona, z daljšim člankom ga je predstavila Družina leta 1995 (št.	1), tudi Enciklopedija Slovenije ni več mogla mimo njega (zvezek 16). </p>
						<p>Nekaj bi bilo treba napisati tudi o Ivanovi povezavi z evropskimi skavti,	katerim je »posvetil veliko svojih moči«, kakor so zapisali na spominski	podobici po njegovi smrti. Našli so ga namreč 2. februarja mrtvega v	nekem parku, ko je bil namenjen prav na srečanje z njimi in je imel v	rokah še ostanke lesenih rogovil, iz katerih je rad izdeloval verska	spominska znamenja. </p>
						<p>Pogreba se je udeležilo veliko skavtov, škofov in duhovnikov ter tudi	najbližjih sorodnikov. Spominski članek je bil objavljen v Družini št.	7. Zahvala sorodnikov je objavljena v ljubljanskem Delu 18. februarja	2004. </p>
					</div3>
				</div2>
			</div1>
			<div1>
				<head>Zavezina pošta</head>
				<div2>
					<head>Pismo kulturnemu uredniku RTV Slovenija </head>
					<docAuthor>Justin Stanovnik</docAuthor>
					<div3>
						<salute>Spoštovani gospod Virk,</salute>
						<p>pišem Vam v zvezi z oddajo v spomin na predvojni Akademski pevski zbor	Franceta Marolta, ki je bila na sporedu TV Slovenija 8. januarja letos.	Ker oddaje nisem spremljal čisto od začetka, nekaterih stvari ne vem. Ne	vem na primer, ali je bila oddaja zgolj posnetek spominske slovesnosti v	Unionski dvorani 12. decembra lani ali pa je TV Slovenija to slovesnost	za svojo oddajo spremenila, ji kaj odvzela ali kaj dodala, na primer	ilustrativno filmsko gradivo; tudi ne vem, ali so člani nekdanjega	Maroltovega zbora in njegove povojne realsocialistične variante	nastopili že v Unionu ali pa samo na televizijski priredbi; ne vem, ali	je povezovalec Boštjan Romih nastopil že v Unionu ali pa šele na	televiziji. Ko so na koncu oddaje preleteli ekran naslovi zapetih pesmi	in imena nastopajočih oseb, mi je uspelo z gotovostjo ujeti samo Vaše,	ker je bilo zadnje. Vem tudi, da ste odgovorni urednik oddelka, ki je	poskrbel za oddajo, ki smo jo gledali. Zato Vam sedaj tudi pišem. </p>
						<p>Pišem Vam seveda predvsem zato, ker ste sodelovali pri nečem ali ker ste	za nekaj soodgovorni, čemur ni mogoče reči drugače kot zloraba. Želel	bi, da to besedo preberete še enkrat, da Vam ne bi zdrsela skozi zavest	brez sledu, ampak bi ji dali čas, da se za trenutek ustavi in Vam	sporoči svoj memento. Zdi se namreč, da je v jeziku malo besedi, ki bi	človeka z moralnimi in kulturnimi refleksi lahko tako porazile kakor ta:	zlorabiti svet ali del sveta, pomeni, spremeniti avtentični vrednostni	telos stvari in ga preusmeriti na pot »arbitrarno izbranega	fragmentarnega smotra,« kakor bi se morda izrazil A. N. Whitehead. In	ker je ta preusmeritev izvedljiva samo »v okrilju noči«, je zloraba	skoraj vedno tudi manipulacija. Ali niso protičloveški politični sistemi	stoletja, ki je pravkar minilo, mogli nastajati in obstajati le tako, da	so zlorabili, ne katerakoli ampak najfinejša hotenja človeka,	pravičnost, mir, predvsem pa spet in spet – svobodo. Prišli so, zli	demiurgi, in v kostumih božjih opic zapeljali svet v katastrofo. Od	nekdaj že, zlasti pa po tem, kar se je dogajalo še takorekoč včeraj, bi	osveščen človek moral vedeti, kaj pomeni zloraba: subverzivni način	moralnega in političnega obstajanja, vseeno v katerih dimenzijah,	velikega ali malega sveta. </p>
						<p>To, kar se je zgodilo na TV Slovenija 8. januarja letos – morda je oddaja	bila že ponovitev – in to, kar se je zgodilo v Unionski dvorani 12.	decembra leta 1941 na izvorni slovesnosti, je imelo skupno to reč, da je	v obe predstavi bil vdelan »arbitrarno izbran fragmentarni smoter«, ki	je bil v nasprotju s tem, kar sta predstavi na zunaj bili in za kar so	ju ljudje imeli. Obe sta bili zlorabljeni. (Za unionsko slovesnost 12.	decembra lani tega ne morem trditi z gotovostjo, ker me ni bilo tam, a	obstaja velika možnost, da je tudi v njej bilo kaj, kar bi upravičevalo	ali celo zahtevalo zgornjo opredelitev.) </p>
						<p>Da boste dobili osnovno predstavo, kaj se je dogajalo, na zunaj in na	znotraj, na koncertu Maroltovega zbora decembra 1941, Vam bom navedel	dva daljša odlomka z začetka in konca Aktualnega kulturnopolitičnega	komentarja iz Zaveze 16:</p>
						<p>Pogosto se zgodi, da kak dogodek šele iz večje časovne razdalje, čeprav	mu tudi ob njegovem času nismo odrekali izrednosti, spregovori s svojo	resnično govorico. Šele čas, ki mu je sledil, nam daje pravico, da ga	imamo za začetek ali konec česa velikega, ali za prelomni trenutek	kakega važnega razvoja. Zgodi se torej, da se nam spomin kdaj ustavi ob	neki preteklosti, ki se, potem ko nam je povedala svojo zgodbo, dvigne	visoko in osvetli celotno pokrajino našega preteklega izkustva. </p>
						<p>Tak, s presežnim pomenom nabit dogodek se je zgodil v ljubljanski dvorani	Union v petek, 12. decembra 1941. Zvečer tega dne je zadnjič nastopil	Maroltov Akademski pevski zbor. Izrednost tega dogodka je prihajala iz	napetosti med dvema poloma: na eni strani ponižujoča izguba narodove	svobode, na drugi pa slovenska pesem, ki je najgloblja in najintimnejša	govorica narodove duše in je tistega večera spregovorila o svoji	užaljenosti in ponižanosti. </p>
						<p>Nadvse slovesen je moral biti tisti večer. A to se je vedelo in čutilo že	takrat, danes pa je mogoče v njem videti pomen, na kakršnega nihče od	tistih, ki so takrat sedeli v dvorani, ni mogel pomisliti. Kar daje	tistemu večeru tako visoko mesto in ga ovija v take barve, da ne moremo	nanj misliti brez ganotja, je misel, ki nas ob njem prešine. To je bilo	zadnjič, da so Slovenci sedeli v kaki dvorani ene misli in nerazdeljeni	in predstavljali Slovence ene misli in nerazdeljene. Zadnjič, se pravi,	če izvzamemo kratki intermezzo junijske vojne leta 1991. Ko je zbor	začel peti Vilharjevo pesem Lipa zelenela je, so poslušalci začutili, da	je to pesem, ki so jo pričakovali ves čas. In ko so glasovi v dvorano	prinesli tožbo o zimi, ki je dragemu drevesu vzela »cvetje ljubljeno«,	so ljudem privrele iz oči prve solze, potem pa se je čustvo razlilo po	vseh in je »vsa dvorana ihtela«, kot se spominja eden od poslušalcev, in	je »vse jokalo«, kot pravi drugi. A že so se glasovi spremenili v	upanje: »nova pomlad zelena, novi cvet bo gnala.« In ko se je to upanje,	potem ko je zajelo ljudi, izpelo v napoved: »zopet bodo ptičice, ptičice	vesele, pesmi nam prepevale, pesmi žvrgolele,« je »dvorana vzvalovila,	robci so se dvigali« in »bučanje je šlo skozi prostor.« </p>
						<p>Tistega večera so se z odra Unionske dvorane slišale domoljubne pesmi in	ljudje so jih tako tudi sprejemali. Nobene dvojnosti ni bilo v njih,	bili so samo narod, ki je »v svoji bridkosti in osamljenosti čutil	ponižanje in je potreboval vero«, kot se je pozneje izrazil prof. Vilko	Ukmar. Kadar se v spominu ustavimo ob tistem večeru, se ustavimo z	nostalgijo, kakor po izgubljeni sreči. Zakaj kmalu nato so se začele	dogajati stvari, ki so povzročile, da nismo več eno. Razdeljen narod	smo, bolj kot si mislimo, in ko bi imeli na razpolago mnogo varnega	časa, bi se lahko tolažili s časom, ki vse pozdravi. Toda prav tega	obilnega in varnega časa nimamo. Naš čas je zgoščen in napet. </p>
						<p>Demokracija omogoča, vsaj v načelu, transparentnost političnega prostora.	Če vse ali vsaj večina ustanov demokratične politike in kulture deluje,	se ne v politiki ne v civilni družbi ne morejo neopažene oblikovati črne	luknje, iz katerih bodo nekoč planile pošasti. Zato ne moremo reči, da	nismo bili opozorjeni. To pa je misel, ki nas pelje nazaj na tisti večer	v Unionu 12. decembra 1941. Podoba, ki smo jo tam dali, je resnična, a	ne celotna. Ljudje v dvorani in na odru tistega večera »niso vedeli v	večini, kako in kaj vse je«, kakor se je pozneje izrazila ena od	udeleženk. Ta namig kaže na zakulisje večera. </p>
						<p>Nastop Maroltovega Akademskega pevskega zbora je namreč organizirala OF.	Na sestanku z Borisom Kidričem je bilo določeno, da se upravni odbor	zbora sestane s Prežihovim Vorancem in uredi vse potrebno. Eden od teh	organizatorjev v ozadju je pozneje glede sporeda povedal, da so morali	paziti: »Seveda nismo mogli postaviti v program tudi Internacionale ali	pa Rdečih pionirjev, ki jih je ravno takrat skomponiral Pahor.« Vedeli	so, komu pojejo: »Hoteli smo s preprostimi slovenskimi pesmimi, ki smo	vedeli, da bodo najbolj vžgale, doseči čim večji uspeh.« Vsem tem	stavkom je zgodovina dala interpretativno možnost, ki daleč presega	značaj tistega decembrskega večera v Unionu. V slovenski zgodovini so se	pojavili ljudje, ki so šli za tem, kar so izražale pesmi, kot sta bili	Internacionala in Rdeči pionirji, a teh pesmi niso peli. Rajši so peli	»preproste slovenske pesmi«, ker so vedeli, da bodo samo z njimi dosegli	uspeh. To je, poenostavljeno povedano, zgodba o slovenski revoluciji in	slovenskem narodnoosvobodilnem boju. </p>
						<p>Toda ljudje takrat vsega tega niso vedeli. Mislili so, da so eno: bili so	kakor veliko srce naroda – v bolečini in upanju. Zato človek, kadar	sliši pripovedovati o tem večeru, ne more uiti ganjenosti. A potem ne	more, da ne bi tudi pomislil, da je za tistim večerom že sedel pajek. </p>
						<p>Sedaj pa k »Vaši« televizijski oddaji! Posvečena je bila, kot rečeno,	dvema zboroma, predvojnemu Maroltovemu in povojnemu študentskemu zboru	Toneta Tomšiča. Režijsko je oddaja bila koncipirana tako, da so se med	posnetke Maroltovega zbora uvrščali posnetki ali nastopi zbora Toneta	Tomšiča. Tako je prikaz šel do vojne, ki je pomenila konec Maroltovega	zbora. Vojno so naznanili tanki, ki so se valili čez ekran in mleli pod	sabo mesta, vasi in ljudi. Potem pa so se na ljubljanskih ulicah	pojavili vojaki, nisem čisto gotov, toda mogoče res najprej	okupatorjevi, a takoj za tem, če ne že na začetku, domobranci. Videli	smo jih korakati po ulicah, videli smo jih na stadionu pri neizogibni	prisegi, videli smo jih skupaj z esesovci dvigati roko v nacistični	pozdrav. Sploh so prevladovali domobranci, le tu pa tam je režiser	pokazal kakega italijanskega ali nemškega vojaka. Vojna je bila	postavljena v ozadje, na prvem planu je dominirala kolaboracija: čista,	z ničimer motivirana ali povzročena, zavržena, iz same želje po narodovi	pogubi in izničenju spočeta kolaboracija. Pri tem je treba vedeti, da	smo v decembru 1941, ko ni bilo nikjer nobenega vaškega stražarja, ali	če hočete, belogardista, in sta do ustanovitve domobranstva bili še dve	celi leti. Torej takrat, ko ni bilo še ničesar razen odloka OF, da zunaj	nje ni dovoljeno organiziranje rezistence in da bo, če bo do tega kje	prišlo, to sprejeto kot izdaja in kaznovano s smrtjo; takrat torej, ko	razen tega in prvih revolucionarnih vosovskih storitev ni bilo še	ničesar. Iz tega, kar smo gledali, je kmalu postalo jasno, da hočejo	avtorji izrabiti slovesnost za brutalno ideološko diverzijo. </p>
						<p>Kako zelo so se avtorji čutili varne ali katero mero predrznosti so	mislili, da si lahko privoščijo, so pokazali s tem, da so med	dogajanjem, ki sem ga pravkar opisal, predvajali posnetek pesmi Angelček	varuh moj, varuj me ti nocoj. Zbor, ki smo ga slišali, je odpel vse tri	kitice, tako da se nas je lahko do konca polastila onemelost pred	tolikšno arogantnostjo: v času, ki so ga nakazovali posnetki na ekranu,	so ljudje po deželi klečali, molili in prosili, da bi jih dobri angeli	varovali še eno noč pred partizanskimi teroristi. Tu ni šlo za nobene	zbore in za nobeno umetnost, tu je šlo za življenje. </p>
						<p>Spoštovani gospod Virk, oddajo 8. januarja je gledalo mogoče stotisoč	ljudi. Ali ste kdaj pomislili na to, da jih je bilo najmanj	tridesettisoč zelo žaljenih; da je v najmanj tridesettisoč ljudi stopila	zavest – kolikič že – da živijo v državi, kjer jih lahko nekaznovano	tepejo. Ali ste kdaj pomislili, da so to hkrati ljudje, od katerih se	pričakuje, da bodo državljani; ljudje, ki so za državo odgovorni, ki	vedo, da morajo državo voditi državljani – cives – če ne, se bo znašla v	rokah falotov; ki vedo, da je država res communis – skupna briga? Pa kaj	bi v tem »ubožnem času« govorili o državi in državljanih, ostanimo	skromno pri ljudeh. Ali niso bili vsi ti ljudje napadeni v svoji	normalnosti? Ko so začutili, da bi se morali braniti, so hkrati že	vedeli, da se ne morejo, ker ni več ničesar na njihovi strani, ne prava	ne politike ne jezika – odkar po njegovih tolmunih plavajo mrtve ribe. </p>
						<figure>
							<graphic url="slike_z_52/z_52_39.png"/>
							<head>Prepovedano - zamolčano <name type="author">Mirko	Kambič</name>
							</head>
						</figure>
						<p>Po tem, skozi kar smo šli v 20. stoletju, se je pred nami zasvetila	beseda normalnost. Vemo, prvič, da sploh je, da obstaja in da nosi	življenje; vemo, da obstaja človekova antropološka konstanta, človekova	narava, kot pravi Spaemann, in da človek postane pošast, če se izmota iz	njenih osnovnih določil. Že dvatisoč let smo v senci Horacovega »est	modus«, a smo ga danes na novo odkrili kot pogoj življenja v	civilizaciji. Ko je arhitekt Boris Podrecca, še v komunističnih časih,	na večer pred nekim Prešernovim dnem imel slavnostni govor, je stopil	pred nas s to besedo. Rekel je, da je to, kar je Prešerna za zmerom	postavilo tako visoko, njegova normalnost. Ko je bila ta beseda	izrečena, smo vsi vedeli, da je resnična, a smo hkrati vedeli še nekaj	več: da je to najbolj protiideološka beseda v slovarju, s katerim	razpolagamo. Oddaja, pod katero smo prebrali Vaše ime – v tistem delu,	ki smo ga označili za »arbitrarno izbrani fragmentarni smoter« – pa	tolče človekovo normalnost. </p>
						<p>Nekje med oddajo smo slišali, da je bil Maroltov zbor »nepolitičen«.	Nekoč so Slovenci imeli to besedo za informacijo, danes pa vemo, da je	ideološka finta. Vemo namreč, kdo so tisti, ki hvalijo ljudi in skupine,	da so »nepolitični«, in zakaj to delajo. Pozneje med oddajo pa so nas	seznanili, da je bil Maroltov zbor »napreden«. Tudi za to besedo vemo,	kaj v resnici pomeni. Ne bom se vtikal v to, kako je glede teh stvari	Maroltov zbor stal. Očitno pa je, da so se ga nekatere skupine zahrbtno	polastile – sedaj celo njegovega spomina. </p>
						<p>Kar nekaj ljudi, članov povojnega zbora Tone Tomšič, nas je prepričevalo,	da se čutijo povezane s predvojnim Maroltovim zborom; da se nahajajo v	njegovi tradiciji. S tem so verjetni mislili na kvaliteto svojega	ustvarjanja. Niso pa govorili o tem, da je bil pevski zbor Toneta	Tomšiča pod grobo politično kontrolo. Nihče se ni dotaknil tega, da so	nekaj članov izključili iz političnih razlogov in da je prihajalo – vsaj	pred nekaterimi gostovanji v tujini – do političnih čistk. Dr. Matjaž	Kmecl, ki se je posebej trudil, da izpostavi tradicionalne vezi med	obema zboroma, si ni, čeprav je po stroki zgodovinar, postavil na primer	vprašanja, koliko članov Maroltovega zbora je bilo izločenih zaradi	političnega prepričanja in kateri člani se iz tega naslova niso smeli	udeležiti kake turneje v tujino. Pač pa je govoril o »politikanskih	napadalcih« – upam, da sem njegove besede prav ujel – a je bil ta izraz	tako povedan, da smo ga razumeli bolj kot štos – kakor da je šlo za neke	v bistvu čudaške in neškodljive ideološke gorečneže. Toda, po vsem, kar	vemo, so bili kar pravi. A to ni važno. Važno je to, da so še. To	dokazuje oddaja na TV Slovenija 8. januarja leta 2004. Kontinuiteta ni	prazna beseda. </p>
						<p>Spoštovani gospod Virk, gotovo veste, bolje od mene, da je TV Slovenija	»javni zavod«. Mnogo bolje od mene veste tudi, da obstajajo pravila,	statuti in druga besedila, ki povejo, kaj ta pojem pravzaprav pomeni.	Jaz o tem ničesar ne vem, razen tega, da morajo biti s tem pojmom nujno	povezane neke obveznosti. Na primer, da morajo stvari, ki prihajajo iz	takšnega »zavoda«, intenzivno težiti k temu, da so za vse Slovence – ali	za vse davkoplačevalce, kot slišim danes govoriti ljudi. Toda jaz – za	enkrat – nimam nobenega namena hoditi gledat pravilnike in statute.	Zavedam se namreč, da institucije, na katere bi se v tem primeru moral	obrniti, človeku moje vrste ne dajejo veliko upanja. Kakor vidite, sem	se, kljub nekaterim prejšnjim izjavam, omejil na jezik. Predvsem zato,	ker mi je znano, da ste pisatelj in ne morete, da jezika ne bi jemali	zares. </p>
					</div3>
				</div2>
			</div1>
			<div1>
				<head>Mlakarjevo Slovensko domobranstvo</head>
				<div2>
					<head>Uvod</head>
					<div3 type="div3" subtype="intro">
						<p>Mlakarjevo Slovensko domobranstvo (Dr. Boris Mlakar, Slovensko	domobranstvo, Slovenska matica, Ljubljana 2003) je bilo dolgo	pričakovano. Vedeli smo, da bi to lahko bila najtežja knjiga, za katero	bi se slovenski avtor zavzel, da jo napiše. Dr. Mlakar se je s presledki	nanjo pripravljal nekaj desetletij, zato o domobranstvu nihče ne ve več	kot on. A je res tudi, da ne glede na to, koliko znanja se je v kom	naložilo, vsak vsake knjige ne more napisati. Tako je s to rečjo. To	vedenje je še večalo našo nestrpnost. Vedeli smo tudi, da domobranci	svojega zgodovinarja nimajo in da bo knjigo o njih pisal, v nekem oziru,	tuj človek. Ali bomo ugotovili, da je to prednost ali ovira; lahko bi	bilo oboje. O čemer nismo dvomili, je bila avtorjeva skrbnost, ki smo jo	pač poznali – jezikovna, stvarna. Toda njihov konec, njihov grandiozni	konec je nekaj, kar oddaja tako svetlobo, da se avtor, ko jo enkrat	zagleda, pred njo ne more skriti. Spraševali smo se, ali bo lahko pisal	zgodovino, ki ne bo drama. O tej knjigi bomo tudi v Zavezi še govorili.	Zaenkrat smo naprosili nekaj prijateljev, da nam pošljejo svoje prve	vtise. Tistim, ki so se odzvali, se lepo zahvaljujemo.</p>
					</div3>
				</div2>
				<div2>
					<head>Anketa</head>
					<div3>
						<byline>
							<docAuthor>Marjan Eiletz</docAuthor>, Argentina</byline>
						<p>Prvi moj vtis, ko sem se poglobil v obširno delo Slovensko domobranstvo	zgodovinarja dr. Borisa Mlakarja, je bil, da je avtor s to knjigo	prekinil večdesetletno prakso bivših in še živečih uradnih raziskovalcev	na polju slovenskega zgodovinopisja iz obdobja okupacije in revolucije	ter nam prikazal »drugo stran meseca« tisočerih, dosedaj nepoznanih ali	zamolčanih dogajanj in presenetljivih zaključkov. Krivični bi bili, če	bi pričakovali od avtorja raziskovanje vzrokov boljševistične	revolucije, identifikacijo krivcev, zločincev in njihovih pomagačev v	tej naši »mega-tragediji«. Mlakar je predvsem zgodovinar, prav to in nič	manj. Njegova skrb in uspeh sta bila v tem, da nam je razprostrl	veličastno panoramo neštetih znanstveno dognanih podatkov – mnogo od teh	nepoznanih na eni ali drugi strani – o Slovenskem domobranstvu, od	početka do tragičnega konca v masovnih pobojih.</p>
						<figure>
							<graphic url="slike_z_52/z_52_40.png"/>
							<head>Martin Oblak iz Vrbljen - eden od dvanajstih tisočev</head>
						</figure>
						<p>Presenetila me je jasnost njegovih zaključkov, kot na primer pri	opisovanju partizanskega nasilja leta 1942 na Dolenjskem in Notranjskem,	ko je bilo v dveh mesecih pobitih od 400 do 500 ljudi. Strinjam se z	njegovo oceno, da je bila partizanska strategija napadalna, vedela je,	kaj hoče: uničiti notranjega, domačega sovražnika, medtem ko je bila	protirevolucionarna stran naravnana obrambno. Mnogo se je med nami	govorilo in včasih tudi zapisalo, da je naša stran pričakovala prihod	zaveznikov, katerim bi se tedaj priključili in bi skupno izgnali	okupatorja s slovenskih tal. Tako mnenje je bilo, iz današnje	perspektive, utopično. A vendar, kljub splošni antipatiji Slovencev do	okupatorjev nismo znali niti mogli podvzeti kaj bolj konkretnega razen	nekaterih poizkusov »četništva«, na žalost brez edinosti vodstva in	povezave. O tej temi se je Mlakar precej razpisal in na široko razčlenil	to našo »napako«. Vendar se v tem pogledu ne strinjam popolnoma z	avtorjem, ker bi bil splošen vojaški upor proti okupatorjem za Slovence	verjetno pravo samomorilno dejanje. Lahko si umislimo tekmovanje med	partizani in četniki, kdo bo okupatorja huje udaril, na kar bi	največkrat nedolžni ljudje plačevali represalije, saj teh je bilo že na	pretek. Sočasno Mlakar govori o dobro premišljeni revoluciji s ciljem	uničenja notranjih slovenskih nasprotnikov. To smo tedaj na	protikomunistični strani predobro vedeli. Poznali smo tudi	boljševistični inženiring, v katerem je bila nujna postavka ustvariti	notranjega sovražnika. Za to stvar smo jim bili predvsem člani katoliške	cerkve kot ponujeni na dlani. Potrebovali pa so še drugi argument:	kolaboracijo. V svojem perverznem izračunavanju so pobijali toliko časa,	da so se jim navadni kmečki ljudje na deželi končno le postavili po	robu. Od tam pa je bil do ustanovitve vaških straž le kratek korak in	tako moremo reči, da so revolucionarji »ustvarili« sovražnike, izdajalce	in kolaboracioniste, ker so jih nujno potrebovali za izvedbo svojega	načrta. Pri domobranstvu se je ta »igra« nadaljevala, čeprav niso	dosegli končnega cilja, da bi domobranstvo poleg vojaškega sodelovanja	stopilo tudi v politično kolaboracijo z Nemci. V tem jim je spodletelo. </p>
						<p>Takoj za tem Mlakar postavi tezo o »državljanski vojni« in o samoobrambi	protirevolucionarne strani, katero opravičuje kot »reakcijo na številne	grobe, krivične in tudi zločinske nastope s strani partizanskih enot.« V	to vključuje ideološke pritiske, ropanja in številne umore. V	domobranstvu vidi »najpomembnejšo oboroženo silo slovenske	protirevolucije, pač tudi z zunanjimi obeležji kolaboracionizma.« Tega	zadnjega smo se v veliki večini zavedali, a smo, kot je bilo že	neštetokrat povedano, sprejeli to vojaško (nikakor pa ne politično)	sodelovanje z okupatorjem kot manjše zlo. </p>
						<p>Zanimivi so podatki o prvih protikomunističnih enotah pod okriljem	četništva, ki je.delovalo ilegalno, z radijsko povezavo z Londonom in	drugimi zavezniškimi poveljstvi preko radiotelegrafista-padalca Antona	Božnarja. Mlakar tudi ni skop v ocenah glede notranjih sporov med	raznimi ilegalnimi četniškimi skupinami, ki so se vse imenovale	Jugoslovanska vojska. Med temi skupinami priznava Slovenski legiji in	Slovenski Zavezi ilegalno vodstvo vaških straž.</p>
						<p>V poglavju o kapitulaciji Italije in porazu protirevolucionarnih enot nam	v znanstvenem slogu zgodovinarske stroke opisuje dogodke ob razsulu	Italije in nedojemljivo neenotnem obnašanju voditeljev različnih	ilegalnih vojaških skupin. Ta negativna drža in tudi slepo zaupanje	potvorjenim poročilom o zavezniškem izkrcanju na Jadranu sta privedla do	tragičnega zaključka tega obdobja: padec Turjaka in Grčaric. V istem	poglavju moremo zaslediti Mlakarjevo zanimivo definicijo, da je	protirevolucionarna stran pravi trenutek za dosego mednarodno veljavnega	moralnega in političnega kapitala zamudila že leta 1941, ko ni ustvarila	aktivnega odporniškega gibanja proti okupatorju. Revolucionarna stran jo	je namreč prehitela in je lahko s svojo znano taktiko in strategijo do	konca »vodila igro«. – Vendar avtor na drugem mestu sam omenja, da se je	na »demokratični« strani ustanovilo odporniško gibanje (Slovenska legija	in kasneje Sokolska legija) že nekaj mesecev pred ustanovitvijo	Osvobodilne fronte, a naša akcija ni zajela širših množic, ker pač ni	bila dovolj agresivna do okupatorja. </p>
						<p>Silno pomembna kot zgodovinski dokument so tri poglavja o nastanku	Slovenskega domobranstva, njegovi organizaciji in vojaški sestavi ter	razmerja do nemškega okupatorja. Posebno zanimiva je obširna obdelava	domobranske prisege, o kateri je dr. Mlakar že pred leti predaval in	pisal, a je sedaj te raziskave razširil in poglobil. Med drugim se mi	zde važni podatki o »precejšnem vznemirjenju med častniki in tudi	moštvom tako pred prisego kot tudi še po njej«. Zanimiva je njegova	ugotovitev, da je »jasno, da domobranci niso prisegli Hitlerju, niti mu	niso ničesar obljubili, kljub temu, da sta po vojni Rainer in Rösener	trdila nasprotno.« O tej prisegi se je tudi na naši strani že precej	pisalo in večina avtorjev soglaša, da je bila ta prisega od Nemcev	izsiljena in kot taka neveljavna.</p>
						<p>Nadalje dr. Mlakar med drugim ugotavlja, da omenjena argumentacija	vsebuje ideološke, politične in čisto antropološke, eksistencialne	prvine, katerih skupni imenovalec je bil slej ko prej komunizem kot	vsesplošna grožnja. Zaključuje to poglavje z besedami: ...»Vsekakor pa	bo v primeru, da bo (verjetno) stroka ugotovila objektivno in pravno	stanje kolaboracije, morala ob tem hkrati odgovoriti na vprašanje, ali	je pri tem obstajal tudi ‘hudobni naklep’ škodovati slovenskemu narodu.«	Nato posvari pravne filozofe in zgodovinarje, da se »po končani vojni	pri sankcioniranju medvojnega ravnanja uporabljajo praviloma dvojna	merila in da v tem smislu odločajo zmagovalci«. </p>
						<p>V zadnjih dveh poglavjih o dogodkih ob koncu vojne in o vrnitvi	domobrancev v Jugoslavijo in njihovi usodi nam dr. Mlakar opisuje več	ali manj znana dogajanja v najbolj bolečih mesecih domobranske	tragedije, o dvomih in naivnih obljubah, o veselju bližajočega se konca	vojne in upanju na dokončno priznanje domobranske pravšnosti in	upravičenosti odpora proti komunizmu. Na koncu pa razočaranje nad	britanskimi »zavezniki« spričo njihove izdajalske predaje v Jugoslavijo.	Na zadnjih desetih straneh (morda preveč strnjeno) nam avtor	dokumentirano popiše potek tragičnih dogodkov, mučenj in pobojev	tisočerih Slovencev, vojakov in civilistov, ter Srbov, Hrvatov in še	nekaterih vse do konca leta 1945. Kot sintezo teh dogodkov nam napiše	stavek: »Šlo je za akt maščevanja in obračun z razrednim sovražnikom …	«</p>
						<p>Zaključil bi razmišlljanje ob tej izredni knjigi s priznanjem avtorju dr.	Borisu Mlakarju, ki je posvetil več desetletij iskanju in zbiranju	podatkov, arhivskih dokumentov, citatov iz objavljenega tiska ter	osebnih pričevanj in zapisov ter izdelal obširen scenarij te grozljive	igre. S tem je odgrnil prenekatero zaveso nad zamolčanimi dejstvi in	dogajanji v medvojnem obdobju v Sloveniji. To ni knjiga z ideološkimi	predznaki, temveč vodič k iskanju resnice in pristop k novi	objektivizaciji slovenske zgodovine. To je tudi kompromis z zgodovino	kot virom inspiracije za debate v bodočnosti. Hvaležni smo mu mnogi	preživeli, ki smo bili vklenjeni v krvavi vrtinec revolucije in	protirevolucije.</p>
					</div3>
					<div3>
						<byline>
							<docAuthor>Božidar fink</docAuthor>, Argentina</byline>
						<p>S knjigo dr. Borisa Mlakarja stopa pravda o domobranstvu na Slovenskem v	novo fazo. O domobranstvu, ki je bilo v dolgih desetletjih in je še zdaj	demonizirano, se javnemu mnenju vsiljuje vnaprejšnja obsodba. S to	knjigo pa se pravzaprav šele predstavljajo »generalije« obsojanega	domobranstva. Zgodovinski pojav bodo zdaj lahko obravnavale stroke in	javno mnenje iz novega izhodišča ter se bo bolj stvarno oblikovala sodba	o njegovi upravičenosti za reševanje slovenskega ljudstva in narodnih	vrednot. </p>
						<p>Pravične presoje pa naj ne ovira včasih preveliko idealiziranje	domobranstva v svetinjo, o kateri se ne dopušča nobeno kritično	vprašanje. Zame je bilo domobranstvo sredstvo za narodno reševanje, o	katerega upravičenosti glede zamisli in povezav ne dvomim. Dopuščam pa	resno debato o njegovi prikladnosti in drugih izbirah, vendar s	predpostavko, da se je bilo neobhodno potrebno upreti komunističnemu	nasilju in naklepom.</p>
						<figure>
							<graphic url="slike_z_52/z_52_41.png"/>
							<head>Domobranske čete se zbirajo 18. decembra 1943 za pogreb padlih v	Kočevju <name type="author">Franc Hrovat</name>
							</head>
						</figure>
						<p>V knjigi Slovensko domobranstvo 1943-1945 je zgodovinski pojav	predstavljen celovito in nadrobno, strokovno opremljeno in poglobljeno.	Avtor se pravilno zaveda njegove dvoumnosti in nedorečenosti ter se	odpoveduje vrednostnim sodbam. Pokaže pa široko razumevanje za	objektivno zgodovinsko upravičenost domobranstva, posebej tudi za	subjektivne nagibe njegovih pripadnikov. Tako daje zagon bolj	prepričljivemu utemeljevanju domobranstva z racionalno analizo	takratnega položaja in tudi potrebnemu razvijanju mednarodnopravnih	argumentov.</p>
						<p>Dr. Mlakar se v svojem delu, ki ima vse znake monografije, ne postavlja v	vlogo zagovornika in ohranja strokovno objektivnost. Od te ne odstopa s	tem, da povsod predpostavlja komunistično revolucijo, ki je bila vodilni	nagib partizanskega vodstva. Revolucionarni namen in taktika sta	neizpodbitno in od samih predstavnikov nekdanjih borcev priznano	dejstvo, ki izničuje opevano svetost razglašenega boja za svobodo. Avtor	ohranja strokovnost in znanstveno oddaljenost, ko analizira razloge, ki	so izsilili tako imenovano taktično ali funkcionalno kolaboracijo,	potrebno ne samo zaradi vzdrževanja osnovnih življenjskih pogojev, ampak	tudi zaradi samoobrambe pred neposrednim nasiljem in za odvrnitev	boljševiške diktature. Problem prisege je glede pripravljanja in vsebine	predstavljen izredno obširno in natančno. Ugotovitev, da prisega ni bila	dana Hitlerju, ni vrednostna sodba, ampak je potrditev očitnega dejstva,	ki ga nerazumno zanikavajo zagovorniki komunističnih teroristov.	Besedilo prisege je analizirano strogo po besednem pomenu, upoštevano pa	je tudi subjektivno razumevanje udeležencev. Za Slovensko domobranstvo	odkriva avtor na več mestih, da je bilo pojmovano kot slovenska narodna	vojska v vsem času svojega obstoja, in ne prezre formalne razglasitve 3.	maja 1945. Končno je treba ugotoviti, da je strokovno neoporečen tudi	prikaz povojne usode domobranstva oziroma že Slovenske narodne vojske,	za katero dr. Mlakar zatrjuje, da v evropskem merilu sploh ni	primerljiva.</p>
						<p>Propagandistični zagovorniki diktature bodo morda avtorju knjige zaradi	njegovih znanstvenih tez očitali pristranost. To bi bilo krivično. Sicer	pa se znanstvenemu delu ne odgovarja z udrihalicami, ampak samo na	način, ki je na enakovrednem znanstvenem nivoju.</p>
						<p>Dr. Mlakar si postavlja vprašanje o ideologiji domobranstva in se pri tem	najde v določeni zadregi, ker da je bilo več nosilcev domobranskega	programa. Menim, da je vprašanje zgolj akademsko in se mu praktično ni	vredno posebej posvečati, ker je preveč zapleteno ali pa povsem	preprosto. Odločujoči subjekti, SLS s Slovensko zavezo, poklicni	častniki z liberalci in četniki ter Rupnik s svojim krogom, so res imeli	različne poglede in nagibe, z ločenimi stališči glede na usmerjenost	lojalnosti in na prikladnost ilegalne strategije. En del je videl v	domobranstvu tudi izvirno politično gibanje. Vsem dejavnikom pa je	vendar bilo skupno, da so hoteli z domobranstvom reševati življenje in	druge dobrine pred terorističnimi dejanji komunistov, preprečevati	njihovo prevlado po koncu vojne in ponuditi prihodnji oblasti učinkovito	sredstvo za zagotavljanje demokratičnega družbenega reda in javne	varnosti. To je bil objektivni namen domobranstva in takega so čutili	domobranci v celoti.</p>
						<p>Ponuja se mi vprašanje o ustreznosti nekaterih izrazov. O pojmu	državljanska vojna dvomi že avtor sam in ga uporablja le kot delovno	hipotezo. Državoslovni teoretik bi upošteval, da naš spopad ni bil boj	med dvema približno enakovrednima silama za neposreden prevzem dejanske	oblasti. Namen komunistov je bil šele pripravljanje na neposreden	prevzem oblasti v primernem času, ko bi bili prej iztrebljeni vsi	morebitni nasprotni elementi, ljudstvo pa do skrajnosti ustrahovano. To	se je uresničevalo z najbolj krutimi terorističnimi dejanji.</p>
						<p>Vprašati se je morda primerno tudi o pomenu besede revolucija. Ali je	teroristična dejanja proti nemočnim drugače mislečim res mogoče	imenovati revolucija? Ta je namreč v zgodovinskem pomenu po definiciji	nasilno upiranje oblasti za neposredno temeljno spremembo političnega in	družbenega reda v državi. Dejanja komunističnih vodij niso bila	revolucionarna v strogem pomenu, saj ni bilo državne oblasti, ki bi se	ji mogli upirati. Bila so navadna hudodelstva, s katerimi so samo	uničevali idejne nasprotnike. Zato je imenovanje odporništva proti	partizanstvu z izrazi kot protirevolucijski del ali tabor treba	uporabljati le analogno.</p>
						<p>Celo označevanje domobranstva z izrazom protipartizanski tabor je treba	razumevati omejevalno, ker je bilo domobranstvo namenjeno samo boju	proti nasilnim dejanjem in naklepom partizanov kot komunistov, ne pa	proti njihovim osvobodilnim namenom. Odporništvo proti partizanstvu se	torej res ustrezno označuje samo kot protikomunistični del. Vse drugo	izražanje je treba razumevati s pridržkom.</p>
						<p>K celovitemu in strokovno dognanemu prikazu nastajanja, ustroja, idejnega	ozadja in tragičnega konca domobranstva bi bil potreben enako znanstveno	rigorozno obdelan in zaokrožen prikaz terorističnega delovanja	komunistov, ki je dajalo neposreden povod za odpor.</p>
						<p>Posebej se vsiljuje tudi potreba po strokovni obdelavi pravnih vprašanj.	Razjasnjevanje o pravicah in dolžnostih je neobhodno potrebno, da se	more sploh začeti pogovor za pomirjenje družbe. Pravna problematika	odpira številna vprašanja in se nekaterih dotika že avtor knjige. Teme	za obdelavo bi lahko bile npr. tele: Dolžnost in pravica miroljubnega	zadržanja prebivalstva do okupatorja. – Dopustnost upora in njegove	omejitve. – Veljavnost mednarodnega vojnega prava za spopade, ki niso	meddržavne vojne. - Pravna situacija partizanstva glede na njegovo	upoštevanje vojnih pravil. –– Domobranstvo kot domača policijska sila	pod okupatorjem in/ali slovenska narodna vojska, ki ji okupator pomaga.	– Vojaški status domobrancev: militarizirana policija, bojevniki v	notranjem spopadu. – Državnopravni pomen razglasa 3. maja 1945. – Status	SNV v Vetrinju, načelno: vojni ujetniki, sovražne čete, ki so se predale	po koncu sovražnosti (SEP) ali begunci. – Status po izročitvi: ujetniki	nasprotnega tabora v notranjem spopadu. – Množični pomor kot vojno	hudodelstvo in zločin zoper človečnost. </p>
						<p>Ugotovitve stroke bodo lahko odgovori na predhodna pravna vprašanja pred	potrebnimi prihodnjimi političnimi odločitvami, na primer pred izrekom o	zavrženosti komunističnih dejanj pod okupacijo, o povojnih pomorih kot	vojnih hudodelstvih, o pravici padlih in pomorjenih domobrancev in	vojakov Slovenske narodne vojske do vojaškega groba, o priznanju žrtvam	komunističnega nasilja, pomorjenim v času okupacije in drugem.</p>
						<figure>
							<graphic url="slike_z_52/z_52_42.png"/>
							<head>Orlov vrh 3. januarja 1944 - pogreb padlih domobrancev <name	type="author">Franc Hrovat</name>
							</head>
						</figure>
					</div3>
					<div3>
						<byline>
							<docAuthor>Jože Rant</docAuthor>, Argentina</byline>
						<p>Bibliografija in viri. Ni takega dodatka v knjigi, čeprav je res, da	Imensko kazalo prinaša tudi priimke iz opomb, kjer so vstavljene vse	navedbe. Vendar se sprašujem, zakaj ta opustitev. </p>
						<p>V prvih poglavjih se pisec v glavnem omejuje na to, kar imenuje ARS I, II	in III, čemur dostavlja precej knjig (celo stare partizanske, ki jih ne	ocenjuje: Saje ipd.) in tudi kar nekaj spisov in revij, tako domovinskih	kot zdomskih. Od zadnjih se mi zdi, da daje prednost skupini pri Taboru.	Prav tako izredno veliko navaja Kocipra, kar je verjetno nasledek tega,	da je Kociprova knjiga izšla v domovini, in dejstva, da je imel na	razpolago Kociprovo zapuščino. Toda kako jo je dobil? In kako je dobil	Šmajdov dnevnik – razen če so ga zaplenili, ko so ga ugrabili. Čeprav	pisec nekajkrat podvomi o kakih Kociprovih trditvah – kar se opaža pri	vseh navedenih avtorjih in kar je načelno prav – se mi zdi, da daje	prevelik pomen Kociprovim spisom in zapuščini in da včasih popisuje	kakšne dogodke samo po Kocipru – ki pa zame, žal, ni nepristranski,	posebno v tistem, kar je pisal po vojni in po spominu. (Morda bi bilo	dobro primerjati vse objavljeno z njegovo dediščino, zlasti dnevnimi	zapiski iz tiste dobe.)</p>
						<p>Ko Mlakar navaja, ima človek vtis, da hoče biti nepristranski,	objektiven, kar se mu pa ne posreči zmerom, največkrat prav zaradi	virov, ki jih je imel na razpolago. Zato je razumljivo, da v prvih	poglavjih prevladuje partizanska literatura, v zadnjih pa	»protirevolucionarna« ali zdomska. Važna je Mlakarjeva trditev (Uvodna	beseda), da SD pušča občutek dvoumnosti in nedorečenosti in da je	domobranska tragedija v evropskih okvirih neprimerljiva povojna usoda. </p>
						<p>Napačna se mi zdi uporaba izraza pozitivizem (za konkretne dogodke), ki	bi naj bil nasproten sintetičnim sodbam. J. Stanovnik v pismu trdi, da	Mlakar ni partizanski pisec. Ni pa tudi ne protirevolucionaren! V angl.	povzetku na koncu, npr., trdi, da je »buržujsko« območje ustanovilo	Slovensko in Sokolski legijo, a ne pove, kdaj, medtem ko so komunisti in	njihovi levostranski zavezniki OF - »following the attack on the Soviet	Union« (brez datuma!) takoj začeli z oboroženim uporom, kar seveda tako,	kot je zapisano, ni res. Tako pisanje ni natančno! Poleg tega: če bi bil	upor in protirevolucija samo buržujska zadeva, zakaj potem M. toliko	poudarja pretežno kmečko sestavo SNV? (O meščanskem taboru govori tudi v	slov. besedilu: s. 101.)</p>
						<p>J. Stanovnik hvali lepo slovenščino in jasnost v pisanju. To ne bo čisto	res. Mlakar se rad ponavlja, ko navaja pozitivna (ne pozitivistična!)	dejstva, morda zato, ker se mu zdi potrebno. Toda njegovi stavki so	predolgi, s polno vnešenih podrednih stavkov. Dejansko mu včasih beseda	uide tudi v nepotrebne tujke (sondaža, str 90; odisejada, 115; morbidni	izrazi, 132; familiarni nazivi, 183; podoba z dodajanim image. 266).</p>
						<p>Popis dogodkov in sinteza. Treba je priznati Mlakarju, da je skušal	nepristransko predstaviti dogodke – seveda na podlagi virov, ki jih je	imel na razpolago. Sam sicer pravi, da sedaj ni več težav z viri, a	moral bi priznati, da je za marsikaj uporabljal samo partizanske vire,	ker drugih pač (še?) ni, čeprav je med njimi raztresenih dosti drugih	virov. Tako npr. v začetnih poglavjih, prav tako kot se je v zadnjih	poglavjih precej zatekal k protirevolucionarnim virom – čeprav so eni in	drugi večkrat vzeti iz komunističnih sodnih procesov in zaradi tega	osumljeni pristranosti. Toda da o pregledu vojaških spopadov med	partizani in SD hvali I. Križnarjev pregled, je res precej pretirano –	razen če gre za knjigo, ki povzema vse boje s partizanske strani!</p>
						<p>Treba pa mu je priznati, da ni ostajal pri splošnem popisu dogodkov,	oseb, njihovih spisov, dejanj in ravnanja, ampak je po eni strani skušal	o njih izraziti čim bolj nepristranske sodbe, po drugi pa je vidno, da	si je prizadeval, kolikor je le mogel, priti do tistih sintetičnih sodb,	o katerih govori.</p>
						<p>Vendar včasih manjka dokazov. Nekaj primerov: Na str 37 pravi, da se je	partija prek stikov s KPI vsestransko pripravila na ital. kapitulacijo.	Italijanski vojski, ki je predvsem leta 1942 zagrešila veliko zločinov	nad slovenskim narodom, je NOV zagotovila prost odhod v Italijo … (40)	Rupnikovo upravo oz. Lj. pokrajino označi kot izrazito nacionalno zadevo	(100) itd.</p>
						<p>Vendar bi podčrtal nekaj zadev. Npr.: KP je slovenski narod ogoljufala s	spremembo besednjaka po ustanovitvi OF (oz. preimenovanju AF) – str.	18-9. Partija je belo gardo rabila in do neke mere ustvarjala (24). Vsi	so se zatekali k Italijanom in Nemcem, partizani celo z namenom, da bi	jim Nemci izročili domobrance (s. 345, 433)! </p>
						<p>Pomembne so ugotovitve in dokazi, kako je partija iskala samo revolucijo	in kako so v tem pogledu prebrisano nalagali zahodne zaveznike. Pomembna	je ponovna trditev, da si je partija prisvajala popolno oblast in	nastopala v imenu vsega slov. naroda, toda ne omeni se, kdo bi ji dal to	pravico. Opozarja na to, kako so nekateri v protirev. taboru kmalu	uvideli, da bodo posledice njihove odločitve hude (Staretovo pismo, s.	127)</p>
						<p>Važen je popis needinega vodstva med protirevolucionarji in posledice, ki	jih je to imelo na vseh področjih.Toda skupnega vodstva sploh ni moglo	biti – razen če bi bili Slovenci že zreli za življenje v demokraciji in	pluralnosti! Po eni strani četniki in ljotiæevci, ti celo v Rupnikovem	štabu, po drugi kraljeva vlada in njeno nihanje, nesoglasje med SLS in	JNS, v klerikalnem taboru pa med SLS in Stražo itd. Kjer je kolikor	toliko demokratičnega duha, ne more vladati diktatura ene skupine,	čeprav so to dejansko nekateri hoteli! (npr. s. 376)</p>
						<p>Po drugi strani je pomemben dokaz, kako je SL pošiljala častnike v VS	(žal jih Mlakar prevečkrat imenuje MVAC) ter gorenjskemu in primorskemu	domobranstvu … Kako se je SD pripravljalo na pretrganje z Nemci in	vztrajalo na SNV (200)</p>
						<p>Ne razume se podpora Rupniku s strani slov. KA, o čemer osebno dvomim	(259), saj se niso marali opredeliti za nikak boj in vodstvo, posebno ne	na njegov in njegovega kroga kult osebnosti in neke vrste maniheizma a	la G.W. Bush. (s 413) Kje so dokazi za podporo KA? </p>
						<p>Morda se bodo komu zdeli nepotrebni tako dolgi opisi (npr. notranje	organizacije SD), toda tudi to spada v temo.</p>
						<p>Zdi se mi važna trditev, da v Sloveniji nikoli ni prišlo do kakih SS	oddelkov – in ne po zaslugi OF, ki je v tem pogledu kvečjemu	škodila.</p>
						<p>NOB vojne ni skrajšal, kot so zatrjevali zaveznikom, ampak podaljšal za	nekaj tednov, da je tako lahko pobil svoje razorožene in razočarane	nasprotnike.</p>
						<p>Popis, kako so se zadnje mesece Nemci zmeraj bolj hoteli polastiti SD in	kako dolga je bila tajna borba z njimi v tem pogledu, je važen (statut	itd.). Tudi to, da so proti koncu vojne morali popuščati in priznavati	slov. narod, slov. ozemlje itd. </p>
						<p>Zadeva s prisego je dobro opisana, predvsem nasprotovanje s strani	političnih voditeljev. Ni pa dobro opisano morebitno mednarodnopravno	upravičenje in osebna odgovornost. Prav tako ni zadosti jasna razlaga	morebitne pravne podlage za način sodelovanja z Nemci, do katerega je	končno prišlo (s. 414 sl.) Vsekakor pa Mlakar – kot zgodovinar in ne kot	pravnik – razpravlja o tem in prinaša nove poglede. Poudarek, da so	komunisti SD do tega naravnost prisilili, je primeren (s. 370 sl) Še	bolj važna pa je trditev, da pravni filozofi ne bodo mogli mimo dejstva,	da se po končani vojni uporabljajo dvojna merila in da o tem odločajo	zmagovalci (s. 424-5) - Za to je dober primer Italija, ki je zaradi	kapitulacije leta 1943 postala zavezniška država in nikdar več se ni	govorilo o ital. taboriščih … Prav tako Avstrija s svojim plebiscitom za	Anschluss: Avstrijci so bili v primeru z Nemci med vojno najhujši	preganjalci vsega slovenskega, kar vem iz lastne izkušnje. </p>
						<p>Iz besedila je razvidno, da Krener ni bil nikoli poveljnik SNV, ampak	gen. Prezelj, in da se niti Krener sam ni imenoval general (v Vetrinju),	kar se mi zdi silno važno (pa tudi, da je ostal v Vetrinju vsaj do 31.	maja). Da je bilo med domobranci precej nezaupanja do Prezlja, je	razumljivo (s. 453). </p>
						<p>Kar pa ni razumljivo, je slepo zaupanje v angleško besedo s strani	tedanjih političnih in vojaških voditeljev : ali ti ljudje niso nikoli	brali zgodovine? Sicer pa: kako da tudi M. Brecelj in I. Cankar nista	uvidela, kam bo vse to peljalo: do osvoboditve Slovenije po zahodnih	zaveznikih?</p>
						<p>Kako da se vodstvo SD ali politično vodstvo v domovini (ki je sicer tedaj	imelo malo oblasti – s. 479 – in prestiža) ni odločilo za pretrganje z	Nemci in prebitje na zahod ali za začasen umik v gozdove, kaže, da ne bo	nikoli jasno … Seveda, partizani so skrbeli za to, da so bili domobranci	do zadnjega vrženi v boj proti njim – skupaj z Nemci.</p>
						<p>Vsekakor pa končni vtis ni slab – kljub žalosti, ki človeka preveva, ko	knjigo bere.</p>
					</div3>
					<div3>
						<byline>
							<docAuthor>Janko Maček</docAuthor>, Slovenija</byline>
						<p>Z veseljem in pričakovanjem sem vzel v roke knjigo dr. Borisa Mlakarja	Slovensko domobranstvo 1943 – 1945. Prebral sem jo od prve do zadnje	strani, čeprav sem že v začetku ugotovil, da je kar zahtevna in mi bo	zato vzela nekaj več časa. Nekatera poglavja oziroma dele poglavij sem	bral ponovno, na primer tisto o domobranski prisegi in Slovensko	domobranstvo in konec vojne. Tudi prva tri poglavja se mi zdijo zelo	važna, ker govorijo o času in razmerah pred nastankom domobranstva in	pravzaprav pojasnjujejo, zakaj je do domobranstva sploh prišlo. Zavedam	se, da nisem zgodovinar in da se zato ne morem spuščati v oceno tega	pomembnega dela, povedal pa bom nekaj misli, ki so se mi utrnile ob	branju in razmišljanju po njem.</p>
						<p>Prvo poglavje knjige se začne z besedama vojna in okupacija – in že po	nekaj stavkih se srečamo z vprašanjem odpora proti okupatorju in s	kolaboracijo. Ni dvoma, da se to vprašanje pri vsaki okupaciji kmalu	pojavi. Rad pritrdim avtorju, ko pove, da vsako sodelovanje z	okupatorjem še ni kolaboracija, ko razloži splošen pomen tega pojava in	njegove različne oblike. Ta in oni bo rekel, da za uvod v knjigo o	slovenskih domobrancih to ni čisto primerno, toda če pomislimo, koliko	kolaboracije so domobrancem skozi petdeset let pripisovali, je poštena	razlaga tega pojma potrebna, posebno glede na naše razmere, ko smo poleg	okupacije imeli tudi revolucijo in državljansko vojno. Mislim si, da bi	na tem mestu v knjigi lahko stal odstavek o komunistični partiji, kako	se je pripravljala na vojno in bila že vnaprej odločena, da jo bo	izkoristila za revolucijo in za vzpon na oblast. Moji želji je delno	zadoščeno, ko na koncu prvega poglavja v odstavku o začetkih OF preberem	tale stavek: »Kljub vsemu ni dvoma, da je vsaj pri vodilnih komunistih	šlo za prvenstveni načrt izvedbe revolucionarnega prevrata in prevzema	oblasti, pač ob misli na zmago rdeče armade po pričakovanem nemškem	napadu.«</p>
						<p>Prvi dve poglavji knjige sta izredno zgoščeni. Iz njih zvemo takorekoč	vse o času od aprila 1941 do kapitulacije Italije: o predvojnih	političnih strankah, o začetku okupacije in o ustrežljivosti nekaterih	slovenskih politikov, o ustanovitvi Slovenske legije in drugih dveh	njenih vrstnic, o Protiimperialistični fronti, ki se je po napadu	Nemčije na Sovjetsko zvezo preimenovala v Osvobodilno fronto, o vaških	stražah in o četnikih pa tudi o VOS in partizanih. Zvemo, kako »so se že	jeseni leta 1941 pričele prve usmrtitve nasprotnikov OF, ne le ovaduhov	ali morebitnih kolaboracionistov v ožjem smislu. Nekakšen prelom pomeni	likvidacija četniškega organizatorja inž. Fanouša Emmerja, ki pa so mu	naprtili še mnogo drugih grehov, za katere je zelo dvomljivo, če so bili	resnični. Tovrstne usmrtitve in represivni ukrepi s strani VOS-a in	kasneje sploh partizanske ‘uprave’ na prvih osvobojenih ozemljih ali	sicer na terenu so pomenili dokončni vzrok in jasno razvidni povod za t.	i. samoobrambo pred komunizmom v ožjem, dobesednem smislu. Posebej so	številne usmrtitve pomenile šok za katoliško podeželsko prebivalstvo in	ob znanem dejstvu, da za vsem tem stojijo komunisti, ni bilo daleč do	sklepanja, da je revolucija že na delu.« In dalje: »Apeli k narodni	enotnosti so prihajali iz Londona, a v Ljubljani so menili, da s	komunisti enotnosti pač ni več mogoče doseči, čeprav so nekateri poskusi	v tej smeri še bili. Prevladal je pač občutek ogroženosti, a hkrati je	dozorela tudi odločenost, da je treba partizanstvo, predvsem pa KPS	oslabiti, nevtralizirati ali po možnosti uničiti. Kako to doseči, s	čigavo pomočjo in s čigavim orožjem?« Gornja navedka sta vzeta iz	konteksta in morda zato še bolj zgovorna. Mogoče je treba poudariti, da	to niso bili le represivni ukrepi, ampak pravi revolucionarni teror, ki	je bil sestavni del boljševiške revolucije. Ne samo, da so ljudje imeli	občutek ogroženosti, bili so v resnici ogroženi, ogroženo je bilo	njihovo življenje in premoženje. Ko si v nevarnosti za življenje,	misliš, kako ga boš rešil, ne pa, kako boš uničil nasprotnika. Sporazum	s komunisti gotovo ni bil možen. To se je dovolj jasno pokazalo v	dogodkih po kapitulaciji Italije. Brez VOS-a in njenega ter podobnega	delovanja ne bi bilo ne vaških straž in ne domobrancev. Glede tega res	ne more biti nobenega dvoma.</p>
						<figure>
							<graphic url="slike_z_52/z_52_43.png"/>
							<head>Arhiv komunistične revolucije pred Državnim zborom <name	type="author">Tine Velikonja</name>
							</head>
						</figure>
						<p>O domobranski prisegi je bilo že pred Mlakarjevo knjigo veliko	povedanega, saj so o njej pisali zgodovinarji, pravniki, sociologi in	seveda tudi politiki. V knjigi je razložen splošen pojem prisege in kdo	ter kako je v času druge svetovne vojne pod nemško okupacijo prisegel	prostovoljno ali pod pritiskom nacistov. Skoraj ni dvoma, da je bila	domobrancem prisega vsiljena. Nekateri pripisujejo precej zaslug za	prisego kar generalu Rupniku. Navedeno je besedilo prisege oziroma več	besedil – predlogov, s katerimi so domobranski štab in drugi posredniki	skušali zmanjšati pomen prisege ter jo narediti manj nevarno in	škodljivo. O dogajanju okoli prisege naj bi bil obveščen tudi general	Mihailoviæ in naj bi dal zanjo privoljenje z nekaterimi pripombami.	Roesener je grozil z razpustom domobranstva, če bi prisego še naprej	odklanjali oziroma vztrajali pri spremembi njenega besedila. V knjigi je	opisan celoten ceremonial prisege, ki je seveda bila najbolj slovesna v	Ljubljani. Časopisi so o slovesnosti obširno pisali, vendar so jo	skušali prikazati kot »praznik slovenske narodne zastave« in zmanjšati	njeno slabo ime v domači in tuji javnosti. VOS in drugi OF naklonjeni	poročevalci so že tedaj poudarjali negativne strani prisege, da bi	domobrance tudi s tem očrnili in jih prikazali kot resnične kolaborante. </p>
						<p>Vidi se, da je avtor preiskal vse mogoče vire o domobranski prisegi, saj	je našel celo podatek o tem, kako so prisegli domobranci v Rovtah nad	Logatcem. Poveljnik 44. čete Slovenskega domobranstva, ki je varovala	Rovte z okolico, je bil spomladi leta 1944 stotnik Vinko Fortuna. Po	njegovem opisu, ki ga je aprila 1968 objavil v listu Klic Triglava v	Londonu, se rovtarski domobranci prisege na stadionu v Ljubljani niso	udeležili, pač pa so dobili dovoljenje, da jo opravijo kar v domačem	kraju. Fortuna se spominja, da je bilo to v prvi polovici maja in da ni	bilo zraven nobenega nemškega častnika. S kuratom Kunstljem sta se že	prej dogovorila, da bodo prisegli Jugoslaviji. Zadeva je prišla na ušesa	gestapovcem in v začetku julija so se pripeljali v Rovte, da bi Fortuno	aretirali. Imel je srečo, da jim je v zadnjem trenutku pobegnil in se	zatekel k primorskim domobrancem na Veharše. V Rovtah danes o tisti	prisegi ne vedo nič določnega. V letu 1944 so imeli več slovesnosti, ki	so si bile precej podobne, zato se le za tisto v začetku novembra	govori, da je bila namenjena blagoslovitvi nove kapelice v spomin vseh	dotedanjih žrtev vojne in revolucije. Domačin, tedaj 15-letni fantič, se	spominja, da sta bila pri neki slovesnosti navzoča najmanj dva nemška	oficirja. Stanko Kociper je v knjigi Tako sem živel opisal neko	zborovanje v Rovtah, ki naj bi bilo februarja 1944 in je na njem tudi	sam govoril. Motila ga je prisotnost dveh gestapovcev, ki do tedaj na	podobna zborovanja niso prihajali. Vendar pa Kociper pri prisegi	rovtarskih domobrancev zagotovo ni bil, pa naj je bila ob prisotnosti	Nemcev ali brez njih. Dejstvo je, da so na Rovtarskem že leta 1943 imeli	priliko videti četniško zaprisego. Med enajstimi obtoženci na procesu	proti sodelavcem Mirka Bitenca pred Okrožnim sodiščem v Ljubljani sta	bila 19. maja 1949 obsojena tudi Franc Ramšak, župnik z Vrha sv. Treh	Kraljev, in Alojzij Tome, župnik iz Podlipe. Oba sta bila kriva tudi	zato, ker sta »v moralno podporo in vzpodbudo za poostreno borbo proti	NOV opravila zaprisego četnikov« – Ramšak 6. 9. 1943, Tome pa 5. junija	istega leta. (K 90/ 49 – 31) Pri četniški prisegi prav gotovo ni bilo	Nemcev, pa vendar sta bila Ramšak in Tome zaradi nje obsojena.</p>
						<p>Rovte so v knjigi v zvezi s prisego omenjene kot posebnost, seveda pa so	važnejši kraji, kjer je priseglo večje število domobrancev. V Novem	mestu jih je na primer priseglo 1200, v dveh izmenah po 600 mož.	Novomeški domobranski poveljnik major Rudolf Ferenčak je v zvezi s	prisego že 18. aprila izdal zaupno naredbo, slovesnost pa je bila 20.	aprila dopoldne na stadionu. Major Ferenčak in nemški poveljnik mesta	major Hassler sta najprej pregledala zbrane čete, nato pa jih oba tudi	nagovorila. Na dan pred slovesnostjo je novomeško domobransko glasilo Za	blagor očetnjave objavilo članek, ki po besedah dr. Mlakarja dobro pove,	»kaj naj bi bilo bistvo domobranske prisege za tedanjo domačo	javnost«.Članek je verjetno napisal dr. Blatnik in med drugim napovedal,	»da bomo obljubili, da bomo disciplinirani domobranci in da smo	pripravljeni žrtvovati tudi življenje, da se slovenska zemlja očisti	brezbožnega komunizma«. V Blatnikovi razlagi se ne omenja bojna skupnost	z nemškimi vojaki niti ne vodja Velike Nemčije ali zavezniki komunizma. </p>
						<p>Med domobranci, ki so prisegli v Novem mestu, je bil tudi Nace Kastelic,	Brezarjev iz Poljan pri Mirni Peči. O njem in njegovem dnevniku, ki ga	je napisal kot borec Meničaninovega bataljona, smo pisali v 25. številki	Zaveze. O prisegi je Kastelic zabeležil sledeče: »20. aprila 1944 smo se	zbrali na novomeškem stadionu. Prisegli smo naši slovenski zastavi in	Bogu, da se bomo do konca borili proti brezbožnemu komunizmu, pa četudi	nas bi to stalo življenje.« Na koncu dnevnika, ki ga je ta mladi	domobranec zaključil na Silvestrovo 1944, je zapisal še tele misli:	»Mlad sem še, saj sem nedavno izpolnil sedemnajst let. Veliko sveta sem	že poskusil. Marsikdo je bil rojen samo za vojno in svobode še ni	okusil. Tudi z menoj je tako, saj sem komaj šolo končal, ko se je začel	okupatorski teror, pozneje pa še hujši komunistični. Z novim letom bom	odšel v nove boje. Bog ve, ali ga bom preživel. Če bi se zgodilo, da	padem, bom padel kot borec proti komunizmu. Če se to zgodi, bi rad bil	pokopan na domačem pokopališču v Mirni Peči.« Kastelic ni padel kot	borec in ni bil pokopan na domačem pokopališču, kajti konec maja 1945 je	prišel v Teharje in verjetno so ga z drugimi odpeljali na Hrastniški	hrib. Njegove preproste besede o prisegi in še o čem veliko povedo o	tem, kako je gledal na prisego in sploh na domobranstvo. Mislim, da	lahko rečemo, da je večina domobrancev mislila podobno, in nekaj o tem	najdemo tudi v knjigi Slovensko domobranstvo. </p>
					</div3>
					<div3>
						<byline>
							<docAuthor>Jože Pavlič</docAuthor>, Slovenija</byline>
						<p>Knjiga dr. Borisa Mlakarja Slovensko domobranstvo, ki sem jo po nasvetu	prijatelja uspel pravkar prebrati, je delo, ki smo si ga lahko želeli,	že desetletja pravzaprav goreče pričakovali. Je epohalno in celovito	delo, ki bo temelj še za vse nadaljnje in dopolnilne raziskave. Je prvo	pravo znanstveno delo o pojavu, ki ga poimenujemo Slovensko domobranstvo	in označuje slovenski protikomunistični odpor v letih 1941–1945. Gre za	edinstven in specifičen pojav v slovenski nacionalni zgodovini, ki ga	omenjeno Mlakarjevo delo eksplicitno in podrobno obravnava. </p>
						<p>Pisec obravnava snov temeljito v podrobnostih in celovito na osnovi	dosegljive dokumentacije in dostopnih različnih virov. Avtor izredno	dobro prikaže začetek in razvoj specifične slovenske medvojne situacije,	medvojno življenje slovenskega prebivalstva in prisotnost okupatorjev,	zlasti še s poudarkom na razmerah v Ljubljanski pokrajini. Hvalevredno	je, da se ne gre skrivalnic z nastankom Protiimperialistične ali	Osvobodilne fronte, jasno pokaže vlogo VOS-a, vodenja odpora in odnosa	KPS do drugih legalnih političnih strank izpred vojne ter drugače	mislečih. Poudarjen je vidik uzurpacije najprej vodenja in nato še	oblasti. Takratno politično in družbeno dogajanje z začetki revolucije	in protirevolucije na Slovenskem je jasno prikazano. </p>
						<p>Dr. Boris Mlakar kot zgodovinar in znastvenik analizira podrobno vse	dokumente in vire, jih primerja in usklajuje, da bi se čimbolj približal	pravi zgodovinski resnici. To mu pretežno uspeva in k temu ni kaj	dodati. Morda sem imel tu in tam pomisleke ob navajanju raznih	partizanskih virov. Človek jim nehote ne zaupa, ker vemo, kako je z	njimi. No, avtoriteta in zgodovinarjevo poznavanje snovi nas prepričuje,	da ne bi smeli imeti pomislekov in mu moramo zaupati. Nedvoumno pa bodo	za njim prišli še drugi, ki ga bodo po potrebi dopolnjevali. </p>
						<p>Pripravljenost in energija, ki ju je zgodovinar vložil v svoje delo, sta	bili, kot je videti, neizčrpni. Njegove besede so pretehtane. Z vsake	strani se kaže njegova strokovnost in pošten odnos do snovi in	odgovornost do zgodovine. Temu se pridružuje lep, čist jezik in odličen	slog. Kot pravi zgodovinar in iskalec zgodovinske resnice se pisec ne	zadovolji s papirnatim jezikom, raznimi matricami in klišeji, ki so jih	klepali mnogi ideološko ali drugače obremenjeni kvazi zgodovinarji pred	njim. Zaradi bremena in zablod tovrstnih zgodovinarjev je proučevanje	dejstev seveda toliko težje. Mislim, da kar mukotrpno. V delo je	potrebno vložiti velik intelektualni napor, ki ne bo prihranjen niti	bralcu, če bo hotel knjigo pozorno brati. </p>
						<p>Branja knjige same sem se v začetku nekako bal. Ob njej sem, ne vem	zakaj, čutil nekakšno nelagodje. Morda zaradi njene obširnosti. Morda	zaradi teme, ki je doživela že toliko zlorabe in žalitev. </p>
						<p>Ob branju sem se v zgodbo vse bolj vživljal: vračali so se spomini,	včasih nekoliko zamegljeni in potem vse bolj živi, izostreni. Dogodki so	vstajali kot iz nekakšne megle, izza nekakšnega zastora. Dramila se je	tista oddaljena preteklost, ki smo jo živeli in preživeli. Občutja in	slike iz tistega časa so se vzporejala z občutji in spoznanji današnjih	dni. Kako kaznovane so bile potem zmage in zmagoviti zanos tistega	našega nemirnega časa!</p>
						<p>Če sem pa ob branju Mlakarjevega dela čutil nelagodje, frustracijo in	bolečino, to ni bilo samo zaradi zavesti poraza in nato prestanih	preizkušenj, ampak morda zaradi predvsem dveh spoznanj, ki mi jih je	pokazala ali le potrdila ta knjiga. To so na eni strani napake, ki jih	je delala naša protikomunistična stran (naivnost, neenotnost,	razdrobljenost, nepripravljenost ...), na drugi pa tudi nezavedanje	usodnosti časa, ki se je kazalo pri tolikšnem številu Slovencev. </p>
						<p>Tudi tisti, ki so se časa zavedali, so bili nemočni. Šlo je za	zgodovinsko konstelacijo, za neko usodno neizogibnost, ki jo je določila	Usoda. Splet zgodovinskih okolnosti je bil tak, da protikomunistična	stran in z njo Slovensko domobranstvo ni mogla zmagati na noben način.	Nasproti ji je stala »kriva sreča«, zla usoda in »nujnost« Zgodovine. </p>
						<p>Mlakarjevo eminentno strokovno delo nisem bral samo kot tako, ampak mi je	bila pred očmi strašna drama v smislu grške tragedije, ki se je dogodila	prav nam in z nami tudi vsemu slovenskemu narodu. </p>
						<p>Kaj se bomo Slovenci iz te drame – bolje verodostojnega prikaza zgodovine	tistega usodnega časa – naučili, je pa že drugo vprašanje. Pokazal bo	čas. Rad bi bil optimist in tudi delo dr. Borisa Mlakarja bi takrat	doseglo svoj namen. </p>
					</div3>
				</div2>
			</div1>
			<div1>
				<head>Pravkar prispelo</head>
				<div2>
					<head>Pro domo sua – V svojo obrambo</head>
					<p>Janez Grum</p>
					<div3>
						<p>Med pisanjem treh sestavkov o VS v D. M. Polju (Zaveza št. 47, 48 in 50)	sem začutil potrebo, da bi zaradi resnice in pravičnosti moral zavrniti	tudi neresnične trditve, ki so mi jih naprtili komunistični pisci v	letih od 1952 do 2002 v petih knjigah. Prvi pa je zapisal izmišljeno	trditev o meni v slovenski javnosti takrat znani antikomunist že	septembra 1943. </p>
						<p>Dejavnost VS je sedaj polpreteklost, lahko bi rekel, da je že zgodovina.	Neresnične trditve, zapisane sicer v preteklosti, pa še vedno obstajajo,	so tu, in bodo tudi v prihodnosti. Littera scripta manet – zapisana črka	(beseda) ostane! </p>
						<p>V Zborniku … Moste–Polje (1965, l. izd.) je na str. 302 tale odstavek:	»Dne 16. sept. 1943 je uspelo prof. Janezu Grumu, ideološkemu vodji bele	garde v poljski občini, da se je prebil s Turjaka v Ljubljano. Takoj je	poiskal zvezo z Nemci in jih prosil pomoči za oblegane belo – in	plavogardiste v turjaškem gradu. Novi okupator ‘Ljubljanske pokrajine’	mu je obljubil vsestransko pomoč. Po razgovoru z Nemci je odhitel Janez	Grum v Polje, Dobrunje, Bizovik in na Sv. Urh sporočit tamkajšnjim	belogardistom veselo novico.« In na koncu naslednjega odstavka: »Po	Grumovem obvestilu pa so si oddahnili in se širokoustili: Zdaj pa naj	pride kdor hoče, smo se že z Nemci povezali.« </p>
						<p>Ta izmišljena trditev je v daljšem poglavju te knjige, ki je izvleček iz	rokopisa za knjigo »Sv. Urh« Štefanije Ravnikar – Podbevšek. Torej so jo	pisci Zbornika prevzeli od tam, ker je bila pač uporabna za komunistično	propagando proti VS in domobrancem. (Naj omenim, da je v 2. izd. tega	Zbornika 1988, zaradi na novo dodanega uvoda ta trditev v tekstu več kot	22 strani naprej.) </p>
						<p>V prvi izdaji knjige Sv. Urh (1966) je ta trditev na str. 289, v dveh	ponatisih (1972 in 1978, vsakokrat v tritisoč izvodih) pa na str. 291. V	primerjavi z natisom v zborniku je opazna le majhna, nebistvena razlika.	V opombi pod črto navaja Podbevškova kot vir »Vesti 16. sept. 1943«.	Morda je ta vir res sama odkrila ali pa ga je povzela iz Sajetovega	Belogardizma (2. izd. 1952), kjer je na str. 603. </p>
						<p>To izmišljeno trditev sem bral še isti dan, ko je bila objavljena, v	razmnoženini Vesti, 16. sept. 1943. Bral sem jo v šentjakobski šoli,	kamor je bila iz domobranske kasarne prejšnji dan premeščena skupina	vaških stražarjev, ki so se umaknili z Zapotoka. </p>
						<p>Začel sem se spraševati, kako si je mogel kaplan Glavač, ki je vesti	izdajal, izmisliti tako trditev? In vsiljevala se mi je misel, da bo	vsak bralec sklepal, da imam neke svoje stike z Nemci. Pa sem se	spomnil, da je Glavač s to trditvijo ponovno izrabil najino poznanstvo	iz KA in posebej še s tritedenskega taborjenja na otoku Hvaru l. 1934.	(Prvič sem od njega to doživel l. 1942 v zvezi z ustanavljanjem	četniškega odreda, ko me je postavil pred zahtevno dolžnost, ne da bi me	prej obvestil. Preračunal je, da bomo tri četnike, poslane iz Ljubljane	tik pred policijsko uro, mi v kaplaniji gotovo sprejeli.) </p>
						<p>Naslednji dan sem na Starem trgu srečal Glavača, ravno namenjenega v	šentjakobsko šolo. Precej trdo sem ga vprašal, kako je mogoče, da si je	izmislil tako trditev in celo navedel moje ime. Glavač je cinično	odgovoril le glede imena: »Potrebovali smo neko ime, pa smo se spomnili	nate.« Ne da bi se kaj opravičeval, je odšel naprej. </p>
						<p>Ko sem po letih tu v ZDA Glavačevo trditev bral v Belogardizmu in po več	letih nato v prej omenjenem Zborniku, kmalu za tem pa v knjigi Sv. Urh	in kasneje tudi v knjigi Rdeči Zalog (1985; v tej sta samo dva stavka:	»Janez Grum je takoj navezal stike z Nemci in z njimi sodeloval do konca	vojne ...«), mi je postalo jasno, da moram, če hočem zavrniti Glavačevo	trditev, dobiti v roke originalno besedilo. To sem dobil preteklo jesen	v Arhivu Slovenije. Original se glasi: »Po odhodu posadke, katera je	dopoldne prišla v domobransko kasarno na Poljanski cesti, so Nemci takoj	iskali stik s poveljnikom VS prof. Grumom, kateri jim je dajal točne	informacije o položaju naših fantov, obenem pa jim je moral opisati tudi	situacijo partizanov.« </p>
						<p>Trditev je v Belogardizmu zapisana brez dodatka, v knjigah Sv. Urh in	Zbornik pa z dodatkom: »Po razgovoru z Nemci je odhitel Janez Grum v	Polje ...« (kot je spredaj v 2. odstavku). </p>
						<p>Glede omembe mojega imena v Glavačevi trditvi sem končno prišel do tele	razlage. Ker sem se na Zapotoku dne 13. sept. 1943 razgovarjal z Danilom	Capudrom (opuščam širšo zgodbo), ki se je v noči nato prebil do	Ljubljane – torej eno noč pred zapotoškimi in ker je ta bil član	Glavačeve skupine, je nedvomno takoj šel h Glavaču in mu omenil tudi	najin kratki pogovor. Le tako se je Glavač mogel »spomniti« na moje ime.	– Če bi bili Nemci res želeli razgovor s kakšnim oficirjem, ki je tedaj	prišel z Zapotoka v Ljubljano, bi prišel v poštev samo aktivni oficir,	stotnik Albin Cerkvenik, ki je bil na Zapotoku poveljnik vseh vaških	stražarjev in ki je skupaj z župnikom Škuljem in županom Paternostom	dejansko prišel do gen. Rupnika. Le on je mogel imeti stik z Nemci kot	mestni župan, bil pa je tudi bivši divizijski general. </p>
						<p>Morda je imel Glavač v mislih, da bo njegovo trditev bral kdo od Nemcev v	Ljubljani, npr. na nemškem konzulatu ali pa v Rösenerjevi izpostavi v	hotelu Miklič, ki je bila tam že po Mussolinijevem padcu. To mi delno	potrdi Glavačeva omemba v pismu politiku Rudolfu Smersuju, da bi bilo	moralo slovensko politično vodstvo takoj navezati stike z Nemci, ko so	ti ustanovili Jadransko Primorje. (Pismo mi je bilo dano na vpogled.) </p>
						<p>Nemalo začudljivo je še sedaj, da je izmišljena trditev izrazitega	protikomunista Glavača tako dolgo služila za komunistično propagando	proti vaškim stražarjem in domobrancem in ne nazadnje tudi proti meni.	Res pa je, da je za avtorje omenjenih knjig Glavačeva trditev veljala za	resnično. </p>
						<p>V naslednjih odstavkih se ustavljam le pri hujših očitkih, namenjenih	meni v omenjenih knjigah. Po časovnem redu izidov najprej v Sajetovem	Belogardizmu. </p>
						<p>Predvsem me Saje večkrat zamenjava s Francetom Grumom. France je šel s	skupino prvih četnikov proti Novemu mestu in Gorjancem. Sam med vojsko	nisem prišel niti do Suhe krajine. Zato je več Francetovih aktivnosti	namenjenih meni, nekaj mojih pa njemu. – Glavačeva trditev je na str.	603 v tej knjigi, kot že omenjeno. – Ne bo odveč omeniti, da so gradivo	za to knjigo sortirali zaporniki v ljubljanskih zaporih, kot omenja	Ljubo Sirc v knjižici »Nesmisel in smisel«. </p>
						<p>Naj sedaj povem – doslej nisem imel take priložnosti – da poročila na	str. 334–337 nisem postavil jaz. (7. točka je že na str. 330), ampak	France Grum, le nenavaden podpis je moj. Ko je konec sept. 1942 France	za nekaj dni prišel iz Novega mesta domov, se je zglasil na sedežu VS in	me prosil, da bi to poročilo podpisal jaz, zaradi možnega maščevanja, ko	se bo vrnil. Hudo trenje je bilo med tistimi, ki so kasneje sestavljali	Legijo smrti, ter četniki in njihovimi simpatizerji. Podpis s polnim	imenom sem odklonil, privolil pa, da če poročilo malo popraviva, ga bom	podpisal kot »akademik Janez.« To sem storil lažje tudi zato, ker mi je	bil naslovljenec kaplan Babnik poznan še iz gimnazije. On je imel tesne	stike s četniškim vodstvom in on naj bi temu vodstvu izročil Grumovo	poročilo. – Sajetovo priznanje za »dokaj objektivni prikaz« torej velja	Francetu Grumu, ne meni. </p>
						<p>Precej več izmišljenih trditev o meni je v knjigi Sv. Urh. Ustavljam se	le pri nekaterih. – Na zadnji strani slik (pred str. 321 in pred	seznamom imen) je pod prvo zapisano: »Francka Zupančič v družbi s	Francem Steletom – Plevnikom – prvi z leve –, kasnejšim izdajalcem, ki	jo je dal na ukaz prof. Janeza Gruma zverinsko pobiti.« Huda obdolžitev!	Mogel in smel bi navesti več dejstev, ki govore, da pri tem nisem bil	udeležen. Naj omenim samo eno – z majhnim uvodom. Komunistična	propaganda vsako leto ponovi članke o raznih dogodkih iz NOB, seveda po	svoji izbiri. Tako so ljubljanske Novice 4. okt. 2003 prinesle	celostranski članek »Urh, kraj žalostnega spomina« s sedmimi slikami iz	knjige Sv. Urh. Med njimi je tudi omenjena slika pred str. 321 in pred	seznami imen pod njo pa: »Francka Zupančič v družbi s Francem Steletom	(prvi z leve), ki jo je naročil zverinsko pobiti«. Pri tem moje ime ni	več omenjeno! Kot kaže, je pred letom 1966 kakšen krajevni ofarski	aktivist dosegel, da je bilo pod sliko vrinjeno tudi moje ime, po mnogih	letih pa je kdo drug svetoval, morda urednik Novic, da naj bo moje ime	opuščeno. </p>
						<p>Na str. 485/486 te knjige najde bralec pripoved, da so 9. jan. (1944)	domobranci 16. čete na Rudniku na bloku prijeli dve terenki (Natašo	Zupančič in Nado Orel) in ju odpeljali na srednjo tehnično šolo (na	Grabnu). Za tem je navedeno, da so drugi dan domobranci prestregli Ivana	Škraba na Dolenjski cesti, ko se je vračal z dela. </p>
						<p>Tudi Podbevškova zamenjuje Franceta Gruma z menoj, zlasti v prvem delu	knjige. </p>
						<p>Pa še beseda o izmišljeni omembi Jožka Marna in mene na str. 55. Če bi	bila midva policijska zaupnika (konfidenta), bi zaloški komunisti to	zvedeli in midva bi se ne smela pokazati v domačem kraju. So bili	nekateri od teh že takrat bojno razpoloženi. </p>
						<p>V Zborniku Moste–Polje sta poleg Glavačeve izmišljene trditve še dve, ki	ju moram ovreči. Prva od teh je na str. 136, namreč o vodilnem	krščanskem socialistu Janezu (Ivanu) Pangeršiču. Ker sem o njem napisal	daljši odstavek v Zavezi št. 50 na str. 96, zato tega tu ne bom	ponavljal. – K trditvi na str. 307/308, da sem bil poleg Franceta	Steleta drugi nasprotnik Francke Zupančič, naj pripomnim, da nisem imel	nobene priložnosti slediti njeni terenski aktivnosti. Sem bil razen	redkih obiskov pri domačih stalno od doma in zunaj vasi. </p>
						<p>Več izmišljenih trditev, namenjenih meni, je tudi v knjigi Rdeči Zalog	(1985). Zalog je bil res večinsko rdeč, tudi partijsko. Pri občinskih	volitvah l. 1936 so dobili 44 glasov večine, ne pa v vsej občini.	Poveljnik domobranske posadke v Zalogu (str. 184) nisem bil niti en dan.	Čudim se, kako so mogli sestavljalci te knjige to zapisati. Sicer pa sem	bil iz domače zaloške in poljske okolice proč od 15. aprila 1943, ko sem	predal poveljstvo VS nasledniku. (M. Pirihu). In nikoli nisem bil	poveljnik domobranskega voda v Polju, s pritokom Dolenjcev vanj, ki je	kmalu postal del 13. domobranske čete. – Glede omembe mojega imena v	zvezi z vodstvom Črne roke (196/197): saj celo škofu Rožmanu ni bilo	prizaneseno s tako obtožbo, zato se ni čuditi, da sta tako obtožena tudi	župnik Kete in Janez Grum, ki naj bi vse delal po župnikovih zamislih in	načrtih. </p>
						<p>K primeru Staneta Lukca (str. 193): Slučajno sem bil na kratkem obisku	doma, kar so opazili terenci. Kaj kmalu je prišel njegov oče (ne mati!)	s prošnjo, da bi jaz posredoval za sina. Od njega sem šele zvedel, da je	Stane v oblasti voda 13. čete v Polju. Očetu sem odgovoril, da že dolgo	nimam nobene besede več v Polju. (Pa tudi, da so mi ravno v tej četi	oponesli, da sem premehak za terence.) Moj v knjigi navedeni odgovor si	je izmislil vpliven vaški aktivist. V opombi je povedano, kdo. Pripomnim	naj, da so Nemci zajeli Staneta Lukca nekje na Primorskem. </p>
						<p>Presenetljivo, vsaj zame, je, da je Štefanija Podbevšek tudi tej knjigi	prispevala svoj sestavek »Francka Zupančič – Oračeva«. Skoraj začudljivo	pa je, da je po dvajsetih letih od 1. izd. Sv. Urha (1966) ona sama	opustila tisto sliko s Steletovim in mojim imenom pod njo. Tudi sicer ne	omenja najinih imen. </p>
						<p>Na koncu sestavka se spet vračam k zborniku Moste – Polje, k str.	130–135. Navedbe so resnične, saj so vzete iz italijanskih dokumentov,	trije dokumenti so celo v faksimilu. Glede seznama vaških stražarjev ob	začetku posadke in glede prošnje za oskrbo in opremo naj povem, da so	podobne dopise morali napisati poveljniki vseh VS in jih pošiljati po	zveznem oficirju ali sami oddelku za VS pri italijanskem korpusu. Kdor	hoče v tem dopisu videti moje posebne zveze z Italijani, naj jih! In	glede moje prošnje za dopust na gimnaziji, kjer sem poučeval: Ko sem	namreč po dveh tednih pouka v sept. 1942 zapustil šolo, mi je ravnatelj	Marko Bajuk sporočil, da ga je referent za srednje šole na banski upravi	opozoril, da moram napraviti prošnjo za dopust na italijansko oblast,	ker bo sicer moje službeno razmerje prenehalo. Sestavil sem prošnjo v	polomljeni italijanščini; popravil mi jo je italijanski profesor, ki se	mi je od šestih profesorjev na klasični zdel še najbolj dostopen. Nato	sem sam nesel prošnjo prof. Ferjanu, ki je poskrbel, da je bila poslana	naprej. Zaradi te prošnje nisem stopil v noben italijanski urad. Da pa	je moja prošnja romala do samega poveljnika italijanskega korpusa	Robottija in od njega k visokemu komisarju Grazioliju, torej k vrhu	italijanske upravne oblasti, sem zvedel šele iz »Sv. Urha«, nato pa	obširneje v Zborniku. V domobranski dobi pa so zadevo mojega dopusta	rešili sposobni slovenski uradniki sami. </p>
						<p>Na koncu naj omenim prijetno kratko srečanje s tistim profesorjem, ki mi	je bil popravil italijanščino v moji prošnji. Bilo je sredi poletja 1946	na železniški postaji v Udinah (v laškem Vidmu, kot bi rekli stari	Goričani). Prijetno presenečena nad tem naključjem sva bila oba. Dejal	sem mu, da grem proti Trstu in Gorici, da bom tako bliže domu, kamor pa	ne smem. Je razumel. Obzirno sem ga vprašal, od kod bi bil on. Iz	Rezije, je dejal. Iz Rezije? In jaz na to, da tam živijo tudi Slovenci.	Pritrdil je, da je Slovenec. Prosil sem ga, naj bi kaj povedal v	rezijanščini. On pa, da ga najbrž ne bi razumel. Predno sva se	poslovila, je razodel, da je bil pred vojno dodeljen italijanskemu	konzulatu v Sarajevu. </p>
					</div3>
				</div2>
				<div2>
					<head>Pismo mojemu sošolcu in kolegu</head>
					<docAuthor>Metod Bohinc</docAuthor>
					<div3>
						<p>Pri prijatelju – sošolcu smo se v njegovi lepi hiši na Dolenjskem imeli	prav imenitno. Povabil nas je k sebi na kosilo in klepet po dolgih letih	po maturi. Štirje – dva para smo se pripeljali iz Ljubljane, tako da nas	je bilo skupaj z gostiteljema šest. Prav lepo smo bili sprejeti in	imenitno pogoščeni. Obujanje spominov na dijaška leta je bilo res	prisrčno in prijetno smo se zabavali, dokler … </p>
						<p>Ja, dokler ni začel sošolec iz Ljubljane takole: »Ampak, tole, kar se	dogaja v državnem zboru okrog teh napisov na spomeniku ljudem, ki so	bili pokončani po vojni, je pa že malo smešno. Evropa je razčistila te	zadeve in obsodila kolaborante, pri nas pa se še kar pojavljajo razni	Drobniči, delajo zgago in s svojo nestrpnostjo in nerganjem onemogočajo	normalno delo parlamenta. Zgodovinar Repe je o tem že vse dovolj jasno	povedal, vsega sta kriva Cerkev in kler, ki je nahujskal nevedne kmečke	fante« itd … Takoj sem zaslutil, da bo to tema, pri kateri se bodo naša	mnenja močno razhajala, izbruhnila bodo čustva in debata lahko postane	groba in še posebej v odnosu do gostitelja neprimerna. Na kratko sem	povedal svoje mnenje, da se s tako oceno ne strinjam in da je v mojih	očeh poslanec Janez Drobnič eden najbolj – sicer odločnih, vendar pa –	miroljubnih in poštenih ljudi v državnem zboru. Vsakemu sicer dopuščam	njegovo mnenje, za pogovor o teh zadevah pa bi si vendarle raje izbral	drugo priložnost. </p>
						<p>Ko sem prišel domov, sem razmišljal o tem dogodku. Ta moj sošolec in	kolega je intelektualec, tehnično visoko izobražen in ni politik. Kako	je mogoče – sem si dejal – da dejstva in argumenti v našem prostoru	nimajo nobene teže, da razumni ljudje niso sposobni sprejeti resnice in	novega stanja, ko je s propadom komunizma vendarle nastopil čas za	razsvetljenje, za redefenicijo pogledov na obdobje medvojnih in povojnih	dogodkov v Sloveniji. Ne potrudijo se, da bi si pridobili več	informacij. Z neverjetno lahkoto se »delajo Francoze« in kot najbolj	prekaljeni revolucionarji prisegajo na narodnoosvobodilni boj,	pozabljajo pa na dirigirano revolucionarno nasilje, ki je bilo – kot vsi	vemo – edini razlog za slovenski medvojni razdor. </p>
						<p>Malo se mi zdi verjetno, da bi se lahko s svojim ljubljanskim sošolcem	spet kmalu srečala. Na moji vsakdanji gozdni poti na Rašico, kjer moja	noga natančno pozna že vsak ovinek, vsako korenino, pa moja razmišljanja	vedno znova iščejo pravo besedo kot odgovor na žaljivo, nepremišljeno	blatenje. Vem, da je to krivica brez primere, toda kako v poplavi znanih	interpretacij, ki jih v ponavljajoči izvedbi sprejetega kalupa poslušam	že celo življenje, s prepričljivo besedo vzbuditi vsaj zanimanje in	pripravljenost za pogled tudi iz nekega drugega zornega kota … In tako	se grem svoj monolog. Izberem si temo, popravljam besede, dokler ne	čutim, da so tako neizpodbitne in močne, da prepričajo tudi mene. Nizam	stavek za stavkom in skušam biti zbran, da mi ne uide rdeča nit.	Predstavljam si, da je to moj odgovor, da je to pismo mojemu sošolcu –	za katerega vem, da je v redu in dober človek. Ravno zato nekako čutim,	da mu moram to povedati. Toda, ali mu morem in znam to povedati tudi	drugače, brez vzorca obtoževanja in žalitev – tako, da bo voljan	poslušati in sprejeti tudi zgodbo z druge strani? </p>
						<p>Da imamo o kaki zadevi različne poglede, drugačno mnenje, je seveda lahko	precej normalno. Kako se oblikuje stališče posameznika, je rezultat	mnogih dejavnikov: družinska tradicija, okolje, v katerem živimo, vpliv	vzgojnih institucij (vrtci, šole itd.) in medijev, lastne izkušnje in	končno osebna angažiranost, poglobljen raziskovalni pristop pri	osvetlitvi neke teme, ki je še posebej aktualna in kjer nova spoznanja	lahko opredelijo in utemeljijo naše prepričanje. Človek sicer že po	naravi svojega obstoja in bivanja želi biti tam, kjer sta resnica in	pravica. Žal naša domišljija tako elastična, da si lahko skoraj za vsak	primer ustvarimo okoliščine, slike, ki ustrezajo naši želeni resnici in	predstavi. Te zavzeto in vneto varujemo in nikakor ne dopustimo, da bi	se ta slika v nas spremenila, saj bi to ogrozilo našo notranjo varnost	in deklasiralo našo pozicijo. Argumenti – pa naj bodo še tako utemeljeni	– so puhli in prazni, za vsakega imamo pripravljen odgovor. Že vnaprej	naš »obrambni obroč« deluje stoodstotno, strategija nesprejemanja novih,	drugačnih spoznanj deluje brez napake. To je pač zakon inercije, čas	dolgotrajnega sprejemanja nekih podatkov, ki so se usedli v našo	podzavest in okupirali našo dušo … Ali ima torej smisel prepričevati	nekoga pri zrelih letih s popolnoma izdelanim lastnim mnenjem? Težko bo	to. Pa vendar, dopuščati, da življenje teče še kar naprej z izkrivljeno,	enostransko predstavljeno zgodbo o naši preteklosti, je še hujše breme.	Če vložimo svoje hotenje in pripravljenost v napor ozaveščanja – pa	četudi ostanemo pri tem nerazumljeni – se zdi, da nam je lažje in da	izpolnjujemo na ta način svoje človeško poslanstvo, ki teži k bolj	objektivni resnici. Vendar pa bi bilo mnogo lažje, če bi vsak, ki želi	odpirati debato o teh zadevah, poleg Repeta in drugih znanih režimskih	piscev (ki v gorah naklade opevajo prirejeno zgodovino zmagovalcev)	prebral še kakšno drugačno razlaganje teh dramatičnih dogodkov. V času	po propadu komunizma se je vendarle odprla pot tudi do drugih virov in	mlajši zgodovinarji v svojih delih odpirajo nova, doslej neznana	poglavja, ki osvetljujejo takratna dogajanja še iz drugega zornega kota	… </p>
						<p>Komunisti, ki so poleg Hitlerja »proizvedli« toliko gorja in zločinov, so	imeli svojo vizijo, svojo resnico. Edinstveno in vabljivo geslo iz	francoske jakobinske revolucije: enakost, bratstvo, svoboda je omamilo	množice polovice sveta, množice – obubožanih, izkoriščanih in zavrženih.	Stalin, Tito, Naser, Ceausescu, afriški, južnoameriški, kubanski,	vietnamski, korejski itd. revolucionarji so zasejali seme upanja v	izkoriščano ljudstvo. Pa tudi v srenjo intelektualcev, ki so s pesmijo,	glasbo in vsakršno literarno vsebino poveličevali prihajajoče	zmagoslavje nad bedno črnino človeštva. </p>
						<p>In tako je v napore za pravičnejši svet med drugo svetovno vojno vložila	svoje adute tudi naša Komunistična partija. Po njenem mnenju je bil za	to dejanje najprimernejši začetek druge svetovne vojne, saj je	predvidevala, da bo v vsesplošni zmedi in kaosu najlažje uresničila	svoje cilje. Komunisti so bili dobro organizirani (ilegala, španska	državljanska vojna) in nikakor niso bili pripravljeni dovoliti, da bi	jih v vodstvu in organizaciji odpora – ta je služil za pokritje glavnega	namena, to je prevzem oblasti – kdo prehitel. To je bilo res	samomorilsko dejanje in noben narod v območju okupirane Evrope leta	1941, ko je bila moč zavojevalca največja, tega ni počel. Z vso	gotovostjo lahko postavimo trditev, da so nam večino gorja, ki smo ga	Slovenci doživeli med vojno, »preskrbeli« komunisti. Začetek odpora bi	bil smiseln – tako kot marsikje po Evropi – v začetku leta 1943 (padec	Stalingrada), ko se je ostrina okupatorja skrhala, moč oslabela in so	bili primorani pričeti z vpoklicem slovenskih fantov v svojo – nemško	vojsko. </p>
						<p>Vsa ta dejanja, trpljenje, smrti in gorje pa bi se vsaj do neke mere	opravičila, če bi se napovedi, obljube in sanje komunistov uresničile.	Žal se je izkazalo, da je bila tudi ta svetla ideja le utopija in da so	bili vsi napori, vsi zločini, razredno čiščenje, poboji zaman. Projekt	»Raj na zemlji« je propadel in tudi Slovenci počasi spoznavamo, da smo v	tem eksperimentu plačali čisto po nepotrebnem previsoko ceno. Kakor se	narava človeštvu prej ali slej maščuje za napačne odločitve in zlorabe,	tako se tudi v življenju posameznika ali naroda napačne odločitve prej	ali slej izrišejo kot usodne … </p>
						<p>Del Slovencev je ideji boljševizacije, ki se je med vojno pri nas	rojevala, po vojni pa tudi dejansko ustoličila – nasprotoval. Zakaj in	po kakšnih merilih bi morali obsojati slovenske fante, ki so se med	vojno uprli ideologiji, v katero niso verjeli in kateri niso zaupali –	še posebej potem, ko so glavni komunistični akterji po svojih vosovskih	eksekutorjih izvajali nad drugače mislečimi ljudmi nasilje najhujše	vrste? Ta upor je bil njihova legitimna pravica in dolžnost po »božjih	in človeških postavah«. Da jih je pri tem Cerkev spodbujala, je bilo	razumljivo, saj je ta ideologija na najbolj grob način zanikala	vrednote, ki so stoletja ohranjala in vzdrževala človeško vrsto, da ni	podivjala v anarhiji in razvratu. Misel našega najbolj uveljavljenega	pisatelja Draga Jančarja, da »je bil narodnoosvobodilni boj vrednota,	nič manjša vrednota pa ni bil upor proti totalitarnemu komunizmu«, mi je	zato zelo blizu. Dogodki in razplet te zgodbe so pokazali, da so tudi ti	fantje imeli svoj prav in da bi si vsaj zdaj, ko je ideološka evforija	le malo popustila, (če že drugega ne) zaslužili vsaj spodoben, ne pa	žaljivo poniževalen napis na spomeniku oziroma tak napis, kot si ga	želijo svojci, brez diktata trenutne oblasti, ki še vedno deluje po	kalupu in načinu petdesetletnega enoumja. </p>
						<p>To bi bil prvi, pietetni akt slovenskega naroda v znamenju katarze, ki bi	vsaj malo olajšal težko breme zločina. </p>
					</div3>
				</div2>
				<div2 type="div2" subtype="poem">
					<head>Valse triste</head>
					<docAuthor>Brane Senegačnik</docAuthor>
					<div3>
						<lg>
							<l>Vzdrhtel si v hladu temnega zelenja.</l>
							<l>Od tam, kjer skloniš se čez lastni rob, </l>
							<l>pritekle plahe črede so podob –</l>
							<l>kot da spoznale glas so tvojega drhtenja. </l>
						</lg>
						<lg>
							<l>Postave mrtvih z lahkimi koraki </l>
							<l>izbrisale so »prej«, »potem« in »zdaj«: </l>
							<l>plesali smo kot zvezde in oblaki </l>
							<l>skoz gozd in zlate žalosti sijaj. </l>
						</lg>
						<lg>
							<l>Ah, strašen dar resnične so stvari! </l>
							<l>Obup in srh nad posinjelim mesom, </l>
							<l>svetloba, ki odznotraj te poplavlja, </l>
						</lg>
						<lg>
							<l>in ura, ki te odnese tja med plesom, </l>
							<l>kjer gozd z otroškim glasom govori </l>
							<l>in veter: »Ne, nikdar ne umreš!« ponavlja.</l>
						</lg>
					</div3>
				</div2>
			</div1>
		</body>
		<back>
			<div1>
				<head>Dodatki</head>
				<div2>
					<head>Uredniške pripombe! </head>
					<div3>
						<p>1. Uredniška pripomba. V Zavezo 51 so se hinavsko vtihotapile naslednje	napake: </p>
						<p>Fotografiji na strani 92 in 104 nista Kambičevi; prva je delo neznanega	prijatelja Nove Slovenske zaveze, druga pa našega zvestega sodelavca	Simona Dana. </p>
						<p>Iz pesmi Valse triste Braneta Senegačnika sta izpadla dva verza. Kdor bo	revijo vsaj prelistal, bo videl, da smo jo še enkrat natisnili v celoti.	Vsem se za napake opravičujemo, za razumevanje in prijaznost pa	zahvaljujemo. </p>
						<p>2. V članku prof. Janeza Gruma je na seznamu vaških stražarjev v Devica	Marija v Polju tudi ime Bajel Z – 7787. Pravilno ime je Bajželj Jože Z –	7787. Se opravičujemo.</p>
					</div3>
				</div2>
				<div2>
					<head>Poverjeniki Zaveze v zdomstvu</head>
					<div3>
						<list>
							<item>
								<label>I. ARGENTINA</label>
								<address>
									<name>Lovro Jan</name>
									<addrLine>Albarracin 755</addrLine>
									<addrLine>8400 Bariloche</addrLine>
									<addrLine>Rio Negro</addrLine>
									<addrLine>Argentina</addrLine>
								</address>
							</item>
							<item>
								<address>
									<name>Marjan Šušteršič</name>
									<addrLine>Gral. Vacca 995</addrLine>
									<addrLine>1686 Hurlingham</addrLine>
									<addrLine>Argentina</addrLine>
								</address>
							</item>
							<item>
								<address>
									<name>Slavko Urbančič</name>
									<addrLine>Ramon L. Falcon 4158</addrLine>
									<addrLine>1047 Buenos Aires</addrLine>
									<addrLine>Argentina</addrLine>
								</address>
							</item>
							<item>
								<label>II. KANADA</label>
								<address>
									<name>Anton Štih</name>
									<addrLine>20 Rufford Rd</addrLine>
									<addrLine>Toronto, Ontario</addrLine>
									<addrLine>MBW 4V6 CANADA</addrLine>
								</address>
							</item>
							<item>
								<label>III. ZDRUŽENE DRŽAVE</label>
								<address>
									<addrLine>Slovenska pisarna</addrLine>
									<addrLine>Anton Oblak</addrLine>
									<addrLine>6114 Lausche Av.</addrLine>
									<addrLine>Cleveland, OHIO 44103, USA</addrLine>
								</address>
							</item>
						</list>
					</div3>
				</div2>
				<div2>
					<head>Čestitka za petdeseto številko Zaveze</head>
					<div3>
						<p>Spoštovani gospod urednik, vaša revija je vredna vsega spoštovanja. Ob	prebiranju človek začuti, da iz vsake številke diha ljubezen. Neka prav	posebna ljubezen. Ljubezen, ki je tesno povezana z zvestobo. Ta zvestoba	pomeni zavezanost nekemu svetu in ljudem, obsojenim na pozabo. Zaradi te	vaše zvestobe stopajo v javnost. In s tem tudi v narodov spomin. </p>
						<p>Ne kot obsojanja vredni zločinci, ampak pa kot ljudje, ki so živeli v	krutem času in v prostoru, kjer pogosto ni bilo nobene druge izbire kot	tista, za katero so se odločili v skladu s svojo vestjo. Vsak bralec, ki	premore vsaj kanček moralne občutljivosti, bo do takih ljudi čutil	spoštovanje, pa čeprav se morda z njihovo konkretno politično	odločitvijo ne bi strinjal. </p>
						<p>Na ta način pa revija ne govori le o narodovi (zamolčani) preteklosti,	ampak tudi o narodovi prihodnosti. Je neke vrste etično ogledalo, kjer	je mogoče preverjati ne le preteklo, ampak tudi sedanjo etično	občutljivost tako posameznika kot naše celotne družbe. </p>
						<p>V posebno veselje mi je likovna ureditev revije. Slikovni material ni	novinarsko mašilo ali, kar bi bilo še huje, novinarska propagandna	manipulacija bralca, pač pa med besedilo vtkane podobe žlahtno	dopolnjujejo povedano, pogosto nam ob obilici žalostnih dogodkov s svojo	prijazno vedrino in nadčasno lepoto potolažijo srce in dušo. </p>
						<p>Želela bi si, da bi vašo revijo poznal kar najširši krog ljudi, posebno	mladi. O tem, da bi jo bilo mogoče brati v kakšni javni (ali celo	šolski) knjižnici, pa menim, da trenutno lahko samo sanjamo. Pa vendar,	če so vera, upanje in ljubezen v nas trdna resničnost, potem tudi sanje	nekega dne lahko postanejo prava resničnost. </p>
						<p>Želim vsem, ki kakorkoli sodelujejo pri nastajanju Zaveze, vsega dobrega	v naslednjem desetletju. </p>
						<docAuthor>Maja A. Ficko</docAuthor>
					</div3>
				</div2>
				<div2>
					<head>Čestitka za petdeseto številko Zaveze</head>
					<div3>
						<p>Pred nekaj dnevi sem prejel in deloma že prebral jubilejno številko Nove	Slovenske Zaveze. Čestitam zanjo in se iz srca zahvaljujem Vam vsem, ki	skrbite zanjo in jo vzdržujete na tako visoki ravni. </p>
						<p>Ob branju revije pa se meni in ne le meni vzbuja misel, ali ni s	sprejetjem zakona ‘o grobiščih’ padla zadnja formalna ovira za	predstavitev povojnih in medvojnih umorov mednarodnemu sodišču v Haagu?	Pri tem je manj važno, če vloga uspe, kot to, da je storjena.	Marsikatera opustitev na naši strani izhaja iz tega, ker smo vedeli, da	ne moremo uspeti, a gledano iz zgodovinske perspektive daje prav	odsotnost teh ‘nemogočih’ iniciativ nasprotnikom ne le argumente, ampak	tudi občutek varnosti in nedotakljivosti. </p>
						<p>Pa še nekaj mi je ob branju revije ostalo nerazumljivo. Silno dragocena	so pričevanja, ki jih objavlja NSZ, saj s tem rešuje pred pozabo	neprecenljive drobce zamolčane resnice. Če revija ne bi storila drugega,	kot zbirala te vrste pripovedi, bi več kot upravičila svoj obstoj. Rad	prebiram tudi prispevke, pisci omenjajo knjige, katerih vsebina je	povezana z našo neposredno preteklostjo. Saj če nanje ne bi opozarjala	NSZ, bi ostale v večini primerov nepoznane. Tako ostaja neopazna tudi	knjiga Leto brez sonca, ki je v bistvu pričevanje o tem, kaj se je	dogajalo v taboriščih Kranj in Št. Vid pa kasneje v ljubljanskih	zaporih. </p>
						<p>Z veseljem se spominjam dneva, ki smo ga preživeli skupaj. Tudi takih	stikov in ur, ki jih človek prebije s prijatelji, nas je oropala	revolucija. Jemala je ljudem življenja in svobodo, pa tudi marsikaj	drugega, kar je v človekovem življenju lepo in dragoceno. Še enkrat prav	iskrena hvala vsem za prijateljske in lepe trenutke. </p>
						<docAuthor>Marko Kremžar</docAuthor>
					</div3>
				</div2>
				<div2>
					<head>Na platnicah</head>
					<div3>
						<figure>
							<graphic url="slike_z_52/z_52_44.png"/>
							<head>Žalostna Mati božja <name type="author">Stane Kregar</name>
							</head>
						</figure>
						<p rend="center">Vesele Velikonočne praznike vam želijo <lb/> člani	izvršilnega odbora <lb/>Nove slovenske zaveze <lb/>S posebno toplino se	vas <lb/>v teh velikih dneh spominjamo <lb/>sodelavci Zaveze<lb/>Prijatelji <lb/>zdaj je čas odrešenja <lb/>zdaj je čas veselja</p>
					</div3>
					<div3>
						<figure>
							<head>PRIPOROČAMO</head>
							<graphic url="slike_z_52/z_52_45.png"/>
						</figure>
						<p rend="center">Cistercijanska opatija priporoča <lb/>svojo najnovejšo	publikacijo <lb/>ob 60-letnici mučeniške smrti <lb/>p. Placida	Grebenca</p>
					</div3>
				</div2>
			</div1>
		</back>
	</text>
</TEI>