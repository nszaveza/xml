<?xml version="1.0" encoding="utf-8"?>
<?oxygen RNGSchema="tei-zaveza.rnc" type="compact"?>

<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Zaveza</title>
        <title>Revija za duhovna, kulturna in politična vprašanja sedanjosti in prihodnosti – s
          posebnim ozirom na krizo slovenstva po boljševiški revoluciji in državljanski
          vojni</title>
        <title>Elektronska izdaja</title>
        <respStmt>
          <resp>Glavni urednik</resp>
          <name>Justin Stanovnik</name>
        </respStmt>
        <respStmt>
          <resp>Pomočnik urednika</resp>
          <name>Janko Maček</name>
        </respStmt>
        <respStmt>
          <resp>Člansko prilogo Mi med seboj ureja</resp>
          <name>Blaža Cedilnik</name>
        </respStmt>
        <respStmt>
          <resp>Grafično oblikovanje tiskane izdaje</resp>
          <name>Irena Tršar</name>
        </respStmt>
        <respStmt>
          <resp>Slikovno gradivo so prispevali: </resp>
          <name>Simon Dan</name>
          <name>Silvo Drobnič</name>
          <name>Alexander Jerman</name>
          <name>Stanko Klinar</name>
          <name>Tamino Petelinšek</name>
          <name>Hani Cankar Simončič</name>
          <name>Lovro Stanovnik</name>
        </respStmt>
        <respStmt>
          <resp>Dokumentarne fotografije so iz družinskih arhivov oseb, ki nastopajo v
            besedilih.</resp>
          <name/>
        </respStmt>
      </titleStmt>
      <editionStmt>
        <edition>0.1</edition>
      </editionStmt>
      <extent>KB XML</extent>
      <publicationStmt>
        <publisher>
          <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
        </publisher>
        <availability>
          <p>Revija izhaja štirikrat letno. Elektronska izdaja je prosto dostopna.</p>
          <p>© Avtorske pravice za besedila in slike: Nova Slovenska zaveza</p>
        </availability>
        <idno type="issue">85</idno>
        <idno type="ISSN">??</idno>
        <date>2012-12-15</date>
      </publicationStmt>
      <sourceDesc>
        <biblStruct>
          <monogr>
            <title>Zaveza</title>
            <imprint>
              <biblScope type="issue">85</biblScope>
              <biblScope type="vol">XXII</biblScope>
              <biblScope>številka 2, junij 2012</biblScope>
              <date when="2012-06">2012</date>
            </imprint>
          </monogr>
        </biblStruct>
      </sourceDesc>
    </fileDesc>
    <revisionDesc>
      <change when="2012-12-15">
        <name>Andrej Jerman</name> - lektoriranje besedila <name>Alexander Jerman</name> - pretvoril
        besedilo v zapis TEI, dodal strukturne oznake </change>
    </revisionDesc>
  </teiHeader>
  <text>
    <front>
      <titlePage>
        <docTitle>
          <titlePart>Zaveza št. 85</titlePart>
          <titlePart>Revija za duhovna, kulturna in politična vprašanja sedanjosti in prihodnosti –
            s posebnim ozirom na krizo slovenstva po boljševiški revoluciji in državljanski vojni </titlePart>
          <titlePart>Elektronska izdaja</titlePart>
        </docTitle>
        <docImprint>
          <publisher>Nova Slovenska zaveza</publisher>
          <pubPlace>Ljubljana</pubPlace>
          <docDate>2012</docDate>
        </docImprint>
      </titlePage>
      <divGen type="toc"/>
    </front>
    <body>
      <div type="div1">
        <head>Aktualni kulturnopolitični komentar revije Zaveza </head>
        <div type="div2">
          <div type="div3" subtype="intro">
            <p>Država Slovenija je v moralnem in političnem, ne nasprotju, ampak protislovju. Tisti,
              ki bi to lahko predstavil kot logično sprejemljivo dejstvo, bi lahko dodal še trditev,
              da se ji, dokler bo v tem stanju, ne obeta prava prihodnost. Tisti, ki tako mislijo,
              zato obenem vztrajajo, da mora med skupinama, ki to protislovje s svojo različno
              preteklostjo in s svojimi različnimi pogledi na človeka in družbo poustvarjata, priti
              do sprave. </p>
            <p>Tudi novinar Peter Rak (Delo, 10. feb. 2011) poziva k spravi, »a ne na formalističen
              način, ki sproža zgolj nove konflikte, temveč kot pristno pomiritev z lastno
              preteklostjo, ki jo dosežemo sami in je ne zahtevamo od drugih«. To ne bo šlo. Spor,
              ki naj bi ga sprava, ki je tu mišljena, razrešila, je bil političen, zato bo tudi
              sprava lahko samo politična ali pa je ne bo. Ta trditev ni nobena zahteva, je le
              zagotovilo nekega odnosa, ki je tako nujen, kakor je nujna težnost ali kaka druga
              naravna zakonitost. </p>
            <p>ežava pa je v tem, da v primeru, o katerem govorimo, tudi politična sprava ni možna.
              Zakaj ne? Zato, ker je od obeh strani v sporu vsaka odvisna in se vsaka sklicuje na
              različno ontološko izhodišče: boljševiki, ki so čakali, da je narod doživel okupacijo,
              in tedaj izvedli nanj agresijo tudi sami, se sklicujejo na ideološki mit, katoličani,
              ki so se pred agresijo branili in se ji uprli, pa se sklicujejo na zgodovino. Če bi se
              sprava torej realizirala, bi se boljševiki morali odpovedati ideološkemu mitu in se
              ukloniti zgodovini. A zakaj tako in ne obratno? Zato, ker je 11. november 1989, ki je
              – če nam je dovoljeno nekoliko dramatizirati – prevzel odgovornost, da te stvari
              uredi, ideološkemu mitu vzel možnost, da bi se še kdo nanj skliceval in boljševike
              prepustil zgodovini. Boljševiki, ki sicer ne bi bili boljševiki, če bi se pokorili
              katerikoli rešitvi razen kateri od svojih, so sicer formalno prevzeli papirje za na
              pot v zgodovino, a se hkrati brez slabe vesti še naprej – ilegalno tako rekoč –
              sklicevali na ideološki mit. (Res da v nekoliko adaptirani obliki. Tako da je bilo
              težišče skoraj v celoti preneseno na enobe, na račun revolucije, ki je mutirala v
              skromnejše »socialne spremembe«.)</p>
            <p>Takole napisana in prebrana se stvar ne zdi tako huda, kdor pa nekoliko ve, kaj so
              boljševiki, bo rad verjel, da je našo trditev o protislovnosti države Slovenije treba
              jemati zelo zelo resno – vse do razumetja tistega davnega svetopisemskega stavka, da
              mesto, sprto s seboj, ne more obstajati. </p>
            <p>oljševiki države, ki stoji na kraju, kjer je nekoč stala njihova, ne gledajo lepo. A
              o kakšni samorefleksiji preteklosti pri ljudeh s takimi storitvami, kot jih v svojih
              analih hranijo ti ljudje, seveda nima smisla izgubljati besed. Če pa ostajamo pri tem,
              kar vemo, da znajo, potem se ne moremo do kraja zanašati na tako samoumevne reči, kot
              so sodstvo, policija, vojska – pa tudi ne na učitelje, če se spomnimo na
              revolucionarno besnilo, ki se je nedavno naselilo v njihove vrste. Za boljševike pa
              nikoli ne vemo, na kateri vir se bodo priklopili, ali na legalno zgodovino ali pa na
              ilegalne rezerve ideološkega mita. (Posebno po veliki zamenjavi doktrine nasilja z
              doktrino kaosa.)></p>
            <p>Ker se vse to dogaja v Sloveniji, se naša misel nujno sreča s še nečim drugim.
              Država, na mestu katere je leta 1991 nastala Republika Slovenija, je temeljila na
              zločinu – na vseh treh zločinih, ki jih je avgusta leta 1945 registrirala Londonska
              listina. Ker nova država, ne tedaj ne kdaj pozneje, v moralnem, pravnem in političnem
              jeziku podedovanega stanja ni registrirala, formulirala in uredila, je zločin še
              tukaj, cel in nedotaknjen. Kot zločesta novotvorba zastruplja mlado državo in ji
              preprečuje, da bi dosegla vsestransko polnost. V tem smo evropski unikum. Kaj naj
              rečemo? Caveant cives!</p>
          </div>
          <div type="div3">
            <p>Ljudje, ki se sami za to odločijo ali pa so k temu izzvani, da spregovorijo o sedanji
              gospodarski krizi, pogosto ne pozabijo dodati, da kriza ni samo gospodarska, ampak
              tudi širša ali družbena. Kaj si pod tem izrazom lahko predstavljamo, ponavadi ne
              izvemo, če odmislimo pripombo, da Slovenija ni pravna država. Pravnost ali nepravnost
              sta pomembna kazalca družbenega stanja, a ga kljub temu ne obsegata v celoti, predvsem
              pa zahtevata pojasnilo, ali je z njima mišljena institucionalnost – delovanje
              preiskovalnih organov, tožilstev in sodišč – ali pa pravna zavest državljanov, njena
              občutljivost in objektivnost. </p>
            <p>Da se od prvin družbene krize pretežno govori samo o pravni državi, ni slučajno.
              Ljudje čutijo, da je govorjenje o »nepravni državi« dobilo pravico javnosti – skratka,
              da je o tem govoriti dovoljeno – in zato ne deluje več spotakljivo, druga vprašanja te
              vrste pa s svojo odsotnostjo pričajo, da te pravice še niso dosegla in da bi zato
              utegnila delovati moteče ali celo zelo moteče. Moteče seveda za postsocialistični
              družbeni sentiment, ki ga gojijo elektronski in časopisni mediji, pilotirani iz nekih
              skritih središč ideološke recidive. Vsi se še spomnimo, koliko javne volje so pred
              zadnjimi državnozborskimi volitvami investirali določeni ljudje, da med predvolilno
              kampanjo ne bi prišlo do »ideološkega obračunavanja«. Z »ideološkim obračunavanjem«
              seveda ni bilo mišljeno nobeno ideološko obračunavanje, ampak zgolj analiza stanja
              splošne družbene krize in vloga posameznih političnih sil pri njenem nastajanju in
              eksploatiranju. »Ideološko obračunavanje« je bilo iznajdeno za mistificiranje
              temeljnega političnega diskurza o stopnji družbene normalizacije po polstoletnem
              totalitarnem izstopu iz Evrope. Iz civilizacije, drugače povedano. Vedno znova se
              izkaže, da je epicenter slovenske družbene krize v nerazčiščenih posledicah
              boljševiškega atentata na narodovo samobitnost. Vsa mnoga vprašanja, ki nas danes,
              nerešena, zasledujejo, izvirajo iz tistega časa in od tam. Ko tistega atentata leta
              1941 ne bi bilo – ko bi ga zgodovinska prisebnost narodovih duhovnih, kulturnih in
              političnih sil preprečila; ko bi, konkretno povedano, tiste od njih, ki so v sebi
              zatrle civilizacijski instinkt in atentat podprle, namesto tega omogočile enotno
              narodno fronto, ki so jo oblikovali slovenski katoličani, bi se vsemu temu lahko
              izognili. A kar je danes morda najbolj pomembno, je to, da dediči nekdanjih liberalnih
              in katoliških disidentov, čeprav se zavedajo protinaravnosti zadržanja svojih
              prednikov, očitno vedo samo to, da morajo – proti vsem ukazom moralnega razuma –
              vztrajati na njihovih odločitvah in jih braniti.</p>
            <p>To je naš sedanji problem. Katoličani, genocidno pomorjeni in pregnani, čeprav imajo
              vse argumente na svoji strani bilančne liste, svoje in s tem narodove pravde sami ne
              morejo dognati in uveljaviti, tradicionalna liberalna substanca, okrepljena z dotokom
              sil, za katere je poskrbel polstoletni totalitarni kurz, pa svojih pozicij v obrambo
              »neke« resnice noče izpostavljati tveganju. Raje še v sedanjem času nadaljuje politiko
              svojih prednikov izpred pol stoletja, čeprav je očitno, kakšne posledice je imela. V
              tem je razlog, da je mantra postboljševiške levice, da »ideološko obračunavanje« nima
              pravice javnosti, tako uspešna. To je ena od sprevrženosti našega časa: da je iskanje
              resnice dobilo značaj nestrpnosti. Iskanje resnice, ki brez nje ne moremo in ne bomo
              mogli živeti. Nekoč bo v Sloveniji morala priti generacija, ki bo akutno doživela
              brezpogojnost razkritja te neznanke: kaj je boljševizem, kaj je bilo tisto, kar ga je
              usposobilo za tako usoden – in tako uspešen – pohod skozi slovensko zgodovino.
              Predvsem pa, kaj je tisto, kar mu omogoča, da je, kljub porazu, v vseh možnih
              kategorijah še vedno tukaj.</p>
            <p>Za uvod v odgovor na naše vprašanje, kaj je komunizem bil, bi lahko navedli neko
              misel Václava Havla iz razgovora z Adamom Michnikom poleti 1992 (Transit 4):
              »Komunizem je blokiral zgodovino. Ustavil je njen razvoj in njeno gibanje. Bil je,
              metaforično rečeno, nekakšna narkoza in družba se sedaj počasi prebuja v svoje staro
              stanje.« Kako specifičen je bil učinek komunistične oblasti, je v isti številki
              Transita v eseju <emph>V Sokratovi senci</emph> pojasnil Michnik sam z naslednjim
              stavkom: »Za komuniste ni bilo dovolj polastiti se človekovega dela in človekove
              svobode. Hoteli so tudi njegovo zavest in njegov spomin.« </p>
            <p>Že obe misli, ki smo ju navedli, nam pokažeta, če jima dovolimo in damo čas, da to
              storita, zakaj komunizem, ko je njegov čas minil, ni enostavno odšel. Bil je v
              zgodovinskih razmerjih nekaj posebnega. Če bi še iskali metafore, s katerimi bi ga
              lahko označili, bi se lahko odločili za podobo »črne luknje« v astronomiji. (Nekatere
              zvezde, lahko beremo v kakem učbeniku za fiziko, se potem, ko v njihovi notranjosti
              prenehajo jedrske reakcije, zrušijo vase, ali kot pravijo, doživijo gravitacijski
              kolaps. Važno – za našo primerjavo – pa je to, da iz tako nastalih novotvorb, iz
              njihove neznanske gostote, nič ne more uiti. Nasprotno, vse kar se znajde v njihovi
              okolici goltajo vase. Tudi, kot se bere, »črnih lukenj« ni mogoče opazovati drugače
              kot posredno, po tem, da se njihova zvezdna okolica obnaša drugače kot sicer.)</p>
            <p>S to podobo se nekoliko ujema razlaga, ki jo je v eseju <emph>Deset let
                pozneje</emph> (Transit 18) navedel angleški zgodovinar Timothy Garton Ash, zakaj se
              je »iz celotnega spektra postkomunističnih držav samo štirim, Poljski, Madžarski,
              Nemčiji in sedanji Češki republiki posrečilo izpeljati pravnost«. Pisec misli, da se
              je tem državam to posrečilo zato, ker so imele prave elite. Takšne elite pa so imele
              zato, ker so, zgodovinsko gledano, bile blizu Zahodu, »zahodnemu krščanstvu in razviti
              civilni družbi«. (Mar Slovenci nismo bili v posesti vseh teh lastnosti? Zakaj Timothy
              Garton Ash ni mogel nas vključiti v to družbo?) Za ostale države, ki teh elit niso
              imele, pa je zgodovinar neprizanesljiv: »V Bolgariji je bil prehod tako mehak, da so
              postkomunisti enostavno ostali na oblasti. V Romuniji pa je prehod potekal sicer
              nasilno, a so komunisti vseeno ostali na oblasti.«</p>
            <p>Adam Michnik, znameniti poljski disident in urednik najpomembnejšega sedanjega
              poljskega dnevnika Gazeta wyborcza, je znan po uravnoteženem gledanju na totalitarno
              preteklost, in če se le ponudi priložnost, svari pred odpiranjem novih delitev, vendar
              čuti, spričo stanja v nekdanji komunistični Srednji Evropi, da lahko zbere svoja
              opažanja v naslednji zaključek: »Grozita nam dve veliki zgodovinski laži. Ena je ta,
              da komunizma sploh ni bilo. To pomeni totalno amnezijo. Druga pa je ta, da so se vsi
              bojevali proti komunizmu. To je mitologija množičnega upora. Vse to je zelo nevarno.
              Grozi nam tako popolna odpoved pravosodja. Zločinci se preganjajo in kaznujejo. V tem,
              kar se sedaj dogaja, se kaže patologija naše demokracije«. Michnik misli, da je treba
              biti trezen in se držati naslednjega spoznanja: »Ničesar se ne sme pozabiti, vse je
              treba do kraja razložiti, a nikakor ne iz duha maščevanja in podžiganja novih sporov.«
              (A naj že sedaj povemo. Položaj Poljakov je povsem drugačen od slovenskega. Poljaki
              niso imeli državljanske vojne. Imeli so samo boljševiško okupacijo.)</p>
            <figure>
              <graphic url="slike_z_85/z_85_01.png"/>
              <head>Slovenski vrhovi – Kladivo<name type="author">Stanko Klinar</name></head>
            </figure>
            <p>Najbolj kompleksno je gledanje na komunistično preteklost pokojnega češkega
              predsednika in disidenta Václava Havla. Predvsem v obliki, v kakršni se je uveljavila
              v nekdanji skupni državi Čehov in Slovakov. Najprej se mu zdi, da ne smemo pozabiti na
              dve spodbudni dejstvi, ki smo ju v spopadu s to zgodovino spoznali nekateri narodi.
              Najprej je to spoznanje, da je mogoče premagati tudi tako velikansko silo in tako
              velikansko zlo, kot je totalitarni sistem. Drugič pa se je izkazalo, da je duh, sila
              duha, v stanju tudi tu doseči spremembo, ne da bi zato morala teči kri. Ob vsem tem pa
              ne zakriva svoje določene nezadostnosti in nezadostnosti vseh, ki so se za to
              spremembo bojevali in jo uresničevali: »Moja pripomba velja specifični izkušnji, ki
              smo jo dobili pod totalitarnim sistemom komunističnega kova, a je nismo znali tako
              jasno artikulirati, da bi jo lahko posredovali tudi drugim.« Iz teh besed diha znana
              tožba: »Toliko trpljenja, a tako malo védenja in tako malo spoznanja!« V tej
              odsotnosti, v tej neprisebnosti, se je moglo zgoditi to, da so »nekdanji komunisti,
              potem ko so jim iz rok iztrgali njihove zastave, zgrabili za stare, narodne in spet
              postali uspešni zapeljivci narodov.« Havel obžaluje, da nas refleksija specifičnega
              20. stoletja, skozi katero je šla Srednja Evropa, ni pripeljala do tega, da bi
              evropski politični diskurz obogatili z novimi spoznanji in idejami. Havel je mislil,
              da je kvantum človekove bolečine, skozi katerega je šel ta del Evrope, tako velik, da
              bi s spominom nanj lahko bistveno spremenili in oplemenitili politično soobstajanje
              ljudi. </p>
            <p>Udeleženci razgovora, ki je pozimi 1999/2000 potekal na Dunaju med tremi glavnimi
              protagonisti »revolucij« iz leta 1989 o tem, <emph>Kaj je ostalo od leta 1989</emph>,
              so z nemajhnim obžalovanjem ugotavljali, da niso izkoristili možnosti, da bi bili s
              svojo presežno informiranostjo stopili v zahodni politični diskurz in mu nakazali novo
              smer. Za zaključek je Havel takole povzel to zamujeno možnost: »Tu ne gre za nobeno
              novo ideologijo, za noben nov katalog parol in gesel, ampak za neko drugo pojmovanje
              vrednosti, za drugačen odnos do politike, do javnega življenja, tudi do sebe. V to pa
              je vključena – vsaj jaz tako čutim – določena prvina ponižnosti, spoštovanja do sveta,
              sposobnosti samožrtvovanja, prvinskega humaniziranja odnosov, globlje odgovornosti,
              istočasno pa element premišljenosti in humorja in samoironije. Na nas je, ali bomo in
              kako bomo te izzive sprejeli.«</p>
            <p>Danes, ko ni mogoče več skrivati, da je Evropa začela izgubljati identiteto, nihče ne
              bi smel reči, da ne ve, kaj je Havel hotel povedati. Hotel je povedati, da ima Evropa
              dva spomina. Eden je tisti, ki ga je akumulirala Zahodna Evropa, ki ji je po letu 1945
              bilo dano živeti v obnovljeni civilizaciji, eden pa tisti, ki se je oblikoval v
              Srednji in Vzhodni Evropi, kjer je po letu 1945 nemško nacistično okupacijo
              nadaljevala sovjetska, boljševiška. Ta pa ni trajala pet let, ampak petdeset. In med
              tem, ko je Zahod užival »zgodovinski dopust«, je Vzhod prestajal težo in vročino
              totalitarnega dne po nacionalnih gulagih, za katere je v kontekstu boljševiškega
              Marshallovega plana poskrbela Sovjetska zveza. Tako je povojna Evropa nudila dvoje
              življenj: na Zahodu so se vdajali iluziji, da je vojne konec, obenem pa so tam
              intelektualci po komunističnih enklavah sestavljali himnične stihe v slavo
              totalitarnega Vzhoda, na Vzhodu pa so prav tako intelektualci po karavanskih poteh
              disidentstva totalitarizem prakticirali. Havel hoče v svojem prispevku reči, da imajo
              ljudje v muki boja za osnovno osebno dostojanstvo, večji dostop do resnice, kot pa
              ljudje, ki prebijajo svoje dni v razkošju poljubnosti. Zato nam je kot človek, ki se
              je odločil za »življenje v resnici«, še pred svojim odhodom sporočil, da imajo na poti
              Evrope do enega spomina, do spomina, ki ji bo spet dal identiteto – poglavitno besedo
              njegovi ljudje, ljudje iz njegovega dela Evrope.</p>
            <p>Ko smo se na začetku odločili, da pripoved o brezpotju sedanje slovenske družbe
              uvedemo s Havlovo podobo komunizma kot »blokade zgodovine«, nas je k temu nagnila tudi
              misel, da imamo Čehi in Slovenci v tem nekaj skupnega: ne k njim ne k nam komunizem ni
              prišel kot ujma, od nikogar vabljena, ampak smo se oboji zanj nemalo prizadevali.
              Najprej Čehi.</p>
            <figure>
              <graphic url="slike_z_85/z_85_02.png"/>
              <head>Slovenski vrhovi – Kukova špica z Mežaklje<name type="author">Stanko
                  Klinar</name></head>
            </figure>
            <p>Čehi so se sami odločili za komunizem zaradi neke velike zamere do Zahoda, konkretno
              do Britancev in Francozov, ki je bila sicer utemeljena, a zanjo vseeno niso našli
              prave teže in mere in kraja in časa. V Zavezi 81 pravi v prikazu tega dogajanja K. P.
              Schwarz naslednje: »Nad Francijo in Veliko Britanijo, ki sta v Münchnu odobrili
              priključitev Sudetov k nemškemu rajhu, so bili Čehi do dna razočarani. Verjeli so, da
              sedaj lahko pričakujejo varstva samo od Sovjetske zveze. Oživele so panslavistične
              poteze češkega nacionalizma. Že dolgo pred februarskim pučem leta 1948 je Stalinova
              slika povsod visela zraven podobe češkega predsednika.« Pred vojno je češka KP štela
              40.000 članov, leta 1947 pa že 1.600.000 – štiridesetkrat več. Tudi je predsednik
              Beneš pod vtisom »oktroiranega münchenskega sporazuma« iz leta 1938 leta 1943 v Moskvi
              podpisal pakt zavezništva. In ko je leta 1948 osem ministrov iz nekomunističnih
              strank, misleč, da si bodo s tem utrdili položaj, podalo ostavko, je Beneš v njihovo
              veliko presenečenje ostavko sprejel in tako odprl pot komunističnim ministrom.
              Značilne so besede, ki jih je o tem izrekel partijski šef Gottwald: »Molil sem, da jih
              ne bi zapustila nespamet.« Sovjetom Čehoslovaške tako ni bilo treba zasesti z vojsko.
              Dovolili so Čehom, da so jim svojo deželo izročili sami. V nekem razgovoru je eden
              čeških disidentov Michniku povedal naslednjo misel: »Čehi ne bodo v stanju, da se
              otresejo komunistične diktature, ker trpijo od kompleksa, da se niso branili, ne leta
              1938, ne leta 1948 in ne leta 1968.« </p>
            <p>Slovenci smo se pred boljševizmom sicer branili, a je vendarle res, da nas zasleduje
              uničujoč spomin, da smo boljševizmu pomagali na oblast tudi sami. Sile, ki so se za to
              pomoč odločile, imajo svoja imena: liberalne množice po mestih in podeželskih trgih,
              kocbekovci in krščanski socialisti. Liberalci so v boljševiške rezerve dobavljali
              lahko gnetljivo človeško snov, krščanski socialisti in kocbekovci pa prepotrebno
              legitimiteto na krščanskem idejnem obrobju. Vsaka od teh skupin je na svoj način
              podprla partijo in ji omogočila izvajanje revolucionarne strategije. To, kar je za
              druge srednje in vzhodnoevropske narode pomenila sovjetska invazija, so v Sloveniji
              opravile tiste disidentske sile tradicionalne kulture, ki so se pridružile domačemu
              totalitarnemu agresorju – z mednarodnimi referencami – in skupaj z njim dosegle
              polstoletno okupacijo domovine. Ta se je formalno končala skupaj s koncem sovjetske
              zasedbe Srednje in Vzhodne Evrope. Implozija boljševiškega kozmosa je potegnila za
              sabo tudi Slovenijo. </p>
            <p>Glede skupin, ki so se odločile za kolaboracijo z boljševizmom, je treba povedati še
              to, da so se po vojni – deloma pa že prej – odpovedale političnim vzvodom (ali pa so
              jim bili vzeti) in se vdale v duhovno, družbeno in politično preužitkarstvo; v
              politiko, ki se je zadovoljila s pravico aklamiranja partijskim odločitvam. </p>
            <p>Slovenski boljševiki so se leta 1941 odločili za radikalni kurz. Niso se zadovoljili,
              kot so to na primer storili francoski komunisti, za odpor proti okupatorju v povezavi
              z nacionalno rezistenco, ampak so sklenili izkoristiti oslabelost tradicionalnih
              političnih struktur, do katere je prišlo v razmerah okupacije, in izvesti revolucijo. </p>
            <p>Ker bi želeli to ne samo povedati, ampak poudariti, tako da bi se ob nedoumnosti
              prebranega ustavil tudi bralec in se začel spraševati, katerega človeka bi bili morali
              ti ljudje v sebi zatreti, ko ne bi bili boljševiki.</p>
            <p>Daniel Cohn Bendit, član evropskega parlamenta, je v nekem pogovoru leta 1990
              spraševal svoje češke prijatelje naslednje: »Ali se ni dalo že precej zgodaj opaziti,
              da je nekaj narobe s komunizmom? Najkasneje pa po zadušenih uporih 1953 v Nemčiji,
              1956 na Madžarskem, veliko prej torej kot pred češkim 1968?« Pravzaprav je hotel, da
              mu povedo, kako je Aleksander Dubček na primer mogel naivno verjeti, da mu bo Brežnjev
              dovolil njegov »socializem s človeškim obrazom«?</p>
            <p>Kaj pa so leta 1941 o komunizmu vedeli Kardelj, Kidrič, Maček, Leskovšek, Vida Tomšič
              in Lidija Šentjurc? In vseh ostalih tisoč partijcev in skojevcev? Vse so vedeli, a v
              svoji drugi osebi, v svojem umetnem partijskem subjektu so imeli za resnico samo to,
              kar je partija ukazala imeti za resnico. Milan Apih navaja v <emph>Enajsti šoli
                Andreja Kvasa</emph> Petka Miletića, ki v nekem sporu v jetnišnici v Sremski
              Mitrovici zavpije: »Resnica je to, kar reče partija, kar rečemo mi, to je resnica.«
              Najhujša stvar v tisti »partijski šoli« je bila »neubogljivost«; »frakcija« je bila
              največji zločin. Če si kaj sumljivega vprašal, si že lahko bil izključen. Taka
              perfektna garda profesionalnih revolucionarjev je prihajala iz Moskve. Pa tudi iz
              Sremske Mitrovice, še največ od tam, iz tiste »rdeče univerze«. Ti ljudje so potem, ko
              so bili enkrat zunaj, ustvarjali <emph>Ljudsko fronto</emph> in potem
                <emph>Protiimperialistično fronto</emph> in potem končno <emph>Osvobodilno
                fronto</emph>. »Ta je imela ves čas, bi rekel, še v samem začetku … namen
              revolucije, edinole revolucije«. (Prav tam.)</p>
            <p>Spričo tega, kar je vedel politični subjekt tako oblikovanih ljudi, je bilo to, kar
              so vedeli kot ljudje, irelevantno in brez moči. Na primer, da je bila kolektivizacija
              ukrajinskih kmetov, med katero je umrlo več milijonov ljudi, pilotiran družbeni
              projekt. Ali pa to, da je bilo od 139 članov sovjetskega CK, izvoljenih v 17. kongres
              leta 1934, 98 aretiranih in ustreljenih. In da je višek čiščenja bil dosežen z
              moskovskimi procesi, na katerih so nekdanji Leninovi tovariši morali odigrati svoje
              vnaprej določene vloge, pred sodniki, ki so tudi bili sužnji vlog, ki so se jih morali
              naučiti in jih odigrati. (Rayond Aron, Usoda revolucije, Enc. 1967/7.) Ali kot še pove
              isti vir: »Ko so bili leninisti enkrat na oblasti – zmagoviti jakobinci v tehnološkem
              stoletju – so se v popolnem preziru političnih svoboščin, do katerih se je bilo
              dokopalo že francosko meščanstvo, lotili industrializacije z noro strastjo, spričo
              katere je bila kapitalistična strast do dobička zanemarljiva.«</p>
            <figure>
              <graphic url="slike_z_85/z_85_03.png"/>
              <head>Slovenski vrhovi – Razor<name type="author">Stanko Klinar</name></head>
            </figure>
            <p>Vse so tudi naši vedeli: kaj se dogaja v Rusiji in kaj je komunizem. Nekaj let pred
              vojno so se vse maše po Sloveniji končevale s prošnjo: <emph>Odrešenik sveta, reši
                Rusijo!</emph> In vendar so na Vrhniki septembra 1941 neke nedelje v neki gostilni
              vsi Sokoli kolektivno vstopili v OF (v firmo, za katero se je vedelo, kaj proizvaja in
              kdo sedi v njenem nadzornem svetu). Kako se je to moglo dogajati?</p>
            <p>A kaj se sprašujemo! Kako pa se je moglo zgoditi, da je večinska Italija podprla
              Mussolinijevo korakanje na Rim? Kako pa je leta 1933 moglo 40 % nemških volivcev
              glasovati za Hitlerjevo NSDAP? Kako pa to, da je marca 1938 dva milijona Avstrijcev
              prišlo poslušat Hitlerja na Dunaju? Pravo vprašanje se glasi: Kako pa je moglo priti
              do zamračitve civilizacije? (Ali ste v zadnjega pol stoletja lahko prebrali kako
              tehtno razpravo o tem vprašanju? Evropa še kar naprej vztraja pri svojem, misleč, da
              je središče njenega problema v fiskalnem neravnovesju. Še vedno se ni prestrašila
              praznine na mestu, kjer bi morali stati stavki o njeni duhovni identiteti.) In gospa
              Angela Merkel, indignirana nad grškim »ustvarjalnim knjigovodstvom«, misli, da mora
              Evropa postati bolj nemška, Adenauer in Kohl (pa tudi Schmidt) pa so verjeli, da bomo
              dosegli trajnejši uspeh, če bomo vsi »mislili bolj evropsko«. Ali kakor je zapisal
              eden od tistih, ki se čutijo »pregnane na galerijo za gledalce«: »Prihodnost naše
              celine je preveč dragocena in pomembna, da bi jo reducirali na borzne in menjalne
              kurse.« </p>
            <p>A vrnimo se ponovno v čas slovenskega 20. stoletja. Izpostavimo se vprašanju, ki si
              ga je postavila Hannah Arendt, ko je v Jeruzalemu pol leta spremljala proces proti
              Adolfu Eichmannu, med katerim jo je obtoženi zločinec nazadnje le prepričal, da je
              »opravljal samo svojo dolžnost«, ko je v dobrem letu dobavil nemškim koncentracijskim
              taboriščem preko 400.000 madžarskih Judov. Iz tega spoznanja izvira podnaslov njene
              knjige »<emph>Banalnost zla</emph>«. Vprašanje, na katero si je želela odgovoriti in
              za katero je prosila svoje bralce, naj ga ji pomagajo razrešiti, pa se je glasilo:
              »Kako je bil možen tolikšen razkroj človeške moralne pameti?« Vprašajmo se tudi mi,
              kako so Kocbek in Vidmar in drugi, ljudje iz slovenskega »prvega kroga«, mogli, glasno
              ali molče, dobavljati moralno legitimiteto umorom Erlicha, Natlačena in drugih? Kako
              je tudi v Sloveniji moglo priti do »tolikšnega razkroja človeške moralne pameti«? Ko
              je Hannah Arendt iskala pot do rešitve iz tolike človeške prepadnosti, se je nazadnje
              odločila, da je »možnost, da človek reši svojo naravo, samo v tem, da si preko zavesti
              in delovanja znova osvoji dimenzije antične heroične eksistence«. Kakor ne dvomimo v
              dobronamernost in premišljenost nasveta, ki ga je dala gospa Arendt, tako težko
              verjamemo – oziroma sploh ne verjamemo – da bi visokost antične <emph>virtus</emph>
              mogla izpeljati človeštvo iz stanja, kamor ga je zvabila »brezbožen napuh francoskega
              razsvetljenstva«. To moč bi utegnilo imeti krščanstvo. Za začetek mogoče tako, kakor
              je Benedikt XVI. svetoval nevernemu svetu: »Tudi če se nam ne posreči najti poti do
              sprejetja Boga, moramo vendar živeti in uravnavati svoje življenje ´veluti si Deus
              daretur´, kot če bi Bog obstajal. To je nasvet, ki ga je že Pascal dal svojim
              neverujočim prijateljem.« Pred prihodnostjo, ki grozi, da bo ukinila človeka, bi bilo
              takšno odločitev razumno pričakovati. Kljub vsemu!</p>
            <p>To je zato, ker ljudje, ki so kakorkoli vezani na boljševiško tradicijo, države, ki
              je nastala na ruševinah njenega konstrukta, ne marajo, ker ji ne morejo izkazovati
              tega, kar se od državljanov pričakuje – začetne naklonjenosti. Država Slovenija jih
              neprestano spominja na poraz, ki ni bil poraz nekega političnega podjetja, ki jih
              zgodovina rutinsko postavlja in odpravlja, ampak poraz politično-ideološke zgradbe, ki
              naj bi bila »trajnejša od brona«; katere konstruktorji so imeli ambicije, večje od
              »tisočletnega rajha«, saj naj bi bili načrti, na katerih je stala, »<emph>pridobitev
                za zmeraj</emph>«, končna rešitev človeka, nekaj kar bo za zmerom. Neka besedila so
              jih bila poučila, da se za to nalogo – za ta mandat biti – niso izbrali sami, ampak se
              je zanje odločil večni instinkt zgodovine, v umu katere se je pojavila ideja, da
              zapusti prvo Evropo – antično ali krščansko ali prvo Evropo – in postavi drugo,
              srečnejšo, svobodnega človeka, na nič vezanega človeka, omogočujočo. Tudi ljudje, ki
              nismo bili posvečeni v intimne dimenzije te metazgodovine, si lahko nekoliko
              predstavljamo, kakšno degradacijo so po zlomu doživeli tisti, ki so veliko zadevo te
              zgodovine vzeli za svojo in vanjo investirali vse, kar so imeli, zlasti pa mnogo,
              mnogo zločinov. Po sesutju so ti postali neizprosno to, kar so vedno bili, zločini. A
              zakaj ne za vse?</p>
            <figure>
              <graphic url="slike_z_85/z_85_04.png"/>
              <head>Slovenski vrhovi – Triglav s Tominškove poti<name type="author">Stanko
                  Klinar</name></head>
            </figure>
            <p>Da bi vse to bolje razumeli, poglejmo na hitrico nekaj ukrepov, ki so si jih ti tako
              uspešno-neuspešni inženirji zamislili in izpeljali. Ko je 22. junija 1941 počil
              štartni strel – nemški napad na Sovjetsko zvezo – so si dogodki na slovenski sceni
              začeli slediti hitro in logično, vse v dinamiki boljševiške strategije. Najprej, že
              avgusta istega leta, si Partija zagotovi z ustanovitvijo Vosa teroristično spremljavo
              svoje »osvobodilne« politike. Sledi, v septembru, sprejem papirjev, ki pomenijo
              zaplembo narodove samobitnosti in avtonomnosti in odvzem suverenosti njegovim
              legitimnim predstavnikom v begunski vladi v Londonu. Sledi napad na ljudi, za katere
              Partija sluti, da imajo, ali predvideva, da bi morali imeti, kritičen odnos do vloge,
              ki si jo je vzela. Kaj to praktično pomeni, je 4. decembra pokazal fizični napad na
              samostojnega ilegalca Fanouša Emmerja, pa tudi verbalno izključevanje samostojno
              mislečih Slovencev. (»Protiljudske sile vedno bolj rujejo med nami. Politični
              pokvarjenci iz neposredne preteklosti dvigajo glave«.) Ponovno sledijo zahteve po
              priznanju oktroirane suverenosti Partije, sklicujoč se na Osvobodilno fronto
              Slovenskega naroda (OF), ki bo odslej poglavitni artikel politične partijske
              garderobe. (»OF slovenskega naroda je danes neposredna predstavnica slovenstva in
              nositeljica vseh njegovih teženj«.) Posebna vloga in posebno mesto je bilo namenjeno
              korakom za pokoritev Cerkve. (»Sami boste krivi, če bo neustavljivi zgodovinski razvoj
              prizadel tudi Cerkev«.) Vedno znova se postavlja zahteva za prenos suverenosti od
              begunske vlade v Londonu na Partijo – pardon, na »OF slovenskega naroda«.
              (»Jugoslovanska vlada bi morala priznati, da ima spričo razmer v Sloveniji OF
              slovenskega naroda edina pravico predstavljati slovenski narod doma in pred svetom«.)
              Takim izjavam potem sledijo izrazi najširšega moralnega in političnega izključevanja.
              (»V londonski vladi odločajo izključno samo sovražniki slovenskega naroda in delovnega
              ljudstva«.)</p>
            <p>Kako spretno so komunisti izkoriščali manevrski prostor med zločinom in lažjo, govori
              Kardeljevo pismo iz maja 1942 Josipu Brozu o položaju v Sloveniji: »Partizanske akcije
              se povezujejo z ljudsko vstajo. Odličen primer so boji, ki so bili prejšnjo nedeljo v
              Polhovem Gradcu, približno 10 kilometrov od Ljubljane v smeri proti Žirem. Italijani
              so napadli majhno partizansko enoto, ki jih je dobro naklestila, nato pa se umaknila v
              Nemčijo. Po tem pa so se dvignili oboroženi kmetje iz 6 vasi in sami bili štiri dni
              boje z nekaj tisoč Italijani, ki so prodirali s topovi in letalstvom. Italijani so
              imeli v teh bojih 300 mrtvih in ranjenih. Več kakor 200 kmetov je potem odšlo v
              partizane. Borile so se celo žene in otroci.« Seveda je ta rapsodija primer čiste
              agitpropovske manipulacije. Važno pa je to, da se je tako lahko govorilo in to, da je
              tako govoril duhovni in politični šef celotnega podjetja. Citirano besedilo je zato
              koristno navodilo, kako je treba brati tudi njegove politične in ideološke enciklike.
              Tudi ni nepomembno, da so očitno lagali tudi svojim. </p>
            <p>To je, v nekaj potezah, en del zgodbe. Drugega pa lahko ilustriramo z besednimi
              nastopi boljševiške kolaboracije iz vrst liberalcev, Sokolov in krščanskih
              socialistov. Med partijsko konferenco na Kočevskem rogu od 3. do 8. julija 1942 je
              Franjo Lubej takole izničeval svojo identiteto pred Partijo: »Pravilno razumljeno in
              vodeno sokolstvo nikakor ne nasprotuje načelom KP, ampak se z njimi sklada in
              dopolnjuje.« Zagotavljal je komunistom, da »najboljši Sokoli že 20 let čutijo, kakor
              čutite vi.« Ponovno se je razveselil, da so se Sokoli že leta 1935 in potem ponovno
              leta 1938 prenovili, ker sedaj sicer Partiji ne bi mogli nuditi tako velikih uslug. </p>
            <p>V tej druščini je nastopil tudi krščanski socialist Edvard Kocbek in komunistom
              zagotovil, da se »čutimo tako tesno povezani z vami, da lahko rečem, da skupaj z vami
              polagamo račune«. V potrdilo povedanega je ponovil besede, ki jih je nekoč slišal – in
              sprejel – od španskega katoliškega pisatelja (ki je tudi sodeloval s komunisti med
              državljansko vojno) Bergamina: »Tovariši, ne smemo se bati sodelovanja s komunisti,
              ker zaupamo v njihovo človečnost.« »Tudi mi zaupamo v vašo človečnost,« je ponovil
              Kocbek to špansko vero na Kočevskem rogu. (<emph>Zaupanje</emph> v komunistično
              »človečnost« je pravzaprav izdajalsko. Pomeni namreč, implicitno, da so komunisti vse
              prej kot »človečni«, a Kocbek in njegovi vseeno gojijo fiksno, na ničemer utemeljeno
              prepričanje, da bodo vsaj z njimi lepo ravnali.)</p>
            <p>Tudi je slovenska komunistična gverila uravnavala svojo strategijo po sovjetski
              doktrini. Timothy Snyder, avtor knjige <emph>Bloodlands – Pokrajine krvi</emph>
              (prevedene v 23 jezikov), osnovno načelo te šole definira takole: »Sovjetski gverilci
              so zavestno izzivali nemško maščevanje, ker so vedeli, da so ti maščevalni ukrepi zelo
              učinkoviti pri rekrutiranju v njihove vrste. Če si partizan ali terorist, provociraš
              drugo stran, da počne tako grozovite reči, da imaš od tega koristi.« Ta brezobzirna
              logika je dosegla, da so Nemci samo v Belorusiji postrelili 300.000 talcev. V
              Sloveniji je bil tako sprovociran požig Velike Ligojne in Ljubgojne, predvsem pa
              nemški masaker nad prebivalci Dražgoš. </p>
            <p>A to ni poglavitna stvar, s katero so se boljševiki za zmerom obremenili pred
              slovensko zgodovino – in pred seboj. Poglavitne stvari so druge. Na prvem mestu je to
              agresija, ki so jo slovenski boljševiki izvedli na lasten narod. To bi bil že po sebi,
              v skladu z dikcijo mednarodnega prava, vojni zločin. Ker pa so boljševiki padli tako
              globoko, da so s svojim atentatom čakali na čas, ko je bil narod že napaden in
              okupiran, jih obremenjuje to osnovno dejstvo tako zelo, da izstopa iz območja tega,
              kar človeštvo pomni. Drugo obremenjujoče dejstvo so vojni zločini, ki so jih
              boljševiki uprizarjali ves čas okupacije, ne samo s posamičnimi in skupinskimi umori,
              ampak tudi s tako imenovanimi množičnimi umori, ki so stopili v slovenski spomin z
              imeni krajev, kot so Velike Lašče, Jelendol, Mozelj. Sem spada tudi brutalen umor
              Ciganov – zlasti žensk in otrok (moški so se umaknili iz nevarnih con). Le da Cigani –
              morda zaradi nenavadne čudi svojega rodu – nikoli niso zahtevali nobenih računov za
              tistih stošestdeset smrti!</p>
            <p>Največji zločin – zločin, ki sega v prostor, kamor mu naša misel in naš jezik ne
              moreta slediti – je pokol slovenske narodne vojske. Vojakov, nad katerimi ni bila samo
              slava pogumnih branilcev napadenega naroda, ampak tudi jamstvo, ki ga vojnim ujetnikom
              daje mednarodno pravo! Kako to, da to dejanje – ne bomo ponavljali besede zločin, ker
              v tem primeru ta beseda ne more skriti svoje nezadostnosti – kako to, da to dejanje ne
              hodi za svojimi storilci in ne meče nanje sence, v kateri bi pričakovali, da še tako
              izprijeno človeško bitje ne bo vzdržalo; kako to, da se kljub temu, kar so storili,
              dajo še naprej voliti na mesta, na katerih potem pišejo narodu zakone; kako to, da se
              dajejo voliti narodu, ki so ga v polstoletni totalitarni upravi tako pohabili, da ne
              ve več, kaj s tem dela?</p>
            <p>Kot enega od tisoč načinov, kako je Partija pohabljala svoj narod in ga spreminjala v
              delovno ljudstvo, naj navedem primer, kako je otrokom jemala identiteto. Z otroki
              tistih, za katere se je vedelo, da so jih po nekih gozdovih pobili, se je dogajalo
              naslednje. Ko je prišel Dedek Mraz, eden od socialističnih surogatov krščanskih
              praznikov, so nekateri otroci v šoli odšli v prostor za obdarovanje, otroci
              domobrancev – v nekaterih razredih jih je bilo do polovice – pa so obsedeli. Bilo jim
              je povedano, da ne bodo dobili ničesar, ker so otroci izdajalcev. Dolgo časa so otroci
              in njihovi starši to prenašali, končno pa je v obojih tkivo popokalo in niso vzdržali
              več. To se je zgodilo v začetku sedemdesetih let. Učitelji vemo, kdaj se je to
              zgodilo. Od takrat smo takšni, kakršni smo: Beremo knjigo <emph>Sramota umira
                počasi</emph>, iščemo informacije po <emph>Enciklopediji Slovenije</emph> in, na
              intervencijo dr. Franceta Bučarja in Svetlane Makarovič, volimo Zorana Jankovića. In
              brezbrižno gremo naprej, še potem ko slišimo, da je dr. Janez Stanovnik šel na neko
              afežejevsko slovesnost v Dobrnič »v spomin slovenskih mater«. In še potem, ko nas neki
              novinar (Ali Žerdin) seznani s svojo teorijo, da so nekateri sodelovali z Udbo »tudi
              iz patriotizma«. </p>
            <figure>
              <graphic url="slike_z_85/z_85_05.png"/>
              <head>Slovenski vrhovi – Mangart in Jalovec z Jerebice<name type="author">Stanko
                  Klinar</name></head>
            </figure>
            <p>Stanje, ki smo ga iz zgodovinsko-aktualnega gledišča želeli na kratko nakazati v tem
              komentarju, Slovencem nedvoumno ukazuje, da skupnemu prostoru mlade države damo nov
              začetek. Za ta začetek bo potreben nov družbeni dogovor v obliki nove ustave ali v
              obliki temeljne pogodbe po državljanski vojni. Drugo urgentno spoznanje se glasi, da
              to naredimo, dokler je »časovno okno« še odprto. Ko se bo enkrat zaprlo, se bo nova
              možnost pokazala morda šele čez sto let. Mogoče pa sploh ne več. </p>
            <p>Tisoče in tisoče televizijskih in radijskih oddaj, tisoči in tisoči člankov in esejev
              po časopisih in revijah izpričuje, da smo v <emph>neidentiteti</emph>. Če bo stanje v
              neidentiteti prepuščeno sanaciji zgolj časa, če bo stanje amoralnega in ležernega
              sobivanja z <emph>lažjo in zločinom</emph> počasi dobilo značaj normalnosti, bomo
              nazadnje vsi zaznamovani od obojega – od <emph>laži in zločina</emph>. Če bomo v
              neidentiteti to sploh dočakali!</p>
            <p>Ljudje, ki veljamo za državljane Slovenije, nismo v stanju uresničevati vloge, ki nam
              jo nakazani status pripisuje. Razprava, ki je potekala med zagovorniki
                <emph>Družinskega zakona</emph> in njegovimi nasprotniki, ni temeljila na iskanju
              dejstev, ki bi dikcijo predlaganih zakonskih stavkov ali podpirala ali zavračala,
              ampak na iskanju verbalnih sredstev za napad na predstavnike nasprotnih stališč.
              Ponovno – in morda bolj akutno kot sicer – se je izkazalo, da nismo včlanjeni v
              družbeno telo, ki vzdržuje kanale medsebojnega komuniciranja v takem stanju, da so
              prehodni samo za argumente, ki izhajajo iz temeljnega spoštovanja do sočloveka – tudi
              seveda do človeka sodržavljana. Izkazalo se je, z eno besedo povedano, da nismo
              državljani. Ali, da si še enkrat izposodimo besedo: da smo <emph>družba brez
                državljanov</emph>. Zelo čudna in zelo nevarna reč!</p>
            <p>Drugi izstopajoč dogodek, ki ga lahko uporabimo za dokaz naše <emph>defektne
                državnosti</emph>, je bila medijska raziskava javnega mnenja – če smemo tako reči –
              o ukrepih sedanje vlade za sanacijo finančne in gospodarske krize, ki ogroža državo
              kot urejen in delujoč način političnega sobivanja ljudi. S tem hočemo povedati
              predvsem to, da je šlo za zelo pomembno reč – za biti in ne biti, tako rekoč. V tem se
              je pokazala posebej vidna odsotnost državljana, saj je šlo za prostor, kjer bi moral
              najprej biti ali predvsem biti – saj je šlo za politiko, ki je zadeva države <emph>par
                excellence</emph>. Ljudem, ki so imeli priložnost o tem spregovoriti, se je videlo,
              da niso proti predlaganim spremembam po sebi, zaradi kakega védenja, strokovnega ali
              skušenjskega, ampak zato, ker jih je predlagala politična garnitura <emph>z
                zgodovinskimi referencami</emph>. Postavila se je priložnost za napad in ljudje z
              boljševiškimi – se pravi ideološkimi in ne zgodovinskimi konotacijami – so jo, ne
              glede na kritičnost stanja države, izrabili na način, ki ni niti za trenutek skrival,
              da se prehranjuje v menzi, ki je pod upravo <emph>sovraštva</emph>. Ljudje, ki hočejo
              biti državljani ali veljati za državljane, tako ne delajo. Sedaj lahko končno povemo:
              Šele kriza je pravzaprav pokazala, da v državi ne obstajajo legitimne politične sile z
              različnimi koncepti in gledanji, ampak politične sile v stanju <emph>latentne
                državljanske vojne</emph>. Katera ugotovitev bi mogla ljudi, ki so 20. stoletje ali
              doživeli ali pa zanj vsaj slišali, bolj zresniti? Tisti, ki so se za stavko ali
              odločili ali pa jo naročili, so se ušteli. Mislili so, da se bodo maščevali za volilni
              poraz, a so v resnici dosegli nekaj, česar verjetno niso hoteli. Zelo jasno so
              povedali, kaj so. Vsi so jih videli. Televizijske kamere so šle od obraza do obraza in
              v vsa slovenska stanovanja pošiljale njihove karakterne portrete. Nihče se ne more
              pretvarjati, da jih ni videl. Nikomur ni več dovoljeno biti <emph>neumen</emph>. Vsi
              slednjič vedo, za kaj gre.</p>
            <figure>
              <graphic url="slike_z_85/z_85_06.png"/>
              <head>Slovenski vrhovi – Visoka polica<name type="author">Stanko Klinar</name></head>
            </figure>
            <figure>
              <graphic url="slike_z_85/z_85_07.png"/>
              <head>Slovenski vrhovi – Jalovec<name type="author">Stanko Klinar</name></head>
            </figure>
            <p>V četrtek, 22. septembra lani, je imel papež Benedikt XVI. v nemški skupščini govor,
              v katerem je rekel tudi nekaj, kar bi lahko Slovenci dobro razumeli: </p>
            <p>»Zadnje merilo politika in osnova njegovemu delu ni uspeh, sploh pa ne osebna korist.
              Politika mora biti delo za pravičnost in tako predpogoj za mir. Seveda bo tudi politik
              iskal uspeh, ki mu bo omogočil politično oblikovanje sveta. Toda uspeh je podrejen
              merilu za pravičnost, volji do pravičnosti in razumetju pravičnosti. Uspeh je lahko
              tudi zapeljevanje in lahko vodi k popačenju prava in teptanju pravičnosti. Sv.
              Avguštin je nekoč dejal: ‘Odmislite si pravičnost in kaj bo država drugega kot velika
              roparska tolpa.’ <emph>Mi Nemci iz lastne izkušnje vemo, da te besede niso prazne. Mi
                smo izkusili, da se je moč dvignila proti pravu, da je pravo razpadlo, da je država
                postala orodje rušenja prava – zelo dobro organizirana skupina roparjev, ki je
                ogrozila ves svet in ga gnala na rob propada.</emph>« </p>
            <p>Slovenci nismo nikogar tirali na noben rob. Razen sebe. Sedaj le še čakamo, da se
              bodo tisti, ki so to storili, ustrašili svojega spomina. Rešilnih poti ni veliko.
              Pravzaprav je ena sama: da se vdajo zgledu papeža Benedikta in povedo o sebi, kar je
              on povedal o svojem narodu. </p>
            <figure>
              <graphic url="slike_z_85/z_85_08.png"/>
              <head>Slovenski vrhovi – Bela špica<name type="author">Stanko Klinar</name></head>
            </figure>
          </div>
        </div>
      </div>
      <div type="div1">
        <head>Mesto na gori</head>
        <div type="div2">
          <head>Huda jama, slovenski Emavs nekoč in danes</head>
          <docAuthor>Marjan Kovač</docAuthor>
          <div type="div3">
            <p>Velikonočni ponedeljek, devetega aprila dva tisoč dvanajstega leta nas je prebudil v
              jasno in očiščeno jutro, še sveže in polno simbolike in živega spomina na najbolj
              dramatična dogajanja v človeški zgodovini. Bog je tedaj nazorno in stvarno posegel v
              človeško zgodovino, da bi mi postali bolj božji … Velika noč je vrhunec Jezusovega
              zemeljskega delovanja … Praznemu grobu na velikonočno jutro sledi dan, ko dva učenca
              na poti v Emavs srečata tujca in mu vsa žalostna in razočarana pripovedujeta »kaj se
              je tam zgodilo te dni« … Zapustilo ju je upanje, polaščal se ju je nemir …, vendar, ko
              jima ta zakriti tujec ponudi pot upanja in odrešenja, se jima odprejo oči in Ga
              prepoznata …</p>
            <p>Tudi mi, slovenski narod, potujemo skozi zgodovino v Emavs po nam lastni poti, polni
              raznih preizkušenj, podobno kot dva učenca. Pogosto nas spremljajo žalost,
              razočaranje, malodušje, zapušča nas upanje in polaščata se nas napuh in sovraštvo, pa
              nasilje … kljub temu, da je Gospod z nami in nas nagovarja naj mu sledimo … Gospod nas
              je spremljal na poti v Emavs tudi v času druge svetovne vojne, vendar so bile
              nekaterim oči zastrte in so povzročili mnogo gorja svojim bratom in sestram … tisočem
              in tisočem bratom in sestram, ki so jih morili po širni slovenski zemlji … Gospod nas
              spremlja na poti v Emavs tudi danes in nas vabi, naj vendar izpolnimo svojo krščansko
              in civilizacijsko dolžnost, pokopljemo svoje rajne brate in sestre in storimo potrebna
              spravna dejanja …</p>
            <p>O tem razmišljamo v tem jutru velikonočnega ponedeljka, ko se na povabilo gospoda
              Stanka Kračuna peljemo proti Hudi jami pri Laškem, tej grozljivi podobi človekove
              stranpoti, kjer so komunisti v maju in juniju 1945 pomorili okoli 4000 ljudi,
              civilistov in vojakov protikomunistične strani slovenske in drugih narodnosti,
              verjetno največ hrvaške. </p>
            <p>Razmišljamo o pojavu boljševizma, ki je po svoji anatomiji in teži posledic brez
              primerjave v zgodovini slovenstva. Slovenci do leta 1941 nismo poznali tako
              drugačnega, tako nerazložljivega nastopanja tistih ljudi, ki so si zadali cilj, da z
              ideologijo in metodami sovjetskega boljševizma temeljito spremenijo značaj slovenskega
              naroda. Zaradi tega tudi nismo bili ustrezno pripravljeni na njihov nastop, seveda pa
              so okoliščine druge svetovne vojne odločilno vplivale na razvoj dogodkov oziroma na
              prihod boljševikov na oblast. </p>
            <p>Od kod vendar tem ljudem toliko energije in nepopustljivosti pri doseganju
              zastavljenih ciljev, ostaja nepojasnjeno, tudi če razumemo, da sta laž in ateizem
              nesmrtni sestavini komunizma, kot pravi Kolakowski, da je bil na delu napuh, ki
              človeka postavlja na mesto Boga. Tedaj pa, če Boga ni, je vse dovoljeno (Dostojevski)
              … Pa vendar, tudi če vse to razumemo, nam duh vendarle zastane, ko skušamo doumeti
              skrivnost te silovitosti in narave boljševiškega nastopa … tako kot je
              Tocquevillu.</p>
            <p>Francoski mislec, zgodovinar in politik 19. stoletja Alexis Tocqueville se je
              ukvarjal s pojavom francoske revolucije. Stanje svojih raziskav je v pismu dne 16.
              maja 1858 predstavil svojemu prijatelju Kergorlayu. Takole piše: »Poleg tega je v tej
              bolezni francoske revolucije nekaj posebnega, kar čutim, ne morem pa niti opisati niti
              analizirati vzrokov za to. To je virus nove in neznane vrste. Bile so na svetu nasilne
              revolucije; toda neumerjena, nasilna, radikalna, obupana, drzna, malone nora, pa
              vendarle mogočna in učinkovita narava prav teh revolucionarjev nima precedensov, tako
              se mi zdi, v velikih družbenih nemirih minulih stoletjih. Od kod prihaja ta nova
              pobesnelost? Kdo jo je izzval? Kdo jo je naredil tako učinkovito? Kdo jo nadaljuje? Še
              zmeraj smo namreč pred istimi ljudmi, čeprav so okoliščine drugačne, in razmnožili so
              se po vsem civiliziranem svetu. Duh se mi izčrpava, ko hočem dojeti čisti pojem tega
              predmeta in poiskati sredstva, da bi ga dobro naslikal. Neodvisno od tega, kar je
              mogoče v francoski revoluciji pojasniti, je v njenem duhu in njenih dejanjih nekaj
              nerazložljivega. Čutim, kje je ta neznani predmet, trudil sem se, pa nisem mogel
              odgrniti zastora, ki ga prekriva. Otipavam ga nekako skozi tuje telo, ki mi onemogoča,
              bodisi da bi se ga res dotaknil bodisi da bi ga videl.«</p>
            <p>Ali tiči torej skrivnost te silne boljševiške narave v nedrjih francoske revolucije?
              Ali niso jakobinci razuma dvignili visoko v neslutene razsežnosti, nad Boga … in mu
              razprli avreolo nesmrtnosti? </p>
            <p>Bližamo se Hudi jami, tesnoba nam oklepa naša srca, ko zagledamo prizorišče zadnjega
              dela poti križevega pota tu pomorjenih. Podoživljamo njihove zadnje trenutke življenja
              na poti v smrt in otopeli svet morilcev, ki so ta kraj zaznamovali s strahom, bolečino
              in nasiljem. Čutimo veliko in zgoščeno težo trpljenja teh naših preizkušanih bratov in
              sester, ki so jih zvezane po skupinah gnali tristo metrov v notranjost rudnika do
              jaška in jih večino žive pometali v globino, druge pa pobili s strelnim orožjem v
              vodoravnem rovu. Nemo se sprašujemo vnovič in vnovič, zakaj se je to moralo zgoditi?
              Zakaj je Bog dopustil toliko gorja? Odgovor ni lahek, prepustimo ga Njemu, ki je s
              trpljenjem in križem prevzel nase vso bolečino sveta. Molitev desetke rožnega venca –
              ki je od mrtvih vstal – nas je pomirila in napolnila s prepričanjem, da so pokojni že
              dosegli svoj zasluženi mir in bližino Gospoda, ki je vedno pripravljen biti naš
              sopotnik …</p>
            <figure>
              <graphic url="slike_z_85/z_85_09.png"/>
              <head>Barbarin rov<name type="author"/></head>
            </figure>
            <p>Zapuščamo Hudo jamo, eno izmed največjih morišč v Sloveniji po drugi svetovni vojni,
              kjer so boljševiki izvedli genocid, primerljiv s Kočevskim rogom, Katynskim gozdom,
              Srebrenico in še z drugimi kraji. Povsod je zaznati napredek pri urejanju posledic
              tega zločina – Rusi so izročili Poljakom dokumentacijo o pokolu poljskih oficirjev v
              Katynskem gozdu, prav tako je opravljen pokop srebreniških žrtev – sprašujemo se, do
              kdaj se bo v Sloveniji nadaljevala zarota molka in zavlačevanje z identifikacijo žrtev
              povojnih pobojev in njihovim pokopom. </p>
            <p>Ali pomeni koalicijska zaveza sedanje vlade, da ne bo odpirala vprašanj naše
              polpretekle zgodovine, še nadaljnji zastoj že začetega reševanja teh vprašanj?
              Ureditev morišč oseb, ki so bile pobite v maju in juniju 1945, je naša dolžnost, ki je
              opredeljena v Mednarodnem sporazumu Republike Slovenije in Republike Hrvaške o
              ureditvi morišč. Sporazum je naša država že podpisala, ne pa tudi ratificirala. Tak
              sporazum z Nemčijo in Italijo pa smo tudi že ratificirali. Iz tega sledi, da smo
              učinkovitejši pri sklepanju zunanjih sporazumov, medtem ko šepamo pri ureditvi
              notranjih vprašanj urejanja identifikacije žrtev partizanskega nasilja in njihovega
              pokopa. </p>
            <p>Na poti domov tudi mi urejamo svoje misli; usmerjamo jih v prihodnost, v urejeno,
              normalno Slovenijo, v kateri naj vlada pravo, pravičnost in poštenost.</p>
            <figure>
              <graphic url="slike_z_85/z_85_10.png"/>
              <head>Vera med gotskimi kamni<name type="author">Simon Dan</name></head>
            </figure>
            <p>Sprava je naša nujna, krščanska in civilizacijska dolžnost! Danes in ne jutri!</p>
            <p>K njej nas kličejo tudi naši pobiti v Hudi jami in po drugih grobiščih po Sloveniji
              in vsi padli za domovino Slovenijo, na obeh straneh – na komunistični in
              protikomunistični!</p>
            <p>Ali bomo morali počakati na drugega predsednika države, ki mu razumevanje sprave ne
              bo drugorazredna tema? Dlje ko bomo čakali, več bomo zamudili z duhovnim in gmotnim
              razvojem naše družbe! </p>
            <p>Narod, ki nima urejene preteklosti, ne more v polnosti sprostiti svojih ustvarjalnih
              in razvojnih možnosti!</p>
          </div>
        </div>
        <div type="div2">
          <head>Obisk rova sv. Barbare v Hudi Jami</head>
          <docAuthor>Boštjan Zadnikar</docAuthor>
          <div type="div3">
            <p>Na letošnji velikonočni ponedeljek – 9. aprila – sem se s kolegi iz društva »Nova
              slovenska zaveza« zgodaj zjutraj odpravil na pot proti Štajerski. Naš cilj – Huda Jama
              pri Laškem. Pred vhodom v jašek se nas je zbralo kakšnih petnajst. Vsi smo si na glavo
              nadeli zaščitne čelade in ob 9. uri vstopili v rov. V dogovoru z izredno prizadevnim
              članom društva in simpatizerjem, g. Kračunom, nas je v rov vodil g. Ivan Kenda, ki je
              bil ob prebijanju pregrad v letih 2008 in 2009 ves čas poleg in torej odlično pozna
              rudnik. </p>
            <p>Pri vhodu v rov je država pred nekaj leti namestila »informativno« tablo, ki
              naključnemu obiskovalcu pojasnjuje, da v jašku ležijo žrtve revolucionarnega nasilja
              ter »žrtve vojne« (!). Kakšne žrtve vojne neki! Vsi ti nesrečniki so bili pometani v
              jašek v času, ko je bilo vojnih operacij v Evropi in tudi na Slovenskem že zdavnaj
              konec. Šlo je torej za s strani zločinske boljševiške oblasti dobro pripravljen in do
              zadnje podrobnosti osmišljen načrt t. i. čiščenja vseh potencialno nevarnih
              nasprotnikov nove »rdeče« religije. </p>
            <p>Na osnovi vsega, kar sem v rovu videl, bi nad vhod v rov mnogo bolj sodil znameniti
              Dantejev verz: »LASCIATE OGNI SPERANZA, VOI CH’ENTRATE!«. Torej: »Pustite vsako upanje
              vi, ki vstopate!« Verz krasi vhod v Dantejev pekel njegove Božanske komedije. Prav
              gotovo je ta izrek v vsej svoji popolnosti veljal za vse mučence, ki so jih leta 1945
              gnali v ta rov. Resnično zadnja stvar, s katero so le-ti tedaj lahko računali, je bilo
              namreč upanje v rešitev… </p>
            <p>Po približno 300 metrih hoje v rovu, kjer smo si pot pred seboj osvetljevali z
              baterijskimi svetilkami, smo zavili v levo. Hodili smo mimo mest, kjer so se nahajale
              pregrade. Vse to je dobro označeno. G. Kenda nas je pri vsaki izmed prebitih pregrad
              na to opozoril in v nekaj besedah opisal napore, ki so bili potrebni za njihov preboj.
              Prišli smo do mesta, kjer je bil najden prvi skelet, ki so ga poimenovali »begunec«.
              Revež naj bi si z odlomljeno tračnico utiral pot tik pod stropom skozi ilovico in za
              seboj puščal kepe le-te. Ko pa je prišel do prve betonske pregrade, pa je bilo
              njegovega upanja konec. Tam je omagal in verjetno v peklenskih mukah ter v božjastnem
              strahu ugašal in nazadnje umrl. </p>
            <p>Med potjo so ljudje postavljali različna vprašanja, včasih tudi precej naivna.
              Človeku, ki je vsaj kolikor toliko normalen, je namreč izredno težko razumsko dojeti
              vse dimenzije tega pošastnega komunističnega zločina. </p>
            <p>Nato pa smo prispeli do prvega jaška, ki je bil ob preboju pregrad do vrha napolnjen
              s trupli. Ustje jaška, katerega premer je ca. 3 metre, je zdaj delno zaprto z lesenimi
              deskami, ki so po besedah g. Kende že v precej slabem stanju. Zato smo se vzpenjali na
              deske posamezno. G. Kenda je vsakemu posvetil v jašek, ki je zdaj izpraznjen do
              globine 13 metrov. Iz njega je bilo iznesenih 380 okostij. Glede na celotno globino
              jaška ni težko izračunati, da v njem leži še približno 2.700 žrtev. Skupaj torej v
              enem jašku več kot 3.000 žrtev! Ker je bil drugi jašek leta 1945 že zasut do vrha,
              žrtev vanj niso mogli metati. Zato so »porabili« del rova med obema jaškoma, kjer so s
              strelnim in hladnim orožjem pobili okoli 460 nesrečnikov, naloženih do stropa rova,
              katerih trupla so se v 64 letih spremenila v mumificirano belo gmoto. </p>
            <p>G. Kenda nas je nato vodil še do začasne kostnice, kjer v številnih plastičnih
              zabojih ležijo okostja žrtev, iznesenih iz prvega jaška ter iz prostora med obema
              jaškoma. Pogled na te ostanke je resnično grozljiv! Človek na razdalji 20 cm gleda
              lobanje z luknjami, ki so jih povzročile bodisi krogle ali brutalni udarci s krampom
              oz. puškinimi kopiti. Kamorkoli se ozreš, povsod same kosti! In te kosti niso suhe
              kosti bele barve. Proces organskega razpadanja ostankov še ni končan. </p>
            <p>Ta kostnica je zato tudi v tej luči resnično zgolj zasilna rešitev. Nujno potrebno je
              iz jaška izkopati vse preostale ostanke in jih nato skupaj z že iznesenimi dostojno
              pokopati. Le tako bomo kot narod pokazali potrebno pieteto do teh žrtev in vsaj na
              »fizični« ravni dostojno zaključili postopek sanacije grobišča Huda Jama. Kako pa bomo
              vse te neštete boljševiške zločine nad lastnim narodom ovrednotili moralno in ali jih
              bomo po 70 letih vendarle sposobni ustrezno okarakterizirati, pa je že druga zgodba.
              Sodeč po zadnjih izjavah vodje t. i. borcev za vrednote NOB in ostale slovenske
              kvazilevičarske smetane so izgledi za to kaj klavrni …</p>
            <figure>
              <graphic url="slike_z_85/z_85_11.png"/>
              <head>Sveta Barbara<name type="author">Bara Remec</name></head>
            </figure>
            <figure>
              <graphic url="slike_z_85/z_85_12.png"/>
              <head>Svetost cerkve<name type="author">Simon Dan</name></head>
            </figure>
          </div>
        </div>
        <div type="div2">
          <head>Govor ob ponovnem pokopu Imreja Nagya</head>
          <docAuthor>Viktor Orbán</docAuthor>
          <div type="div3">
            <p><emph>16. junija 1989 – na enaintrideseto obletnico njegove usmrtitve – so bili
                ostanki Imreja Nagya in štirih njegovih tovarišev, sedaj narodnih junakov, svečano
                pokopani. 300.000 Madžarov se je zvrstilo na ulicah </emph><emph>glavnega mesta, več
                milijonov jih je spremljalo dogajanje po televiziji. Med govorniki na svečanosti je
                bil Viktor Orbán, voditelj Mladih demokratov, ki si ni mogel, da ne bi opazil, da so
                bili nekateri komunisti, ki so prisostvovali Nagyevemu prekopu, natanko isti, ki so
                nekaj let prej glasno kričali proti revoluciji, ki so ji sedaj peli hvalo. Toda
                poglavitno dejstvo je ostalo. Ko je Janos Kadar – človek, ki je 7. novembra 1956
                nasledil Imreja Nagya in v dogovoru s Hruščovom prevzel oblast – čez tri tedne, prav
                na dan, ko je vrhovno sodišče Nagya v celoti rehabilitiralo, umrl, se je zanesljivo
                vedelo, da je madžarski komunizem umrl z njim.</emph></p>
            <p><emph>Zgodba Imreja Nagya je za nas morda nekoliko bolj zanimiva zato, ker se je 4.
                novembra 1956, ko so ga sovjetski tanki prisilili k odstopu, s svojimi najvišjimi
                sodelavci zatekel v jugoslovansko veleposlaništvo in tam našel azil. Toda že po treh
                tednih so se vsi na nepojasnjen način odločili za odhod – in bili od Sovjetov
                nemudoma aretirani in odpeljani v Romunijo. Pet od njih so tam čez dve leti
                pokončali: dva sta bila umorjena v ječi, še preden se je proces začel, Imre Nagy,
                Pál Máleter, obrambni minister, Miklós Gimes, najpomembnejši intelektualec
                revolucije leta 1956, pa so bili usmrčeni ob zori 16. junija 1958.</emph></p>
            <p><emph>(Tony Judt, Postwar, 317–319)</emph></p>
            <p><emph>Uredniška pripomba: »Šesta krsta«, o kateri govori Viktor Orbán, je bila poleg
                petih krst, ki so bile namenjene junakom z znanimi imeni, položena za neznanega
                junaka, za junaka brez imena. To je ena vloga tiste krste, druga pa je ta, kot še
                pravi Orbán, da hrani narodovo ukradeno prihodnost, njegova zaplenjena leta. Ob
                takem komentarju bo slovenski človek težko prebral Orbánov govor, ne da bi pomislil
                na Kongresni trg v Ljubljani. Koliko krst, koliko let! Koliko pomorjenih junakov,
                koliko podržavljenih prihodnosti!</emph></p>
            <p>Sodržavljani!</p>
            <p>Od ruske okupacije in nastopa komunistične diktature pred štiridesetimi leti je imel
              madžarski narod le enkrat priložnost, samo enkrat je imel dovolj poguma in moči za to,
              da poskusi doseči cilje, zastavljene že davnega 1848. leta, nacionalno neodvisnost in
              politično svobodo. Naši cilji se vse do danes niso spremenili, niti danes ne odstopamo
              ne od 1948-ega, ne od 1956-ega. </p>
            <p>Tisti mladi ljudje, ki se danes borijo za uresničitev evropske meščanske demokracije,
              se pred komunistom Imrejem Nagyem in njegovimi prijatelji priklanjajo iz dveh
              razlogov. </p>
            <p>Mi v njih spoštujemo tiste državnike, ki so se poistovetili z voljo madžarske družbe,
              ki so za to bili pripravljeni obračunati s svetimi komunističnimi tabuji oziroma z
              brezpogojnim služenjem ruskemu imperiju in partijski diktaturi. </p>
            <p>Oni so za nas tisti državniki, ki niti v senci vešal niso želeli stopiti v isto vrsto
              z morilci, ki so zdesetkali družbo. Državniki, ki niti za ceno lastnega življenja niso
              zatajili tistega naroda, ki jih je sprejel in jim zaupal. </p>
            <p>Iz njihovih usod smo se naučili, da demokracija in komunizem nista združljiva. </p>
            <p>Vsem nam je znano, da so žrtve revolucije in represalij bili predvsem mladi ljudje
              naših let. Toda s šesto krsto se ne čutimo povezane le zaradi tega. Vse do današnjih
              dni je 1956. bila poslednja priložnost za to, da naš narod, korakajoč na poti
              zahodnega razvoja, ustvari gospodarsko blaginjo. </p>
            <p>Teža neuspeha, ki se je danes usula na naša ramena, je direktna posledica dejstva, da
              so našo revolucijo zatrli v krvi in nas prisilno povrnili v tisto azijsko slepo ulico,
              iz katere sedaj ponovno poskušamo najti neki izhod. </p>
            <p>Dejstvo je, da je Madžarska delavska stranka nam, današnjim mladim, prihodnost
              ukradla leta 1956. Zato v šesti krsti ne leži samo neki umorjeni mladenič, temveč
              skupaj z njim tudi naših prihodnjih dvajset ali še več let. </p>
            <p>Prijatelji!</p>
            <p>Mi mladi veliko stvari, ki so za starejše popolnoma vsakdanje, ne razumemo. Zmedeno
              stojimo pred dejstvom, da so se ljudje, ki so revolucijo in njenega ministrskega
              predsednika nedolgo tega še zasramovali, danes nenadoma zavedeli, da so oni tisti, ki
              bodo nadaljevali reformno politiko Imreja Nagya. Ne razumemo niti tega, kako se prav
              tisti partijski in državni voditelji, ki so odločili, da se moramo učiti iz učbenikov,
              ki poneverjajo revolucijo, danes dobesedno prerivajo, da bi se – kot talismana – lahko
              dotaknili teh krst. Menimo, da jim za to, da lahko po enaintridesetih letih pokopljemo
              naše pokojne, ne dolgujemo zahvale. Ne zaslužijo si zahvale niti za to, da lahko naše
              politične organizacije danes že delujejo. </p>
            <p>Tudi ni zasluga vodstva madžarske politike, da se proti tistim, ki so zahtevali
              demokracijo in svobodne volitve, ni nastopilo z metodami, podobnimi Pol Potovim,
              Jaruzelskijevim, Li Pengovim ali Rákosijevim, čeprav bi zaradi teže svojega orožja to
              lahko storili. </p>
            <p>Sodržavljani!</p>
            <p>Danes, triintrideset let po madžarski revoluciji in enaintrideset let po usmrtitvi
              zadnjega odgovornega madžarskega ministrskega predsednika, imamo možnost, da po mirni
              poti dosežemo vse tisto, kar so za narod s krvavimi bitkami izbojevali revolucionarji
              leta 1956, pa četudi le za nekaj dni. Če verjamemo v lastno moč, lahko odpravimo
              komunistično diktaturo, če smo dovolj odločni, lahko vladajočo stranko prisilimo, da
              se podredi svobodnim volitvam. Če ne pozabimo idej iz 1956., si lahko izvolimo vlado,
              ki bo nemudoma pričela s pogajanji o takojšnjem umiku ruskih čet. Kajti hotenja naše
              revolucije lahko izpolnimo le v primeru, če smo dovolj pogumni, da si vse to zares
              želimo. Nihče ne more verjeti, da se bo enostrankarska država spremenila kar sama. </p>
            <p>Pomnite: 6. oktobra 1956, na dan pogreba Lászla Rajka, je bilo na naslovnici
              strankarskega dnevnega časnika Szabad Nép (Svobodni narod, op. prev.) z debelimi
              črkami napisano: Nikoli več! Čez tri tedne pa je komunistična partija stražarjem ÁVH
              (Državni organ varnosti, op. prev.) ukazala, naj streljajo med mirne, neoborožene
              protestnike. Niti dve leti nista minili in je MSZMP (Madžarska socialistična delavska
              stranka, op. prev.), v procesih, konceptualno podobnih Rajkovemu, na smrt obsodila na
              stotine nedolžnih ljudi, med katerimi je bilo tudi nekaj njenih tovarišev. Naše
              obljube ne dosegajo nezavezujočih se obljub komunističnih politikov, mi moramo doseči,
              da vladajoča stranka proti nam v nobenem primeru ne more uporabiti nasilja. Le na tak
              način se bomo lahko izognili novim krstam in zamujenim pogrebom, podobnim današnjemu. </p>
            <p>Imre Nagy, Miklós Gimes, Géza Losonczy, Pál Maléter, József Szilágyi so svoja
              življenja žrtvovali za madžarsko neodvisnost in svobodo. Madžarska mladina, za katero
              so te ideje še danes nedotakljive, se priklanja v vaš spomin. </p>
            <p>Počivajte v miru!</p>
          </div>
        </div>
      </div>
      <div type="div1">
        <head>Kako se je začelo</head>
        <div type="div2">
          <head>Še en razmislek o dražgoški bitki</head>
          <docAuthor>Janko Maček</docAuthor>
          <div type="div3">
            <p>Letošnja obletna proslava v Dražgošah je bila nekaj posebnega, ne toliko zaradi
              visokega in okroglega jubileja – sedemdeset let ni zanemarljiva doba – ampak predvsem
              zaradi nenavadnega obnašanja nekaterih udeležencev. Ko smo jih gledali na TV, se nam
              je zdelo, da nas je časovni stroj nenadoma prestavil nazaj v leto 1942, v čas
              najhujšega revolucionarnega terorja. Partizansko maščevanje nad okolico naše vasi
              zaradi ustanovitve vaške straže in neuspelega napada nanjo je bilo strašno. Naša
              domačija je bila sicer komaj kilometer oddaljena od vasi, vendar za hribom, zato je
              sredi poletnega popoldneva konec julija dobila »obisk«. Prav tisti dan dopoldne so
              odpeljali osem Možinetovih iz Potoka: gospodarja, njegovo ženo in njeno sestro pa
              deklo, dva hlapca in dva dninarja; vse so potem pobili in zagrebli v bližini svojega
              taborišča. In sedaj so bili pri nas. Doma sem bil sam kot varuh trimesečne sestrice,
              oče je bil v postojanki, mama in ostali pa so na precej oddaljeni njivi želi pšenico.
              »Obiskovalci« so se brez odlašanja lotili »rekvizicije«, mene – enajstletnega pokovca
              pa se je lotil komandir z veliko pištolo v roki. Ko sem mu povedal, da je oče šel v
              Ljubljano, se je zadrl: »Lažeš; vem, da je v cerkvi pri belčkih,« in mi prismolil
              nekaj krepkih klofut. Dve noči kasneje so na našem koncu vse požgali, pri dveh sosedih
              tudi ubili očeta in mater, dveletno dekletce pa je zgorelo.Ob spominu na to ali ob
              kaki asociaciji me je še dolgo potem spreletel srh in tako je bilo tudi letos ob
              gledanju proslave.</p>
            <p>Ni čudno, da sem bil pozoren, ko sem slišal, da je zgodovinar Martin Premk izdal
              knjigo Poljanska vstaja in boj proti okupatorju v Sloveniji leta 1941. V času
              poljanske vstaje so se nekateri možje in fantje z one strani meje zatekli v našo vas
              in čakali, da se bo vihar polegel. Poslušali smo streljanje od Pasje ravni in tudi
              oddaljeno grmenje od Dražgoš je prišlo do nas. Dr. Cene Logar ga je slišal, ko je bil
              na obisku partizanskega taborišča na Samotorici in odhitel poročat v Ljubljano. Kaj je
              torej po sedemdesetih letih v teh dogodkih videl in o njih povedal učen, sodoben
              zgodovinar?</p>
            <p>Vsemu povedanemu se je slučajno pridružila še zgodba gospe Ivanke z Rudnega pri
              Dražgošah, ki je med nemškim obleganjem izgubila mamo in potem še malega brata. Njena
              družina ni imela prav nobene zveze z Nemci, ki so napadali Dražgoše, in ne s
              partizani, ki naj bi jih branili, pa je bila kljub temu hudo prizadeta. Ivankin oče je
              bil kasneje domobranec pri Sv. Križu nad Selci in ga je leta 1945 doletela usoda
              vrnjenih iz Vetrinja.</p>
            <p>Gradiva za še en KAKO SE JE ZAČELO imamo torej toliko, da vsega ne bomo mogli
              temeljito obdelati; nekaterih dogodkov se bomo komaj dotaknili, v druge se bomo bolj
              poglobili. Če bomo s tem uspeli bralcu prikazati vsaj nekaj teže tistega časa in
              resnične stiske ljudi, ki so ga doživljali, in ga pritegniti k razmišljanju, bo naš
              namen dosežen.</p>
          </div>
          <div type="div3">
            <head>Zgodba Megušarjevih z Rudnega in dražgoška bitka</head>
            <p>Vas Rudno, ukleščena med Jelovico in Dražgoško goro, leži le streljaj od Dražgoš.
              Njeni prebivalci so se pred vojno kot večina ljudi v tej regiji preživljali s
              kmetijstvom, dodatni zaslužek pa jim je dajal gozd. Marsikdo se je ukvarjal tudi s
              »furmanstvom«, ki je bilo pravzaprav del gozdarske dejavnosti. Na Rudnem je bil doma
              Andrej Megušar, rojen leta 1902, ki se je malo pred drugo svetovno vojno poročil s
              Francko Kemperle. Tudi on je iskal dodatni zaslužek v prevažanju lesa, kajti njegova
              kmetija je imela malo zemlje. Prvi otrok se je Megušarjevima rodil leta 1939, vendar
              je kmalu po porodu umrl. Druga po vrsti je bila Ivanka, rojena 1940, tretji pa Janez,
              ki je bil rojen ravno v času nemških priprav za napad na Dražgoše, in potem mati ni
              dočakala konca dražgoške bitke, otrok pa je umrl po enem letu.</p>
            <p>V že omenjeni Premkovi knjigi Poljanska vstaja na 264. strani piše, da so Nemci med
              obkoljevanjem Dražgoš za podporo napadu pripeljali vod protitankovskih topov in jih
              namestili nad Rudnim. Partizani so topove opazili in jih 8. januarja ponoči skušali
              napasti, vendar se nemškim položajem niso mogli približati. Napad se je začel 9.
              januarja zjutraj s topniškim obstreljevanjem, ki mu je sledil napad nemške pehote in
              smučarjev. Zvečer so se Nemci umaknili, partizani pa so šli pobirat orožje padlih.
              Napad se je nadaljeval 10. in 11. januarja, ko so Nemci prodrli tudi na Jelenšče. Ker
              je partizanom grozilo, da jih bodo obkolili in jim onemogočili umik, so se 11.
              januarja v mraku umaknili na Jelovico, z njimi pa je odšel tudi del vaščanov. Med
              tridnevnimi boji v Dražgošah je padlo osem partizanov in Nemci so potem pobili 41
              vaščanov, med njimi tri otroke, stare manj kot 14 let. Ostale vaščane, kar jih ni
              odšlo s partizani, so policisti odgnali v taborišče v Šentvidu. Vas so izropali in
              požgali, naslednji mesec pa jo je inženirska enota nemške vojske minirala in do tal
              porušila. Razstrelili so tudi cerkev in šolo.</p>
            <p>Skozi sedemdeset let so se vrstile proslave in pohodi in o Dražgošah je bilo veliko
              povedanega in napisanega, toda vse le o junaštvu partizanov, ki je postalo že pravi
              mit, nič ali zelo malo pa o trpljenju vaščanov in popolnem uničenju vasi. Znano je, da
              so bili vaščani že ob prihodu Cankarjevega bataljona zaskrbljeni. Ivan Jan v knjigi
              Vrh v Dražgošah pripoveduje, kako so na novo leto zjutraj k Birtu, kjer je bil
              nastanjen štab bataljona, prišli trije možje, odposlanci vasi, in prosili za razgovor.
              Sprejeli so jih Žagar, Gregorčič in še nekateri. Dražgošani so se bali nemškega
              maščevanja, zato so prosili partizane, naj se premaknejo drugam. Odgovor je bil, da so
              Nemci že oslabljeni in niso več nevarni, zato ne bo težko braniti vasi. Podobno je
              bilo tudi na enem od mitingov, na katerem je Stane Žagar razglasil dražgoško
              republiko. Razgledani in preudarni Pikcov oče je vtise s tistega mitinga takole
              opisal: »Napeto smo poslušali Žagarjevo predavanje. Govoril je tako, da nam je po
              žilah zastajala kri. A odkrito povedano, njegovim zagotovilom, da je nemška zver v
              zadnjih krčih in da so ji ure štete, nismo verjeli. Čeprav smo bili mi, kmetje,
              naivni, smo vendarle mislili trezno: Če so številne nemške armade pred Moskvo,
              dražgoška republika ne bo mogla dolgo obstajati. Te naše osvobojene Dražgoše so le
              nebogljen čolnič sredi razburkanega nemškega morja in Nemci mu strežejo po
              življenju.«</p>
            <p>10. januarja 2010 je tednik Družina objavil obširen članek Resnica o »dražgoški
              bitki« in povojni obnovi Dražgoš v očeh domačina izpod peresa Franca Kavčiča, ki mu je
              bilo ob času dražgoških dogodkov deset let. Med drugim Kavčič pripoveduje, da je
              njegov oče prvi dan bojev, v petek 9. 1. 1942, prosil partizane, naj odidejo iz vasi,
              ker so Nemci premočni. »Pojdite iz vasi! Jaz vem, kaj je vojska in vojna. Pripravljeni
              smo vam voziti hrano na Jelovico, samo pojdite iz vasi!« Na Jelovici je bilo tedaj
              dovolj planinskih in gozdarskih koč. Toda vodstvo bataljona je vztrajalo, da bodo
              ostali v vasi in jo branili. Potem je »slavna bitka« zahtevala 41 žrtev med domačini:
              39 moških in 2 ženski (punčko, staro 3 leta, je zadela granata, Kolendrova mama pa je
              bila ranjena na Jelovici, ko so bežali, in je potem umrla).</p>
            <p>V nedeljo, 11. januarja, ko se je začelo daniti, so Nemci spet napadli s topovi z
              Rudnega. Ljudje so bili večinoma v kleteh, nekateri pa so se že umaknili na Jelovico,
              ker so slutili, da se bo zgodilo nekaj hudega. Bilo je minus 15 stopinj in meter in
              pol snega. Tega dne so Nemci napadli tudi z vzhoda – na Jelenščah. Veliko ljudi se je
              pred granatami umaknilo prav tja, ker je ta zaselek bolj v zavetju, nekakšen mrtvi
              kot, kamor ni priletelo toliko izstrelkov kot v druge dele vasi. In prav tu so Nemci
              zajeli veliko ljudi in ob 11. uri dopoldne začeli z morijo. Moški so stali v vrsti in
              nemški vojak je postavil roko na določeno višino. Kdor je bil višji od njegove roke,
              so ga postavili v vrsto za streljanje, kdor je bil manjši od te višine, so ga
              izpustili. Tako je bilo ustreljenih 21 moških: najstarejši je imel 73 let, najmlajša
              fanta pa sta bila stara samo 12 let. Tam je bilo tudi veliko žensk in majhnih otrok,
              ki so morali gledati morijo in potem iti mimo trupel.</p>
            <p>Kavčič tudi pripoveduje, kako so Nemci v ponedeljek 12. januarja ženske in otroke iz
              vasi Pri cerkvi (nekako 40 po številu) zaprli v Jorcovo hišo in jih nameravali zažgati
              skupaj s hišo. Podobna situacija je bila tudi Na pečeh. Zaradi posredovanja selškega
              župana Benedika so ta načrt spremenili in se odločili za preselitev. Odgnali so jih na
              Rudno, od tam pa s kamioni odpeljali v Škofove zavode v Šentvid. Vseh odpeljanih je
              bilo 81. Preden so pripešačili na Rudno, je bila domača vas že v plamenih. V Šentvidu
              so potem ob pičli hrani prebili šest tednov. Spet je posredoval župan Benedik, da jih
              niso odpeljali naprej v Nemčijo, ampak izpustili. Bil je ravno pustni torek, ko so jih
              naložili na dva vojaška kamiona in odpeljali do Češnjice v Selški dolini, kjer so jih
              razložili in pustili sredi ceste. Potem so dobili zavetje pri sorodnikih in dobrih
              ljudeh. Do 25. aprila 1942 je veljalo področje Dražgoš za zaprto vojaško območje in
              vsakomur, ki bi se zadrževal na njem, je bila zagrožena smrtna kazen. Po 25. aprilu
              1942 so ljudje spet hodili v Dražgoše obdelovat svojo zemljo, za stalno se pa pred
              koncem vojne niso vrnili, pa še potem so imeli velike težave, saj se država nikakor ni
              mogla odločiti, da bi jim pomagala pri obnovi, zlasti potem ko niso sprejeli predloga,
              da bi namesto predvojne vasi postavili dva velika stanovanjska bloka in dva
              kolhozniška hleva. Še večje težave so imeli z dovoljenjem za gradnjo nove cerkve, toda
              z vztrajnostjo in požrtvovalnim lastnim delom so tudi to premagali. </p>
            <figure>
              <graphic url="slike_z_85/z_85_13.png"/>
              <head>Čas miru – Pletenje vencev za rudenski gasilski dom</head>
            </figure>
            <p>Pa se vrnimo k Megušarjevim z Rudnega. Kot smo že omenili, se je mami Francki tik
              pred začetkom nemškega napada dopolnil čas poroda. Nemci so že zasedli Rudno in uvedli
              strogo policijsko uro. Porod je bil težak in bilo je očitno, da se brez zdravniške
              pomoči ne bo dobro izteklo. Klicali so zdravnika iz Železnikov, ki pa zaradi izrednega
              stanja in policijske ure ni mogel priti. To je bilo za mamo in otroka usodno.
              Statistika ju seveda ni vključila med žrtve dražgoške bitke, čeprav je popolnoma
              logično, da spadata k njim. Ivanka, ki je bila tedaj stara dobro leto, se teh dogodkov
              ne more spominjati, čeprav so močno zaznamovali njeno življenje. Očeta Andreja je smrt
              žene in komaj rojenega sina težko prizadela, toda vera in njegova vedra narava sta mu
              pomagali, da je vzdržal. Skrb za Ivanko sta prevzeli očetovi sestri, njeni teti. Ko so
              ga že leta 1942 mobilizirali partizani, sta morali skrbeti tudi za dom. Andrej je
              hitro spoznal, da je vodilna ideja partizanstva komunizem, zato je čutil, da ne spada
              k njim, in jim je kmalu pobegnil. Potem se je skrival doma. Večkrat so ga iskali, toda
              imel je srečo, da se jim je vedno še pravi čas izmaknil. Ob vsakem takem »obisku« so
              si tudi napolnili nahrbtnike, kar naj bi bilo za kazen, ker se je izogibal njihovi
              službi.</p>
            <p>Leta 1943 se je oče ponovno poročil in Ivanka je tako dobila mačeho, ki jo je imela
              za mamo, saj prave mame nikoli ni poznala. Nihče ji ni razložil, kako je s tem, vendar
              je vsako leto bolj čutila, da so druge mame do svojih otrok drugačne. Rada je zahajala
              k sosedom, kjer so bili odnosi med starši in otroki prisrčni in prijateljski. Njena
              »mama« pa z njo nikoli ni bila prijazna, videla je samo delo in včasih jo je zmerjala
              zaradi malenkosti ali celo brez pravega vzroka.</p>
          </div>
          <div type="div3">
            <head>Poljanska vstaja</head>
            <p>V temle poglavju bi radi spregovorili o poljanski vstaji v decembru 1941, ki se je
              potem zaključila z dražgoško bitko. Hkrati z nekaj enostavnimi podatki o vstaji bomo
              nanizali tudi naše poglede na knjigo, ki je s tem naslovom pred kratkim zagledala beli
              dan, in na njeno interpretacijo tistega časa.</p>
            <figure>
              <graphic url="slike_z_85/z_85_14.png"/>
              <head>Francka Kemperle pred poroko<name type="author"/></head>
            </figure>
            <p>Že sam naslov knjige Poljanska vstaja in boj proti okupatorju v Sloveniji leta 1941
              se nam zdi močno poveden. Je avtor res prepričan, da je bila vstaja decembra 1941 v
              Poljanski dolini samo boj proti nacističnemu zavojevalcu? Poleg naslova zbuja
              pozornost tudi moto na hrbtni strani ovitka, ki se glasi: <emph>»Poljanska vstaja in
                boj proti okupatorju v Sloveniji leta 1941 je nevsakdanja pripoved o dogodkih v
                Škofjeloškem hribovju v hudi zimi 1941/42. Evropa je klečala pred silo
                nacifašističnih vojska, ki so se ustavile na obalah Rokavskega preliva in pred
                Moskvo, kmetje v Poljanah pa so verjeli, da bo zdaj zdaj konec vojne. V roke so
                vzeli puške in sekire. Verjeli so, da se bodo ubranili pred ponemčenjem, selitvami,
                smrtjo, da jim ne bo več treba hoditi na dnino, ‘tabarh’, kot rečejo v teh krajih.
                Kaj se je takrat dogajalo je v glavnem znano, interpretacije pa so različne. Širši
                opis tistega časa dopolnjujejo pričevanja vstajnikov.«</emph></p>
            <p>Stane Žagar, član CK KPS, je 29. julija 1941 na Vodiški planini ustanovil Jelovško
              partizansko četo; za njenega poveljnika je bil določen Jaka Bernard. Ko je Jože
              Gregorčič na Jelovico pripeljal še Jeseniško četo, je bil 5. avgusta ustanovljen
              Cankarjev bataljon. Njegov poveljnik je postal Gregorčič, politkomisar pa Ivan
              Bertoncelj. Kmalu se je pridružilo še nekaj desetin novincev in konec avgusta je
              bataljon štel že okrog 100 mož. V avgustu so partizani na Mošenjski planini
              »likvidirali« nemškega komisarja v Železnikih, Hornitzkega, ki je bil obenem upravnik
              Egrovega veleposestva. Kasneje se je Cankarjev bataljon zadrževal pri Sv. Mohorju nad
              Selci. V noči na 2. december 1941 so postrelili devet nemških sodelavcev, kot so sami
              razglasili: v Zgornji Dobravi čevljarskega mojstra Jeršeta in mizarja Bertonclja, v
              Lipnici mizarskega mojstra Debeljaka, v Besnici gostilničarja Benedičiča, v Selcih
              trgovskega pomočnika Bernarda Luznarja, pri Sv. Barbari nad Zmincem Franca Bašlja.
              Posebnost te »akcije« je bila v tem, da so ustrelitve opravili na različnih krajih
              približno ob istem času.</p>
            <p>Omenjena Premkova knjiga zaključuje iz že znanih virov, da je do zamisli o večji
              vstaji v Sloveniji oziroma na Gorenjskem prišlo septembra 1941 med posvetovanjem v
              Stolicah, ki ga je vodil Tito, kot predstavnika slovenskih partizanov pa sta
              sodelovala Franc Leskošek in Miha Marinko. Marinko piše o tem v svojih spominih:
              »Nebogljeno sva se počutila, ko so drugi poročali o velikem obsegu vstaje v Liki,
              Bosni in Črni gori, ko sva sama doživljala osvobojeno ozemlje Zahodne Srbije … Midva
              sva lahko govorila le o toliko in toliko četah, o posameznih spopadih, ne pa tudi o
              kakem osvobojenem ozemlju.« (M. Marinko, Moji spomini, str. 257.) Vrhovni štab je nato
              1. oktobra 1941 izdal zelo slabo oceno o Sloveniji in obtožil slovenske partizane, da
              so se umaknili v gozdove, namesto da bi ljudi popeljali v vstajo, za katero so bili
              predvsem zaradi nemškega nasilja izpolnjeni vsi pogoji. Zadevo je kasneje reševal
              Kardelj, ki je zaradi težavne poti zamudil posvetovanje in prišel v Užice šele sredi
              oktobra. Ne glede na to so v slovenskem Glavnem štabu pripombe upoštevali in za konec
              oktobra zasnovali velikopotezen pohod partizanskih enot v Posavje, ki naj bi preprečil
              nemško izseljevanje. Največji davek za ta pohod so plačali belokranjski partizani. </p>
            <p>Na predlog Kardelja naj bi Tito odločil, da bo prvo osvobojeno ozemlje v Sloveniji na
              Gorenjskem. Važen razlog za to naj bi bil, ker so bile tu že pred vojno v
              industrijskih središčih dokaj močne organizacije komunistične partije, ob katerih se
              je v letu 1941 hitro razvijala OF. V prid tej odločitvi so bila tudi poročila o
              razmerah v nemški vojski na Gorenjskem: »Velik del kripeljni in rekonvalescenti.
              Kažejo se znaki nezadovoljstva, zlasti pri Luksemburžanih …« Sredi oktobra 1941 je bil
              ustanovljen Pokrajinski komite KPS za Gorenjsko, novembra pa še poseben štab
              gorenjskih partizanskih enot. Njegov poveljnik je postal Stane Žagar, ki je sploh
              odigral veliko vlogo tako v pripravah na vstajo kot v vstaji in dražgoški bitki. Za
              začetek vstaje so predvideli Poljansko dolino, kjer je deloval znani Maks Krmelj -
              Krivar.</p>
            <p>7. decembra 1941 je enota Cankarjevega bataljona, ki je prišla od Sv. Mohorja,
              ponovno zažgala in uničila most pri Praprotnem v Selški dolini. 9. decembra je
              bataljon – tudi zato, ker so ga izsledili Nemci – odšel iz dotedanjega taborišča in
              prišel 11. decembra v Rovt pri Sv. Lenartu nad Lušo. Nemci so za ta odhod vedeli, niso
              pa vedeli, kje se je bataljon 11. decembra ustavil. 12. decembra je partizanski
              opazovalec v Rovtu z daljnogledom opazil, da se po blegoški cesti od Zaprevala bliža
              kolona nemških policistov. Poveljstvo bataljona se je na hitro odločilo za zasedo in
              rezultat je znan: 45 mrtvih policistov, vse njihovo orožje in oprema pa
              zaplenjeno.</p>
            <p>V Premkovi Poljanski vstaji so navedeni tudi spomini udeležencev spopada. Poglejmo
              del pripovedi Franca Čopija - Borutina. »Šli smo od policista do policista, jih
              obračali in jim pobirali predvsem orožje, strelivo in dokumente. Na enega izmed padlih
              je legel pes, ki je med tem nehal loviti zajca. Slučajno sem prišel prav do tega.
              Obrnil sem ga in ugotovil, da ni nikamor zadet. Tedaj se je dvignil na kolena in začel
              kričati: »Hilfe, Hilfe!« Naenkrat se je dvignil tudi pes. Umiril sem ga s strelom, a
              tudi njegov gospodar je dobil svoje.« (M. Premk, Poljanska vstaja, str. 173.) Iz
              številnih »uradnih« poročil o partizanskem napadu pri Rovtu seveda ne zvemo, da je bil
              v dogodke okrog tega vpleten tudi šentlenarški župnik Anton Švelc. Njegovo medvojno in
              povojno delo pri Sv. Lenartu in v Selški dolini smo opisali v 55. št. Zaveze. Takoj ko
              je 12. decembra streljanje pri Rovtu utihnilo, je župnik Švelc, ki je dobro znal
              nemško, odšel na kraj spopada, da bi nudil duhovno pomoč ranjenim in umirajočim.
              Zavzel se je, da so domačini ranjene policiste odpeljali v Škofjo Loko. Ko so prišli
              Nemci po svoje mrtve, jih je skušal prepričati, da domačini v Rovtu niso krivi za
              partizanski napad. Župnik Švelc je tudi poskrbel, da so pobrali trupla partizanov, ki
              so marca 1945 padli zaradi nemške zasede na blegoški cesti, in jih dostojno
              pokopali.</p>
            <p>Cankarjev bataljon je takoj po boju pri Rovtu odšel v Martinj Vrh in tam pustil
              ranjence, nato se pa premaknil v Poljansko dolino. Novica o partizanskem uspehu pri
              Rovtu se je med prebivalstvom hitro razširila. Poleg tega so cankarjevci 16. decembra
              napadli nemške graničarje v Črnem Vrhu, 18. decembra pa se pojavili tudi v Poljanah.
              Splošno vzdušje tistih dni med ljudmi je dobro opisala Malka Peternel: »Vsi smo
              verjeli, da bo vojne hitro konec. Spominjam se Maksa Krmelja, ki nam je pred tem
              pravil, da bomo z Nemci pometli v nekaj tednih ali celo v nekaj dneh, mi pa smo upali,
              da bo res tako.«</p>
            <figure>
              <graphic url="slike_z_85/z_85_15.png"/>
              <head>Leto 1942 – Megušarjevi Andrej, Ivanka in Janez – Mame ni več</head>
            </figure>
            <p>V Premkovi knjigi beremo, da je bil konec julija 1941 na domu Maksa Krmelja v
              Hotovlji ustanovljen prvi odbor OF v Poljanah v naslednjem sestavu: sekretar odbora
              Maks Krmelj - Sokole sta predstavljala trgovec Jamar in mesar Marolt, oba iz Poljan,
              komuniste Rudolf Robnik in Maks Krmelj, katoličane pa Leopold Krmelj iz Smoldna in
              Pavle Kos iz Vinharij. Oba predstavnika katoličanov pa se od konca oktobra nista
              udeleževala sestankov odbora, ker se nista strinjala z odločitvijo o takojšnjem
              oboroženem uporu. (M. Premk, Poljanska vstaja, str. 127.) Torej v Poljanah le niso vsi
              tako od kraja verjeli, da bo vojne zdaj zdaj konec, kot beremo na ovitku omenjene
              knjige, pa tudi Pikcov oče in še marsikateri Dražgošan so imeli resne pomisleke, ko
              jim je Stane Žagar na mitingu razlagal, da je nacistična zver v zadnjih zdihljajih in
              da jo bodo zlahka premagali. Očitno torej odločitev za poljansko vstajo ni bila
              rezultat treznega razmisleka in presoje dejanskih razmer, ampak slepo sledenje
              navodilom KP, ki je imela za cilj revolucijo in vzpon na oblast, ne pa zaščito
              slovenskih življenj in premoženja.</p>
            <p>Ko je vodstvo Gorenjskega štaba odločilo, da je napočil čas za splošno vstajo, so 21.
              decembra odšle na teren mobilizacijske patrulje, da bi pozvale vse za orožje sposobne
              moške, naj se pridružijo partizanom. Tem pozivom se je med 22. in 26. decembrom
              odzvalo 307 mož in fantov, 37 pa se jih je pridružilo že pred 22. decembrom, tako da
              se je vstaje decembra 1941 udeležilo skupaj 344 mož iz 51 krajev Poljanske doline;
              skupaj z udeleženci iz drugih občin pa je bilo vseh 381, od tega kar 276 iz občin
              Javorje in Poljane. (M. Premk, Poljanska vstaja, str. 179.) Približno sliko te
              mobilizacije dobimo iz poročila Antona Peternela iz Delnic v občini Poljane:
              »Mobilizacijo oziroma prepričevanje za odhod v partizane smo izvedli v dveh dneh.
              Odziv je bil zelo dober. Precej je bilo takih, ki so bili takoj pripravljeni, da se
              pridružijo, nekateri – večinoma člani Katoliškega prosvetnega društva oziroma JRZ
              (Slovenske ljudske stranke) – pa so se izgovarjali, da ni še čas za vstajo in so
              odklonili poziv … Ko smo se tisti večer zbrali na mojem domu za odhod v Cankarjev
              bataljon, se je nekaj prostovoljcev premislilo in se odločilo, da se vrnejo domov,
              nekaj pa jih je zmanjkalo med potjo.« (M. P., Poljanska vstaja, str. 180.) Zanimiva je
              tudi izjava Urbana Stanonika: »22. decembra zjutraj se je pri nas oglasila Malka
              Pintar, Temincova z Lovskega Brda, in povedala, da se je začela splošna mobilizacija
              za izgon Nemcev iz Poljanske doline. Vsa navdušena je pripovedovala, da bo to trajalo
              kvečjemu tri dni. Jaz sem takoj poiskal na podstrešju skrito puško … Ko smo prišli v
              Malenski Vrh, sem vprašal Jakopina, če tudi on gre z nami. Odgovoril je, da tudi, saj
              sicer potem ne bo imel nič za povedati.« (Isto, str. 184.)</p>
            <p>Poglejmo še del pripovedi Antona Peternela o zaprisegi: »Vsi novi borci so prisegli.
              Prva prisega je bila 24. decembra 1941 v hlevu na kmetiji Košir pod Pasjo ravnjo,
              druga pa 27. decembra v hlevu kmetije Dolinec v Kovskem Vrhu. Obakrat je govoril Stane
              Žagar. Napovedal je skorajšnji poraz nemške vojske pred Moskvo ter primerjal poraz
              Napoleonove vojske s predvidenim nemških porazom. Verjel je, da bo Rdeča armada
              uničila nemško vojsko in bo vojne konec najkasneje do maja naslednje leto. Poudarjal
              je pomen Rdeče armade in razredno borbo, 24. decembra še posebej, boj delavskega
              razreda pod vodstvom partije za njegove pravice in boljše življenje kmetov ter o
              uveljavitvi teh pravic po zmagi nad fašizmom.« Nekateri so menili, da je ‘govoril v
              previsokem marksističnem jeziku’. Obakrat je sledilo nekaj vprašanj in pripomb, na
              koncu pa je Stane Žagar opozoril tiste, ki ne bi želeli priseči, da lahko odidejo
              domov, po prisegi pa to ne bo več mogoče. Prvič jih je nekaj odšlo, drugič pa je šele
              po končani prisegi začel ugovarjati Franc Kokalj z Volče in med drugim rekel, da je
              ,iz govora tako razumeti, da smo že nekaka sovjetska podružnica'.«</p>
            <figure>
              <graphic url="slike_z_85/z_85_16.png"/>
              <head>Tri Ivankine tete, očetove sestre</head>
            </figure>
            <p>In kako je dogodke tistih dni v svojem dnevniku opisal Leopold Krmelj, ki je poleg
              Pavla Kosa omenjen kot predstavnik katoličanov v prvem odboru OF v Poljanah? »18.
              decembra partizanski vlom v poljansko župnišče – žandarmerijo. Obenem vlom v zadrugo –
              vzeta pšenica, pobrana za Nemce, in nekaj sto kg sladkorja. Večina lesenih mostov po
              dolini požganih … Naenkrat poči: Nemci bodo pobirali moške, pojdite med partizane! Ta
              komunistični klic gre od ust do ust. Posreči se jim, da mobilizirajo po poljanski in
              javorski občini skoraj vse mlajše moške. Dnevi pred božičem so minili v pričakovanju
              nečesa strašnega. Na sveti dan okrog devetih se zasliši pokanje pušk in strojnic za
              Hotovljo. Začelo se je, kar se je po teh pripravah moralo začeti … Sv. Štefan je na
              splošno miren. Naslednji dan zopet bitka za Bukovim vrhom na Pasji ravni. Vidi se dim,
              zgorelo je baje pri Kralju na Pasji ravni… Po praznikih se vrše preiskave po hribih
              južno od Poljan. Številne aretacije. Pri Jakobcu v Valterskem Vrhu ustrele gospodarja
              in hlapca, vsa poslopja pa požgo… Ljudje se vračajo iz partizanske vojske na domove –
              razočarani. Jeze se na te, ki so jih v to zapeljali in jih postavili v tako nevarnost.
              Nekateri se seveda ne morejo, nekateri morda tudi nočejo vrniti …«</p>
            <p>Čeprav nimamo namena obširneje opisovati spopadov med vstajniki in Nemci v okolici
              Poljan in Črnega Vrha oziroma Pasje ravni, bomo po Premkovi knjigi navedli nekaj
              podatkov in jih dopolnili z izjavami udeležencev vstaje. Nemci, ki so bili ob napadu
              na patruljo pri Rovtu presenečeni, so potrebovali nekaj časa, da so zbrali okrepitve
              in 25. decembra začeli načrtno prečesavati področje med Poljanami in Črnim Vrhom.
              Ravno na božični dan so bili boji pri Poljanah, začelo pa se je tudi pri Črnem Vrhu,
              kamor so Nemci z italijanskim dovoljenjem pripeljali svoje enote preko Ljubljane in
              Polhovega Gradca. Najhuje je bilo 27. decembra 1941, in ko so Nemci proti večeru
              nehali napadati, so tudi partizani zapustili položaje, se izmuznili iz obroča in odšli
              proti Dražgošam.</p>
            <p>Prisluhnimo še nekaterim udeležencem vstaje. Janko Fern: »Vse svoje dokumente, osebne
              izkaznice, delovne knjižice in drugo smo zaradi konspiracije sežgali pri kmetu Skoblu.
              Čas nam je hitro mineval, opazovališča smo imeli na več mestih: v zvoniku cerkve na
              Bukovem Vrhu, na vrhu Pasje ravni in drugod. Ob napadu na Poljane sem stražil na
              Skoblovem kozolcu. Ko so se partizani po končani akciji vračali na svoja mesta, sem
              pogrešil dobrega prijatelja Jožeta Jereba, Ogrinovega iz Črnega Vrha, ki je padel med
              kmetijama Ahrtnik in Platiša v Bukovem Vrhu. Čeprav smo ga nekajkrat iskali, smo ga
              odkrili šele spomladi 1942 … Naslednji dan so nas patrulje obvestile, da se z več
              strani približujejo Nemci. Zasedli smo položaje od Pasje ravni po pobočju mimo
              Razpotja in po Kovskem Vrhu. Z močnim streljanjem smo Nemce zadržali. Z nočjo so se
              umaknili, svoje mrtve pa pustili tam, kjer so padli. Vsi smo se zavedali, da bo jutro
              prineslo še več Nemcev, zato je naš vodja Jaka Bernard ukazal umik. Še prej pa smo
              padle Nemce pokopali v skupen grob in na večji kos deske s podpisom Cankarjevega
              bataljona napisali: ,Ti mladi fantje niso krivi za svojo smrt, tega so krivi njihovi
              gospodarji.'« (Poljanska vstaja, str. 227)</p>
            <figure>
              <graphic url="slike_z_85/z_85_17.png"/>
              <head>Ivanka z drugo mamo<name type="author"/></head>
            </figure>
            <p>Janez Kokalj: »Ko smo prišli v Loške hribe, sem bil dodeljen v vod Lojzeta Pečnika,
              ki je bil nastanjen pri Jakobcu. Po nekaj dneh je prišlo tja nekaj žensk po može ali
              brate. Novice, ki so jih prinašale ženske, da prihaja in se zbira na Gorenjskem veliko
              nemškega vojaštva in policije za spopad s partizani, so vnesle strah in paniko zlasti
              med starejše može in gospodarje, ki so imeli doma majhne otroke. Spoznali so, da
              Nemcev ne bo mogoče izgnati iz dežele v nekaj dneh, kot so sprva mislili in se je
              govorilo. Na mlajše ta sporočila niso imela večjega vpliva, vendar sta upanje in
              zagretost polagoma kopnela in novinci so začeli uhajati domov.« (Isto, str. 237.)</p>
            <figure>
              <graphic url="slike_z_85/z_85_18.png"/>
              <head>Poletje 1943 – Gartnerjevi z Golice v Selški dolini – V sredini stoji Jakob,
                poznejši domobranec</head>
            </figure>
            <p>Mici Potočnik: »Ob poljanski vstaji je v torek, 23. decembra, odšel v Cankarjev
              bataljon tudi moj mož Martin. V soboto, 27. decembra, ko so Nemci z vseh strani
              napadli položaje Cankarjevega bataljona, je bil na Pasji ravni. Poslali so ga po
              municijo, in ko jo je nesel borcem na položaje, je nad domačijo na Razpotju zašel v
              nemško zasedo. Zgrabili so ga in odvedli s seboj v Poljane ter ga zasliševali. Končalo
              se je v Begunjah, ko so ga v Dragi 3. januarja 1942 z mnogimi drugimi talci
              ustrelili.« (Isto, str. 248.) </p>
            <p>Za zaključek tega poglavja bi radi povedali samo še nekaj misli o knjigi Poljanska
              vstaja, ki smo jo tu večkrat omenili in navajali. Čeprav nismo pričakovali, da bi
              avtor med viri uporabil tudi Zavezo ali drugo podobno literaturo, so nas presenetili
              stavki kot na primer: <emph>Močno podporo okupaciji je nudila tudi Ljubljanska
                nadškofija z nadškofom dr. Gregorijem Rožmanom (str. 36). Pod okriljem ljubljanske
                nadškofije je Katoliška akcija organizirala obveščevalno mrežo, spremljala delovanje
                OF in vodila propagandni boj proti njej. Še bolj skrajna je bila organizacija
                Straža, ki je delovala v sklopu Katoliške akcije in odkrito zagovarjala fašizem ter
                italijansko oblast, njihov cilj pa je bila vzpostavitev vseobsegajoče katoliške
                družbe (str. 39). Odgovor na vojno in okupacijo je bila ustanovitev Osvobodilne
                fronte slovenskega naroda v Vidmarjevi vili 26. aprila 1941 … Od vsega začetka se je
                imenovala Osvobodilna fronta, po nekaterih kasnejših virih pa so jo sprva imenovali
                tudi Protiimperialistična fronta (str. 28)</emph>. Ne mislimo komentirati navedenih
              stavkov, dovoljujemo pa si vprašanje, ali smo se morda vrnili nazaj v leto 1952, ko je
              izšla druga, dopolnjena izdaja Sajetovega Belogardizma? Mar je slovenska zgodovina za
              čas od 1941 do 1990 res že napisana?</p>
          </div>
          <div type="div3">
            <head>Zakaj je Andrej Megušar pristopil k domobrancem?</head>
            <p>S požigom in miniranjem Dražgoš je bila poljanska vstaja končana, ne pa pozabljena.
              Tisti, ki so ob vstaji ali v dražgoški bitki izgubili kakega svojca, ga niso mogli kar
              tako izbrisati iz spomina. Nenavadna ujma, ki je Megušarjevemu očetu v začetku
              januarja 1942 vzela ženo in kasneje še sina, je tudi njemu vsekala globoko rano. Pa
              tudi sicer ni imel miru. Ko je ušel od partizanov, ki so ga leta 1942 mobilizirali, je
              s tem svoj problem le delno rešil, saj je moral biti odslej stalno na oprezu. Če bi ga
              dobili, bi ga gotovo zadela kazen zaradi dezerterstva. Imel je srečo, da se to ni
              zgodilo, toda stalno bežanje in skrivanje mu je postajalo vedno bolj težko. </p>
            <p>Pa tudi drugi dogodki v Selški dolini niso prinesli olajšanja. Selški župan Franc
              Benedik, ki tragedije v Dražgošah prav gotovo ni povzročil in je tudi ni mogel
              preprečiti, je pa veliko naredil, ko je žene in otroke najprej rešil pred smrtjo v
              plamenih domačih hiš potem pa še pred nemškim taboriščem, je avgusta 1942 po ukazu
              Partije padel pod streli skojevca – domačina. Nekaj mesecev zatem so »osvoboditelji«
              uprizorili v Dolenji vasi pravo krvavo rihto in v enem večeru ubili županovo ženo Ano
              in 22-letnega sina Franca, gostilničarja Jurija Berganta, delavca na Benedikovi žagi
              Franca Podreko in kot petega še Franca Vebra. Baje so imeli tedaj v načrtu še več
              »usmrtitev«. Zakaj? Je res kdo verjel, da je župan Benedik izdal Dražgoše in je bilo
              zato treba kaznovati njega, njegovo družino, sorodnike in sovaščane?</p>
            <p>Sicer pa Franc Benedik ni bil edini gorenjski župan, ki ga je »osvobodilna« vojska v
              tistem času obsodila na smrt. V zgodnjem jutru 29. januarja 1942 so na njegovem domu
              na Gorenji Žetini ustrelili javorskega župana Janeza Peternela. V začetku septembra
              istega leta so pri grabljenju listja v domačem gozdu prijeli šenčurskega župana Antona
              Umnika in ga odpeljali v Hrastje, na dom bivšega poslanca Janeza Brodarja. Brodar se
              jim je skril in se rešil, Umnika pa je vpričo Brodarjeve družine ustrelil šenčurski
              skojevec Belehar. Zanima nas, kaj se je zgodilo z Leopoldom Krmeljem iz Smoldna nad
              Poljanami, ki je že leta 1941 odklonil sodelovanje z OF. Morda se bomo ob priliki
              pomudili pri njegovem dnevniku. Zadnji njegov zapis ima datum 12. 7. 1943. Naslednji
              dan so Leopolda odpeljali partizani in njegov grob so kasneje našli v gozdu med
              Kovskim in Bukovim vrhom.</p>
            <p>V zvezi z Megušarjevimi nas seveda zanimajo dogodki v Selški dolini, zato se bomo
              nekoliko pomudili pri Gartnerjevih na Golici. Oče Jakob (1898) in mati Ivana sta imela
              osem otrok, ki so bili v začetku druge svetovne vojne še vsi doma; najstarejša Ivanka
              je bila stara 18 let, najmlajši Pavel pa eno leto. Imeli so srednje veliko kmetijo,
              oče pa se je še posebej ukvarjal s sadjarstvom in pozimi tudi vezal knjige. Bil je
              veren in dobro je poznal komunizem, vendar je bil previden in se je znal prilagoditi
              tudi partizanom, ki so se že zgodaj ustavljali pri Gartnerjevih. Nikoli niso šli lačni
              od hiše in čeprav so vedeli, da oče ni čisto na njihovi strani, so mu zaupali. Ko se
              je sin Jakob bližal osemnajstemu letu, ni bil več varen doma. Najprej se je več
              mesecev skrival, nato šel k partizanom, pa kmalu prebegnil k domobrancem v Škofjo
              Loko. Verjetno so partizani tudi zato izgubili zaupanje do očeta Gartnerja in 16.
              oktobra 1944 so prišli, da bi ga odpeljali na komando v Farji Potok. Oče, ki je
              slutil, kaj se bo zgodilo, se je poslovil od domačih in odšel z njimi. Že na vrtu pred
              domačo hišo so ga ustrelili in potem govorili, da je hotel pobegniti. Čeprav jim je
              toliko pomagal, so ga imeli za nasprotnika, ki ga je bilo treba odstraniti. Sin Jakob
              je bil potem v postojanki pri Svetem Križu, skupaj z Andrejem Megušarjem.</p>
            <p>14. marca 1944 so vosovci pri Bičku in pri Čiku v škofjeloškem predmestju Karlovec
              izvedli pravi pokol, v katerem je umrlo deset ljudi, večinoma beguncev z bližnjih
              hribov, ki so se v strahu pred partizani zatekli v »varno« mesto. Že 16. marca je bila
              potem v Škofji Loki ustanovljena postojanka Gorenjskega domobranstva. Komunistično
              nasilje je privedlo do tega, da so ljudje zaradi samoobrambe sprejeli orožje od
              okupatorja. Prav v škofjeloški domobranski posadki je bilo kasneje največ prebežnikov
              iz partizanskih vrst – po raziskavi zgodovinarke Monike Kokalj Kočevar od 157 vpisanih
              članov posadke kar 52 nekdanjih partizanov. Torej Andrej Megušar in Jakob Gartner
              nista bila nobena izjema.</p>
            <p>18. novembra 1944 so močne partizanske enote napadle Železnike, kjer je bilo 52
              nemških orožnikov. Po treh dneh spopadov so se orožniki umaknili v Selca. Ko so
              partizani potem organizirali miting in je bil odziv prestrašenih domačinov slab, je
              komandant Oto Vrhunc – Blaž Ostrovrhar napovedal: »Če ne bomo plesali, bomo pa
              kresovali.« In res so nato požgali župnijsko cerkev, župnišče, šolo, prosvetni dom,
              mežnarijo in še dve domačiji. Kmalu po požigu se je na cerkvenem zidu pojavil ciničen
              napis: »To je delo okupatorja.« Cerkev v Dražgošah, ki jo je dejansko uničil okupator,
              je bila zravnana z zemljo, cerkev sv. Antona v Železnikih pa je bila le prva od
              devetih cerkva v Selški dolini, nad katere se je iz »strateških razlogov« spravila tik
              pred koncem vojne »osvobodilna« vojska. </p>
            <p>Cerkev sv. Križa nad Selci, ki so jo partizani požgali in minirali 10. marca 1945, je
              bila ena od njih. Selški župnik Pavel Kržišnik o tem takole piše: »Vse podružnice je
              minirala in požgala narodnoosvobodilna vojska. Rekli so, da iz strateških razlogov,
              češ da se ne bodo v njih utaborili Nemci in domobranci. Pa te nevarnosti ni bilo, saj
              razen pri Svetem Križu niso nikjer drugod nikoli poskušali napraviti postojanke.
              Človek se ne more znebiti vtisa, da so to počenjali gotovi ljudje iz objestnosti in
              hudobije.« (ŠAL 1954.) </p>
            <p>O domobranski postojanki pri Svetem Križu nimamo veliko podatkov, pa še ti se med
              seboj precej razlikujejo, kar je razumljivo, saj je delovala manj kot en mesec.
              Zgodovinarka Monika Kokalj Kočevar v knjigi Gorenjski domobranec takole opisuje
              partizanski napad nanjo: »8. marca 1945 je Prešernova brigada uničila postojanko Sv.
              Križ. Pri cerkvi na Sv. Križu se je že zadnji teden februarja utrjevala nova
              postojanka in ogrozila transporte hrane, ki so jih partizanske gospodarske komisije
              zbirale po vaseh. S te točke so domobranci lahko nadzorovali Dražgoše in Češnjico ter
              partizansko pot. Šestdeset domobrancev je stanovalo v Kališču in hodilo na Sv. Križ.
              Zgradili so štiri bunkerje; mežnarija, cerkev in bunkerji pa so bili povezani s
              strelskimi jarki. Prešernova brigada je postojanko napadla, sodelovali so tudi
              Gradnikova brigada, Jeseniško-bohinjski odred in Škofjeloški odred ter še dve
              italijanski brigadi: Antonio Gramsci in Triestina. Napad je varovala Vojkova brigada.
              Partizani so bili kar presenečeni, ker se je domobranska posadka izredno hitro
              umaknila s položajev, saj je dobila ukaz, naj zapusti postojanko. Po poteh, kjer
              partizanskim enotam še ni uspelo skleniti obroča, so se spustili v dolino in odšli
              proti Škofji Loki. Posadka je bila premeščena v Škofjo Loko, Sopotnico in Žabnico.
              Partizani so imeli dva mrtva in pet ranjenih, na domobranski strani je padel le eden.
              » (Gorenjski domobranec, str. 72) Na strani 77 Kočevarjeva pove še sledeče: »10. marca
              1945 je pri Sv. Križu v Selški dolini padel vodnik Janez H. (mogoče Habjan, Op. J. M.)
              Vodil je izpad iz oblegane postojanke. Rešil je življenje fantom, sam pa obležal.« Po
              nekem drugem viru naj bi pri Sv. Križu bilo kar 100 članov posadke in 10 naj bi jih
              padlo, 5 pa bilo ujetih. Verjetno je to poročilo napihnjeno iz propagandnih namenov,
              saj bi pogreb desetih domobrancev ne ostal nezapažen. </p>
            <p>V 72. številki Zaveze smo pisali, da je bil v bojih pri Sv Križu ranjen Jakob Pušar
              iz Puštala pri Škofji Loki, brat Filipa Pušarja, enega izmed desetih žrtev vosovskega
              pokola v Škofji Loki 14. marca 1944. Med tistimi, ki so se rešili iz obkolitve pri Sv.
              Križu je bil tudi Andrej Megušar z Rudnega. Nismo ugotovili, v kateri postojanki je
              bil potem do odhoda na Koroško, vemo pa, da je bil 28. maja 1945 z vlakom Gorenjskih
              domobrancev vrnjen v Škofjo Loko. Z loškega gradu so ga potem v večji skupini jetnikov
              odvedli v Škofove zavode v Šentvid, kjer so ga še videli, nato pa se je za njim
              izgubila sled. Lahko domnevamo, da se je njegov križev pot končal na enem od morišč
              Kočevskega roga.</p>
          </div>
        </div>
        <div type="div2">
          <head>Ob 70. obletnici vaške straže v Šentjoštu</head>
          <docAuthor>Janko maček</docAuthor>
          <div type="div3">
            <p>Pred sedemdesetimi leti, spomladi 1942, se je zlasti v tedanji Ljubljanski pokrajini
              začel strahoten komunistični teror, ki ga je v Ljubljani izvajala VOS, na podeželju pa
              partizanski oddelki ali kar domači terenci. Zaradi nepomembnih partizanskih napadov so
              Italijani požigali vasi, nič krive prebivalce pa odpeljali v taborišča, kjer so
              ponekod – na primer na Rabu – množično umirali zaradi nevzdržnih razmer. »Stiska je
              prikipela do vrhunca in treba je bilo nekaj ukreniti, ali pa čakati smrti od
              partizanov ali od Italijanov,« je v poročilu o nastanku vaške straže na Polici zapisal
              Slovenski dom. Alojz Bastič iz Horjula je po pogrebu svojih staršev, ki so ju 14.
              junija 1942 na krut način umorili partizani, to isto povedal z drugimi besedami: »Jaz
              se ne bom dal kar tako pobiti, jaz se bom branil.«</p>
            <p>Pri Sv. Vidu nad Cerknico je »stiska prikipela do vrhunca« že 23. aprila, ko so
              partizani ubili župana Antona Tekavca, občinskega tajnika Franca Strleta in odbornika
              Valentina Strleta; nekaj vidovskih fantov se je potem skozi cel mesec maj ob večerih
              zbiralo na Rudolfovem. Imeli so orožje od aprila 1941 in bili zato v nevarnosti tudi
              pred Italijani. Ko so jih partizani v zgodnjem jutru 1. junija z veliko premočjo
              začeli obkoljevati, so se še pravi čas izvili iz obroča, poskrili svoje orožje in se z
              Rakeka odpeljali z vlakom na Brezovico pri Ljubljani. – Fantje, ki so se 15. maja 1942
              v Loškem Potoku uprli boljševiškemu nasilju, so vzdržali samo dva dni, nato so se
              predali partizanom, njihovega kaplana Leopolda Puharja so pa zaprli Italijani, ko je
              pribežal v Ribnico.</p>
            <p>Tudi v Šentjoštu so nekateri možje in fantje že pred uradno ustanovitvijo vaške
              straže imeli »ilegalno« orožje in so se ob večerih zbirali na »varnih« krajih. Na
              ustrahovalnem mitingu v Možinetovi gostilni, kamor so partizani 18. aprila 1942 zvečer
              segnali vaščane, je bilo jasno povedano, da se igra s smrtjo, kdor nasprotuje OF.
              Jakoba Žaklja so na sestanek prignali zvezanega in ga obtožili, da zbira orožje in
              organizira belo gardo. Ko so po sestanku druge spustili domov, so njega še odpeljali s
              seboj in ga zasliševali do zgodnjih jutranjih ur. Le za las je tedaj ušel smrti. Po
              tem so se v maju in juniju zgodile »rekvizicije«, zasliševanja in grožnje s smrtjo in
              ljudem je bilo vse bolj jasno, da si bodo morali pomagati sami. Še posebno očitno je
              bilo to v začetku julija ob prehodu druge grupe odredov, ko so bili v veliki
              nevarnosti tudi pred Italijani.</p>
          </div>
          <div type="div3">
            <head>»Iz ozadja partizanskega napada <lb/>na Šentjošt«</head>
            <p>17. julija 1942 je 35 šentjoških mož in fantov, ki so se do tedaj skrivali v bližini
              italjansko-nemške meje, prišlo sredi belega dne v vas pod poveljstvom Franca Kompareta
              - Igorja, ki je le en dan pred tem prišel iz Ljubljane. Poslalo ga je vodstvo
              Slovenske legije. Italijani so jim pred tem prinesli nekaj pušk in municije, nekaj
              »ilegalnega« orožja pa so imeli že prej. O začetku šentjoške vaške straže in o napadu
              nanjo čez en teden je bilo že veliko povedanega in menimo, da kljub visokemu jubileju
              vsega tega ni treba ponavljati. Je pa morda prav, da opozorimo na nekatere
              podrobnosti, ki so bile sicer že omenjene, vendar so se zdele v množici drugih
              dogodkov, zlasti pobojev in požigov v okolici po neuspelem napadu, skoraj nepomembne
              in zanemarljive.</p>
            <p>Vodstvo komaj ustanovljene vaške straže je 24. julija dobilo iz Rovt dve sporočili:
              prvo je naročalo, naj tisti večer pride v Rovte močna patrulja, drugo pa sporočalo, da
              bo tisti večer partizanski napad. Prvo sporočilo so menda v Šentjoštu dobili že
              dopoldne in ker so prinašalca poznali in mu zaupali, so kljub pomislekom sestavili
              patruljo 15 mož, ki se je proti večeru odpravila v Rovte. Vodil jo je poveljnik Igor.
              Pomisleki so bili utemeljeni, saj je celotna posadka štela tedaj komaj 35 mož, z
              odhodom patrulje v Rovte pa je bila prepolovljena. Kako bi tako oslabljena posadka
              branila vas, če bi tisto noč prišlo do napada?</p>
            <p>Zgodovinarka Marta Kavčič - Keršič v svoji knjigi Prva vaška straža v Sloveniji
              precej obširno piše o napadu na šentjoško postojanko 24. julija 1942 in navaja tudi
              odlomke iz članka Janeza Gruma Iz ozadja partizanskega napada na Šentjošt, ki je bil
              objavljen v Vestniku SPKB leta 1987, št. 3. Ni dvoma, da je profesor Grum poznal
              odnose med partizani in Jugoslovansko vojsko v domovini, ki jo je tedaj vodil
              Mihajlovićev pooblaščenec Karel Novak. Po Grumovi razlagi je prvo sporočilo za
              Šentjošt podpisal Novakov obveščevalni oficir kapetan Juš Lesjak - Lampe. Šentjoška
              patrulja naj bi tisto noč v Rovtah mobilizirala može in fante, ki so bili pripravljeni
              pristopiti k vaški straži. Lesjak je bil baje povezan z aktivnimi jugoslovanskimi
              oficirji, ki so se vključili v OF in pristopili k partizanom, zato je Grum sklepal, da
              bi lahko že prej zvedel za napad na Šentjošt in temu prilagodil poziv za šentjoško
              patruljo. Po drugi strani je možno, da se je Lesjak samo držal Novakovih navodil, saj
              vemo, da se Novak ni strinjal s širjenjem vaških straž. Naše poizvedovanje v Rovtah,
              ali se je Lesjak tiste dni res mudil tam in kdo naj bi njegov poziv odnesel v
              Šentjošt, je bilo neuspešno.</p>
            <figure>
              <graphic url="slike_z_85/z_85_19.png"/>
              <head>Šentjošt 1942 pred ustanovitvijo vaške straže</head>
            </figure>
            <p>Tako ostane prvo sporočilo, ki je 24. julija prišlo v Šentjošt in zaradi katerega se
              je patrulja proti večeru odpravila v Rovte, še vedno zavito v skrivnost. Kaj pa drugo
              sporočilo oziroma opozorilo, o katerem lahko rečemo, da je tisti večer rešilo
              šentjoško postojanko? Grum piše, da je patrulja komaj en kilometer od postojanke
              srečala 13-letno deklico in nekaj mlajšega dečka, ki sta bila namenjena v Šentjošt z
              nujnim obvestilom o napadu. Ta podatek je po vsej verjetnosti dobil od enega
              preživelih Šentjoščanov v ZDA. Morda ta pričevalec ni bil seznanjen z vsemi
              podrobnostmi dogodka, saj je navedel, da je listek poslal bogoslovec, ki je bil na
              počitnicah blizu Sv. Treh kraljev in je za napad zvedel od nekega partizana. Možno je
              pa tudi, da je pisec namerno spremenil podatek, saj bi ljudem v domovini lahko
              povzročil težave, če bi bili omenjeni v emigrantskem tisku. Sedaj vemo, da sta listek
              iz Rovt prinesli Ivanka (1930) in Matilda (1933) Šinkovec; gospodar Trčkove domačije v
              Smrečju je bil njun stric – in pri Trčkovih je že nekaj časa živel tudi njun nekoliko
              starejši brat Viktor. 82-letna Ivanka se dogodka še dobro spominja in takole
              pripoveduje: »Bilo je že sredi popoldneva, ko je oče prišel iz Rovt (njihova hiša je
              na robu vasi ob cesti proti Praprotnemu Brdu, op. J. M.), poklical mene in Matildo in
              ukazal: ‘Takoj se napravita. Šli bosta v Šentjošt in odnesli tole pisemce!' V roki je
              imel prepognjen listič, na katerem je bilo na notranji strani nekaj napisano.« Hitro
              sta se oblekli in Ivanka je skrila listič pod obleko. Oče jima je še zabičal, naj se
              na poti ne obotavljata in nikomur ne povesta, kaj nosita. Če bi ju kdo kaj vprašal,
              naj rečeta, da gresta k stricu v Smrečje.</p>
            <p>Najprej sta nameravali iti mimo Logarš in proti Češirku, toda pod Logaršami ju je
              nenadoma nekaj ustavilo. Nikogar nista videli, toda neka nevidna sila ju je zadržala,
              da nista mogli naprej. Ker še nista bili daleč od doma, sta se vrnili. Ko ju je oče
              zagledal, je bil nejevoljen: »Kaj si izmišljata? Morati iti! Pa pojdita mimo Trevna na
              Praprotnem Brdu in po stezi do Žaklja v Hlevnem Vrhu, od koder ni več daleč do cerkve
              v Smrečju. Ko prideta k stricu, takoj povejta, zakaj sta prišli!« Oče jima seveda ni
              povedal, da mu je tisto pisemce dal rovtarski župnik. Ko sta prišli k Trčkovim, je bil
              že skoraj mrak, zato je šel z njima še brat Viktor. Ko so na križpotju pod Potokom šli
              čez most in še nekoliko v klanec, so srečali šentjoško patruljo. Nekdo je otroke
              vprašal, kam so namenjeni tako pozno. Po daljšem prigovarjanju so le povedali, zakaj
              gredo v Šentjošt, in Ivanka je izročila pisemce. Ko ga je vodja patrulje prebral, je
              najprej pogledal otroke in ukazal, naj gredo hitro domov, svojim možem pa samo
              zamahnil z roko in že so skoraj stekli nazaj v Šentjošt.</p>
            <figure>
              <graphic url="slike_z_85/z_85_20.png"/>
              <head>Možje in fantje prve vaške straže v Šentjoštu</head>
            </figure>
            <p>Bila je že tema, ko so trije Šinkovčevi prišli na stričevo domačijo. Ponoči se je od
              Šentjošta slišalo streljanje in nebo je žarelo zaradi požara. Proti jutru so slišali
              streljanje pri Bržniku in kmalu je tudi tam zagorelo. Ker je Bržnikova domačija na
              nasprotnem bregu, razdalja med njo in Trčkovo pa ni velika, so vse dobro videli in
              bilo jih je strah. Ko sta se dekleti drugi dan vrnili v Rovte, oče ni skrival veselja:
              »Hvala Bogu, da sta prišli domov! Res me je skrbelo, da se bo vama kaj zgodilo.«
              Ivanka še po sedemdesetih letih upravičeno razmišlja, kaj bi bilo, če ju nevidna sila
              pri Logaršah ne bi preusmerila na drugo pot.</p>
            <p>V Clevelandu v ZDA živi Šentjoščan Viktor Tominec, edini še preostali član patrulje,
              ki so jo srečali Šinkovčevi otroci, oziroma prve vaške straže v Šentjoštu. V pismu od
              25. oktobra 1995 piše takole: »Iz Šentjošta smo odšli že proti večeru. Mislim, da nas
              je bilo petnajst. Šli smo proti Potoku in na mali jasi, še pred križiščem s potjo iz
              Kurje vasi, smo srečali dva otroka – punčko in fantka. Fanta sem poznal, ker je bil
              malo prej pri naši Marjani na žagi na Ljubljanici. (Marjana je bila Viktorjeva sestra,
              poročena s Tonetom Trčkom, ki je na Božnarjevi žagi opravljal službo strojnika in so
              mu zato rekli mašinist. Op. J.M.) Čudno se mi je zdelo, kam gresta otroka tako pozno.
              Bil je že mrak, vendar si še lahko razločil obraze. Vsi smo obstali in Piškov Johan
              ter Podovgarškov France sta začela otroka spraševati, kdo sta in kam gresta tako
              pozno. Bila sta prestrašena, končno pa le povedala, da imata neko sporočilo. Celega
              pogovora nisem slišal, ker sem bil bolj spredaj v koloni. Igor je kmalu zažvižgal in
              zamahnil z roko proti Šentjoštu.</p>
            <p>Ko smo se vrnili, je bila že tema. Povedali so nam, da bo verjetno to noč napad na
              postojanko. Kolikor vem, je bila straža samo v zvoniku farne cerkve; od tam je bila
              speljana vrvica in povezana z zvoncem v zgornji sobi župnišča. Ko se je okrog enajstih
              ta zvonček oglasil, smo takoj odšli na že prej določene položaje, plitva zaklonišča na
              petih krajih okrog župnišča. Moje mesto je bilo na severozahodni strani šole – proti
              Smodinovi bajti. Kmalu smo zaslišali napadalce prihajati od Možineta in po pšenici pod
              šolo. Ne vem, kdo je prvi začel streljati. Videl sem senco ali obris sklonjene
              postave, ki se je pomikala po pšenici. Ko sem zaslišal, da je nekdo zdrobil steklo na
              oknu na vzhodni strani šole, sem vedel, da bosta oba zaklona pri šoli v nevarnosti, če
              napadalci pridejo v zgornje prostore šole, zato smo se umaknili v hlev pri župnišču.
              Moj brat Johan je bil s težkim mitraljezom ves čas v zgornjih prostorih župnišča in se
              premikal od okna do okna, kjer je bilo najbolj potrebno. Najbolj grozno je bilo
              poslušati obupno tuljenje živine, ki so jo partizani pustili privezano v gorečih
              hlevih. Podobno grozo smo čutili tudi ob vpitju in vreščanju partizank nekje pri
              Možinetovi hiši, ki so pozivale k vdaji in ponavljale grde psovke.«</p>
            <p>Pismo od 2. februarja 2011: »Zelo dobro se spominjam, kot da bi bilo včeraj. Bilo nas
              je okrog petnajst in z nami je bil poveljnik Igor. To ime je menda bil psevdonim.
              Povedali so nam, da gremo v Rovte po ljudi, ki se nam hočejo pridružiti. Kje in kako
              so to prošnjo v Šentjošt dobili, ne vem. Prav gotovo pa ni bilo govora, da gremo v
              Rovte iskat poveljnika, saj smo ga že imeli. Bil sem na čelu patrulje in otroka sem
              poznal, vendar so ju ustavili drugi – Piškov Johan in Podovgarškov France skupaj z
              Igorjem. Tisti večer smo vedeli le to, da gremo po fante, ki bi se nam radi
              pridružili. Pozneje so bile tudi drugačne govorice in ugibanje, tisti večer pa
              ne.«</p>
            <p>Partizanski pisci, ki pišejo o napadu na Šentjošt, ne omenjajo patrulje, ki se je 24.
              julija zvečer odpravila proti Rovtam, pa jo je potem opozorilo, ki so ga prinesli
              Šinkovčevi otroci, odvrnilo od poti. Karel Leskovec piše v Križpotjih, da se je njegov
              bataljon nekaj dni pred napadom premaknil v taborišče nad Kajnim Dolom, da bi se lahko
              pripravili za napad. »Za napad sta bila določena dva bataljona, prvi in drugi.
              Zavarovanje smo postavili le proti Horjulu in Rovtam. Za sam napad sta bila določena
              dva bataljona, prvi in drugi več kot sto petdeset partizanov. Napadli smo ponoči med
              24. in 25. julijem. Noč je bila jasna in lepa. Za napad beli niso vedeli. Vso noč smo
              hodili po vasi in nas še vedno niso opazili. Lahko bi jih popolnoma presenetili.« Cel
              kup neresnic! Zaradi nevednosti ali namernega sprevračanja dejstev? V Kajnem Dolu so
              domačini videli, da je 24. julija popoldne prišla iz taborišča skupina dobro
              oboroženih partizanov in se usmerila proti Podlipi oziroma Češirkovemu gozdu. Tisti
              dan se to ni zdelo nič posebnega, saj so se posamezniki in skupine večkrat premikali
              iz enega v drugo taborišče, kasneje pa je ljudem to dalo misliti. So šli tedaj
              partizani v Češirkov gozd oziroma Smrekovec, da bi zaustavili Italijane, če bi hoteli
              na pomoč napadenemu Šentjoštu, ali da bi postavili zasedo šentjoški patrulji in jo
              uničili, še preden bi glavnina odreda začela napad na postojanko. Skoraj ni mogoče, da
              bi prepolovljena šentjoška posadka po tem mogla vzdržati napad veliko močnejšega
              nasprotnika. </p>
            <p>Če samo nekoliko pretehtamo gornje variante, nam postane jasno, kako pomembno delo so
              opravili Šinkovčevi otroci in tisti, ki je njihovega očeta prepričal k temu nevarnemu
              dejanju. Čeprav domnevamo, da je očetu usodni listek izročil župnik Zalokar, dokaza za
              to nimamo. Kje in kako pa je on zvedel za napad? Od partizanov ali od Italijanov, ki
              so po vsej verjetnosti bili na nek način povezani? Dejstvo je, da je obvestilo iz Rovt
              prišlo in da je celotna posadka, ki je bila že itak maloštevilna, pričakala in
              vzdržala napad.</p>
          </div>
          <div type="div3">
            <head>Še nekaj besed o pomenu prve vaške straže</head>
            <p>Skoraj petdeset let smo poslušali in brali, da je Šentjošt značilen po tem, ker se je
              tu ustanovila prva vaška straža, ki je dobila orožje in dovoljenje za nastop od
              Italijanov in se jim pridružila v boju proti osvobodilnemu gibanju. Resnica je seveda
              drugačna. Šentjoščani so dobro vedeli, kakšno zlo sta fašizem in nacizem. Po okupaciji
              aprila 1941 je bilo področje šentjoške občine in fare razdeljeno med dva okupatorja:
              večji del je pripadel Italiji, manjši pa Nemčiji. Že prve mesece po zasedbi so Nemci
              zaprli in izgnali duhovnike, učitelje in druge, med njimi tudi družino Jakoba Žaklja,
              ki smo ga omenili v zvezi z grozilnim sestankom 18. aprila 1942. Nekatere družine in
              posamezniki so tedaj pribežali na italijansko stran in dobili zatočišče pri šentjoških
              družinah. Med poletnimi počitnicami 1941 so nekatere hiše sprejele bogoslovce in
              študente, ki zaradi Nemcev niso mogli na svoje domove. Tudi glede Italijanov in
              fašizma so bili v Šentjoštu dobro obveščeni. Dolgoletni šentjoški župnik Jože Nagode
              je bil namreč doma z Ravnika pri Hotedršici in kar dva šentjoška duhovnika – Ivan
              Košir in Jože Gabrovšek – sta pasla duše na Primorskem in z njimi doživljala
              fašistično divjanje in preganjanje.</p>
            <figure>
              <graphic url="slike_z_85/z_85_21.png"/>
              <head>Očete in matere so jim pobili in ostale so sirote</head>
            </figure>
            <p>Kaj je torej nagnilo Šentjoščane, da so, če smemo tako reči, kljub povedanemu
              zanemarili dva tuja totalitarizma in svoje skromne sile usmerili proti tretjemu,
              domačemu komunizmu? Ni dvoma, da je na odločitev močno vplivalo komunistično nasilje,
              ki se je grozeče širilo v bližnji in manj bližnji okolici, in katerega neposredni
              odraz je bil sestanek v Možinetovi gostilni. Pri tem je imelo posebno težo dejstvo, da
              so ga izvajali domači ljudje, ki so se že predstavljali kot bodoča oblast. Od
              okupatorjev preprosti ljudje že tako niso pričakovali kaj posebno dobrega in poleg
              tega so verjeli, da bodo kmalu odšli.</p>
            <p>Upoštevati je treba, da je bila večina članov prve vaške straže že prej vključena v
              Slovensko legijo, katere glavni cilj je bil upor proti okupatorju, ko pride primeren
              čas. Zakaj bi ta organiziranost nenadoma postala nekaj slabega in so oznanjevalci te
              slabosti bili predvsem ljudje, ki na splošno niso imeli ugleda?</p>
            <p>Profesorica dr. Jerca Vodušek Starič je imela 8. aprila 2008 v Bruslju na mednarodni
              konferenci Zločini totalitarnih režimov predavanje z naslovom Vzpostavitev
              komunističnega režima v Sloveniji in Jugoslaviji. Navajamo kratek povzetek iz
              zbornika, ki ga je leta 2010 izdal Študijski center za narodno spravo: »Razprava kaže
              na razliko med stalinizacijo Vzhodne Evrope po drugi svetovni vojni in prevzemom
              oblasti s strani Komunistične partije Jugoslavije in Slovenije. Prevzem oblasti se je
              v Jugoslaviji in Sloveniji začel že med drugo svetovno vojno. Na začetku vojne leta
              1941 sta KPJ in KPS prevzeli vodstvo v osvobodilnem gibanju ter s svojim izključujočim
              stališčem iz njega odstranili vse, ki se jima niso podredili; nato sta v pričakovanju
              hitrega konca vojne razglasili drugo fazo revolucije. Ker je ta rodila negativne
              posledice in doživela kritiko Moskve, je KPJ pozno v letu 1942 svojo politiko
              preusmerila v domovinsko vojno, graditev lastne oblasti in spodkopavanje predvojne ter
              centralizacijo države … Po koncu vojne je le še formalno prevzela vse vajeti v svoje
              roke, kar so potrdile splošne volitve novembra 1945.« (Totalitarizmi na Slovenskem v
              20. stoletju, str. 19.)</p>
            <p>Navadno rečemo, da je prva vaška straža nastala v času najhujšega komunističnega
              terorja zaradi samoobrambe, da bi zaščitila slovenska življenja in premoženje pred
              domačimi teroristi in okupatorskimi represalijami. To seveda drži, je pa tudi res, da
              se je 35 šentjoških mož in fantov v noči na 25. julij 1942 borilo proti zmotni ideji,
              ki je čas velike narodove stiske – okupacijo izkoristila za vzpon na oblast, borili so
              se zato, da bi bila Slovenija po vojni demokratična in svobodna, ne pa
              totalitarna.</p>
          </div>
        </div>
      </div>
      <div type="div1">
        <head>Pripovedi</head>
        <div type="div2">
          <head>Kjer je bilo sonce doma</head>
          <docAuthor>Vanja Kržan</docAuthor>
          <div type="div3">
            <p>Tokrat se bomo z našo žalostno pripovedjo odpravili v Brkine, v pokrajino zahodno od
              Pivke, Prema in Ilirske Bistrice vse do Vremskega polja in Krasa. V člankih Zaveze je
              še nismo obiskali in lahko se bomo prepričali, da med vojno ni bilo koščka naše
              domovine, ki ga ne bi zastrupila in skupaj z okupatorji opustošila morilska
              revolucija. Tudi v Brkinih so bili pobiti mnogi zavedni Slovenci, ki so se sprva
              navdušeno pridružili partizanskim osvoboditeljem, misleč, da jim bodo po dvajsetih
              letih fašističnega zatiranja izbojevali svobodno Slovenijo. Boljševiki so njihovo
              navdušenje, naivnost in poštenje spretno izrabljali v svoje namene. Morda smo upali,
              da bo Brkinom revolucija prizanesla vsaj do kapitulacije Italije septembra 1943, saj
              so zadosti pretrpeli že v obdobju fašizma med obema vojnama. Toda ne, komunistični
              borci so se že od pričetka vojne borili za oblast in jim ni bilo mar, da za ta cilj
              žrtvujejo domoljubne in poštene brkinske fante in može. Poleg tega so s svojimi
              diverzantskimi akcijami kar naprej izpostavljali civilno prebivalstvo maščevalnemu
              divjanju fašistov.</p>
            <p>Brkini so planota, posuta s hribčki, ki jim tukaj pravijo brda in so visoka od 600 do
              800 metrov. Rodovitna zemlja, flis, je nudila dober pridelek na skrbno obdelanih
              njivah, raztresenih okoli naselij in na sončnih vzpetinah brd. Povsod so raztreseni
              travniki, ki so omogočali živinorejo, še posebej vzrejo konj, ki so jih potrebovali za
              vožnje. Sadnega drevja ni manjkalo, še danes so znana brkinska jabolka, slive in
              hruške. Zrak je vedno svež, kadar pa zapiha burja, je najbolj prijetno v toplini
              domov, ki so se vedno odpirali na južno stran, da so prestregli čim več sonca in
              toplote.</p>
            <p>Nedaleč od Prema sta si na vzpetini v vasici Čelje ustvarila družino Jože Mihačič
              (1887) in žena Frančiška roj. Zadnik (1884) iz vasi Pregarje. Po domače se je reklo
              pri Brkinovih. Pred prvo svetovno vojno so se jima rodili sinova Stanko (5. 5. 1911),
              Jože (6. 1. 1913) in hčerka Marija (21. 3. 1914), tretji sin je kot majhen fantek
              umrl. Nihče od otrok očeta ni poznal, ker je med prvo svetovno vojno padel kot
              avstrijski vojak na ruski fronti. Mariji so vedeli o očetu povedati, kako ljubeče jo
              je nosil v naročju, preden je bil vpoklican v vojsko. Ubogi vdovi so ostale tri sirote
              in zelo zadolženo posestvo s 24 ha zemljišča, ki je obsegalo travnike, gozd, nekaj
              njiv ter hišo, gospodarsko poslopje in stavbno zemljišče. Dolgovi so skoraj presegali
              vrednost premoženja. Po poroki s Frančiško se je Jože z mlado ženo nameraval odseliti
              in odpreti gostilno v najetih prostorih v Trnovem pri Ilirski Bistrici. Oče je na
              kolenih prosil sina, naj ostane doma. Plemenita in pogumna Frančiška je sklenila, da
              ostaneta na posestvu in se po svojih močeh trudita, da ga rešita in ohranita za svoje
              otroke. Takrat niti slutila ni, da ga bo morala reševati sama z vso odločnostjo in
              ljubeznijo do otrok in domačije. </p>
            <p>Kljub vdovstvu in majhnim otrokom si je pogumno zastavila cilj, da odplača dolgove. S
              skoraj nečloveškimi napori se ji je to posrečilo. Hodila je v Trst prodajat maslo,
              sir, skuto, klobase, zelenjavo in sadje. Pridelke je naložila v košaro »pletenico«, si
              jo posadila na glavo in vzela pot pod noge. Večji del poti je prehodila peš ali
              prisedla na kakšen voz, zadnji del poti se je morda peljala z vlakom, saj je bila
              proga Ljubljana–Trst odprta že l. 1857. Ko ji je ob neki priliki sosed dal košaro na
              glavo, se je začudil: »Aj, ne bi šel s tem v Trst, pa če bi me tam čakalo 200
              goldinarjev!« Mama Frančiška pa je hodila za dosti manj in uspelo ji je! Zaradi
              zvestobe zemlji, domu in otrokom! Po tem, da je vztrajala na posestvu in odplačala
              dolg, je bila znana po vseh Brkinih. Ko je Marija hodila v šolo k sestram notredamkam
              v Ilirsko Bistrico, je bila za miklavža in božič vedno obdarovana kot njene sošolke
              premožnih staršev, ker so za darila poskrbeli ljudje, ki so vedeli, da je njena mama
              odplačala dolg.</p>
            <p>Sinova Stanko in Jože, pravili so mu Pepi, ter hčerka Marija, za domače je bila
              Micka, so odrasli in vsi so bili vajeni dela in vzgojeni v ljubezni do domače zemlje,
              ki so jo sedaj s skupnimi močmi obdelovali in končno rešili pred rubeži. Šola jim ni
              dala kaj dosti znanja, saj so jih italijanske učiteljice hotele potujčiti, otroci pa
              so bili ponosni, da so Slovenci, in so znali to tudi pokazati. Pozdravljati so morali
              z Mussolinijevim pozdravom, z dvignjeno roko. Marija je enkrat ob takem pozdravu
              naredila figo, čeprav je vedela, da jo bo učiteljica spet oklofutala. Tudi sestre
              notredamke ki so imele svojo šolo v Ilirski Bistrici, niso smele poučevati v
              slovenščini. Italijani so bili tako osovraženi, da Stanko in Pepi nista marala jesti
              »pašte«. </p>
            <p>Stanko in Pepi nista bila samo delavna, ampak tudi podjetna in iznajdljiva, saj sta
              morala zaslužiti za odplačevanje dolga in nekaj denarja tudi prislužiti. Nameravali so
              narediti vodovod, ker so imeli samo kapnico. Odraščali so brez očeta in zavedala sta
              se, da morata pametno in skrbno gospodariti. Pobirala sta po vasi mleko in ga vozila v
              mlekarno v Ilirski Bistrici. Kuhala sta žganje in ga skrivaj prodajala. Karabinjerji
              so jima bili vedno za petami, a v svoji mladostni drznosti in ponosu nista dovolila,
              da ju pregledujejo. Največkrat sta imela srečo, da so ju pregledali takrat, kadar sta
              bila brez žganja. Stanko se je s konjem vozil na Hrvaško kupovat smokve za kuhanje
              žganja in ko se je vrnil s polnim vozom smokev, je bilo za otroke na vasi veliko
              veselje, saj so se lahko po mili volji sladkali z njimi. Pred začetkom vojne je bila
              njihova domačija brez dolga, Stanko je celo prihranil denar za dva para konj. Konji in
              prekupčevanje z njimi je bilo obema v veselje in rada sta šla do Karlovca, kjer so se
              kupovali in prodajali konji. Največja vrednost njihovega doma pa je bila medsebojna
              ljubezen: zelo so bili navezani drug na drugega, morda tudi zato, ker niso imeli
              očeta. Marija je do svojih dveh starejših bratov gojila prisrčen in zaupljiv odnos,
              prav tako do matere. Povezovalo jih je medsebojno spoštovanje, odgovornost in
              zavzetost za dom in zemljo. Leta 1936 se je Marija poročila s Francetom Surino v
              Novokračine, kjer so moževi starši imeli gostilno, trgovino in pekarno. Odšla je z
              doma, a videli bomo, da so jo vojne razmere prisilile, da je njeno srce še naprej
              ostajalo z materjo in obema bratoma. Vse tri je do smrti nosila v svojem srcu.</p>
          </div>
          <div type="div3">
            <head>Prvi aktivisti v Brkinih</head>
            <p>Že jeseni 1941 so se pojavili v Topolcu pri Ilirski Bistrici in v Pivki prvi
              aktivisti, ki jih je določilo in usmerjalo vodstvo iz Ljubljane, da pridobivajo v
              Brkinih ljudi za OF. Vodilni je bil Ervin Dolgan - Janez iz Ilirske Bistrice. Za ideje
              OF je med prvimi pridobil družino Maslovih iz Ostrožnega Brda v osrčju Brkinov.
              Partizanska literatura (Črtomir Šinkovec, Uporni svet pod Snežnikom, Nova Gorica 1966)
              predstavi enega od sinov, Karla Masla, kot drznega in pogumnega fanta. Ob srečanju z
              Dolganom je pobegnil iz italijanske vojske in se pridružil aktivistom. Takoj je
              osvojil njihov poduk o potrebnosti diverzantskih akcij in nato o takojšnjem umiku ter
              neprestanem premikanju »borcev«. Spočetka so bile čete maloštevilne, do šestnajst
              fantov. Maslu se je posrečila prva taka akcija 28. oktobra 1941, ko je s pomočjo
              Ervina Dolgana povzročil, da se je iztiril vlak z nemškimi vojaki pri Kilovčah ob
              železniški progi Pivka–Ilirska Bistrica. Dosegel je le to, da je bila italijanska
              vojska v večji pripravljenosti v Ilirski Bistrici, Podgradu ter na Pivki in da so
              pomnožili svoje postojanke. Pojavijo se še novi aktivisti, med njimi najbolj znana
              Jože Zidar - Jadran iz Topolca in Anton Dolgan - Branko. </p>
            <p>Naslednje leto so poniglave in nečastne diverzantske akcije Karla Masla postajale
              tako drzne, dobesedno zločinske, da so sprožile strahotno maščevanje Italijanov. Marca
              1942. je skupina partizanov iz hleva v Ilirski Bistrici ukradla devet govedi. Dvanajst
              aktivistov je bilo zaradi tega pred rimskim sodiščem obsojenih na več let, štirje od
              njih na trideset let težke ječe. Maslo pa se je znal ves čas vojne spretno izogibati
              in skrivati. </p>
            <p>Le en mesec kasneje se je Maslu »posrečila« še bolj drzna akcija. Tokrat je njegova
              četica pri Ambrožičevem mlinu ob cesti Ilirska Bistrica–Divača, bilo je 4. aprila 1942
              na velikonočno soboto od treh popoldne, zahrbtno postrelila skupino karabinjerjev,
              skupaj z njihovim poročnikom in brigadirjem, ter mrtvim vzela orožje. Že v nedeljo so
              Brkini doživeli svoj sodni dan. Na Ostrožnem Brdu so požgali Maslovo domačijo, po
              brkinskih vaseh pa vdirali v hiše, ropali in odgnali s seboj v zapore 287 domačinov;
              čez dva dni so požgali deset hiš v Suhorju, prebivalce aretirali in dva aktivista med
              njimi med potjo ustrelili. Del pivške čete Karla Masla se je v tistih dneh umaknil na
              Vremščico, se udobno naselil pri kmetu Pižentiju, preostali posamezniki so sami tavali
              okoli. V Brkine se je Maslova skupina vrnila 20. aprila iz Podgrada, se vnovič toliko
              okrepila, da je štela 15 članov, se preimenovala v brkinsko četo in za poveljnika so
              si izbrali »najbolj hrabrega« – Karla Masla.</p>
            <p>Po napadu Maslovih »najdrznejših borcev« na italijansko posadko v Mali Bukovici maja
              1942 – to je bila naslednja Maslova akcija – so Italijani iz okoliških vasi odpeljali
              19 fantov in mož ter jih zaprli. Naj omenimo le še eno akcijo »najbolj hrabrega«, a
              zločinskega Karla Masla, saj je zdaj Maslo dobro vedel, da se bo strahotno italijansko
              maščevanje ponovno zneslo nad civilnim prebivalstvom. Ljudje so postajali vedno bolj
              prestrašeni, saj je bila vsaka pomoč ali zgolj naklonjenost partizanom tveganje
              življenja. Partizani so nasilno oboroževali še mladoletne fante, ki niti orožja niso
              bili vajeni, in jih pošiljali v take in podobne akcije. 4. junija 1942 v zgodnjih
              jutranjih urah je »hrabra brkinska četa« napadla in ustrelila tri speče italijanske
              vojake (kot to trdi še živa priča), ki so stražili železniški most pri Merečah na
              progi Pivka–Ilirska Bistrica. Kako strahotno je bilo maščevanje Italijanov, bomo
              opisali v zgodbi o Karolini Oblak roj. Dolgan iz Mereč v naslednji številki Zaveze. Za
              zdaj navajam le skope podatke: Italijani so zažgali osem okoliških vasi, postrelili
              okoli šestdeset fantov in družinskih očetov, preko tri sto ljudi odvedli v
              internacijo, med njimi je bilo sedemdeset žena in mater in petdeset otrok. Resnično
              grozodejsvo, ki ga je povzročil »narodni heroj« Karlo Maslo, ki je po vojni brezskrbno
              in udobno živel v Celju. A vrnimo se k Mihačičevim v Čelje. </p>
            <figure>
              <graphic url="slike_z_85/z_85_22.png"/>
              <head>Frančiška Mihačič s taščo</head>
            </figure>
            <p>Ko so se pojavili v Čeljah prvi partizani, so Mihačičevi takoj navezali stike in jih
              izdatno hranili; mama je zbirala sanitetne potrebščine in pošiljala partizanski tisk
              Slovencem na Reko. Vse v srčni želji, da se osvobodijo osovraženih Italijanov. Leta
              1941 je vso primorsko javnost razburil zloglasni drugi tržaški proces proti 60
              obtožencem, zavednim Primorcem, s petimi smrtnimi obsodbami in dolgoletnimi zapornimi
              kaznimi. Med zaporniki je bilo tudi nekaj Brkincev. V obsodbi je bilo zapisano, da so
              vsi obsojenci »prežeti s sovraštvom do Italije«; to bi lahko potrdili vsi zavedni
              Slovenci pod italijansko fašistično oblastjo. S pričetkom vojne se je sovraštvo le še
              stopnjevalo, zato so se sprva ljudje navduševali za partizansko gibanje, ki jih bo
              osvobodilo osovraženih Italijanov. A veliko je bilo razočaranje, ko so pošteni in
              domoljubni ljudje spregledali in pričeli dojemati prevaro osvoboditeljev! Zdravnik in
              pisatelj Bogomir Magajna iz Zgornjih Vrem, ki mejijo na Brkine, je takoj po vojski
              takole zapisal: »Brkinci včasih niso poznali sovraštva. Tam sta bila nekdaj poleg
              napornega življenja doma samo še pesem in zlato sonce. Tam je sonce doma in vedno
              modro nebo. Brkinci so ljubili cvetoče češnje, jablane in hruške, še bolj njihovo
              živobarvno sadje, s katerim je bil obdarovan vsak, kdor je zašel v tiste hribe. Potem
              pa so prišli fašisti in nacisti in so navadili tisto dobro ljudstvo tolikega
              sovraštva, da ga zlepa ni bilo na svetu toliko. Sovražili so vsi, od otrok do starcev.
              Potem so prišli v Brkine partizani, in glej, zgodilo se je, da so se partizani
              počutili takoj, kakor bi bili sami rojeni v tistih krajih, kakor bi prišli k svojcem v
              rojstno vas. Tedaj je tudi mnogo Brkincev zgrabilo za puško. Brkinci čakajo svojega
              romanopisca. Nekje v tistih vaseh živi in raste partizanček, pionir, ki bo znal nekoč
              ljudstvu s peresom pričarati vso veličino tistih dni …« </p>
            <p>Kakšna je bila »veličina tistih dni«, je Bogomir Magajna spoznal šele po vojni in
              zato sčasoma tudi sam padel v nemilost pri takratni oblasti. Veličina tistih dni in
              zmagoslavje po vojni bi bili za Brkince in sploh vse Slovence resnično nekaj
              veličastnega, če slovenskih domoljubov in njihove predanosti ne bi pobila grozodejstva
              krvave revolucije in povojna strahovlada. Namesto »veličine tistih dni« so premnogi
              Brkinci ohranili v srcih le bridke spomine in bolečino, tako veliko, da je do smrti
              niso mogli preboleti. Še vedno zaman čakajo romanopisca, ki bi zmogel s peresom
              opisati vso bolečino tistih dni. »Pričaral« bi lahko le uničene in pokopane sanje.
              Mihačičeva Marija je svojo bridkost nosila v srcu do smrti in ni dočakala, da bi kdo s
              pisano ali govorjeno besedo osvetlil vso resnico tistih dni. Ona sama, preprosta žena
              in mati osmih otrok, je nekaj let pred smrtjo začutila potrebo, da v nekaj preprostih
              vrsticah, s skopimi besedami in okorno, nešolano pisavo izpove svojo bolečino in
              krivico; ne samo zato, da si je lajšala srčno bolečino, ampak da bi zanjo zvedeli vsaj
              njeni otroci in vnuki. Slutili so jo, ker so videli njeno trpljenje in zato menili, da
              je zanjo bolje, če ne odpira starih ran. In so se govorjenju o njeni bolečini raje
              izognili. Danes je vsaka njena zapisana beseda njenim otrokom dragocena. Tudi nam.
              Škoda le, da ni zapisala kaj več. </p>
            <figure>
              <graphic url="slike_z_85/z_85_23.png"/>
              <head>Stanko, Marija in Pepi (z leve), ko še ni bilo vojne</head>
            </figure>
            <p>Videli smo, da so Mihačičevi odprli partizanom vrata na stežaj. Kako se tega spominja
              Stankova in Pepijeva sestra Marija? Poglejmo v te njene skromne zapiske: »Prvič, ko so
              prišli partizani v našo vas Čelje, je Maslo najbolj zaupal mojemu bratu Stanku, če bi
              partizane sprejel pod streho. Ves navdušen in vesel je Stanko povedal mami, da bode
              kuhala zdaj za dvanajst oseb. Bili so v skednju osem dni, še niti vsi orožja niso
              imeli. Kadar so šli iz hiše v šumo, so jim pa nosili jesti. Vedno so se trudili samo
              na skrivaj. Pod Snežnikom so bili enkrat napadeni, pa so se v naše senožeti zatekli,
              trideset od njih, in vsem so naša mama kuhali, samo za enkrat skuhat je porabila eno
              celo 'lato' klobas, okoli dvanajst klobas. Še toliko drugih pridelkov je porabila, da
              so mama šli prosjačit k svojim sestram in na svoj dom. Sestra ji je rekla: ‘Kaj se s
              tem ukvarjaš?’ Mama pa: ‘Če bi vsi tako rekli, kaj pa bi b'lo?’ Tudi iz naše trgovine
              v Novokračinah smo ji priskrbeli 50 kg pašte naenkrat.« </p>
            <p>Razumljivo, da je Maslo pričel vabiti Pepija in Stanka, da se pridružita partizanom.
              Stanko je odklonil. Sestra Marija se v svojih zapiskih spominja, da jim je večkrat
              rekel: »Jaz vam bom pomagal vse, kar bo v moji moči, samo meni puška ne bi mogla
              rabiti.« Bil je velika dobričina, po srcu muzikant, in v okolici so ga poznali po
              igranju na harmoniko. Privolil je le, da postane »organizator gibanja na terenu«. Pepi
              pa se je partizanom pridružil, kljub temu, da je bolehal zaradi ledvic in zato vedno
              bolj trpel. Toda »kaj pa bi b'lo«, če bi fantje in možje kar doma obsedeli in čakali
              na osvoboditev.</p>
            <p>Čelje so bile partizanska vas in pri Mihačičevih so imeli svoj sedež odborniki OF.
              Morda je družino kdo izdal Italijanom, ki so imeli povsod svoje vohune. Julija 1942 so
              prišli v Čelje Italijani in Mihačičeve do kraja izropali. Odpeljali so jim vse
              pridelke in vso živino. Celo brejo svinjo, čeprav je mama jokala, jih rotila in si
              pulila lase, naj ji pustijo vsaj to. A zaman. Ustrelili so psa, celo mačka je
              pobegnila. Domačinko iz sosedne vasi, ki je občasno pomagala mami pri delu, bi prav
              tako odpeljali v zapor, a je jokala, da ni domača hči. Eden od vojakov jo je prijel za
              vrat, jo odgnal po poti, potem pa ji zaupljivo rekel, naj hitro zbeži. Stanka takrat
              ni bilo doma, Pepi je bil že v partizanih v Maslovi četi. Italijanskemu maščevanju je
              tako ostala le mati Frančiška, srčna, pogumna, plemenita in poštena žena, vse
              življenje zvesta svoji družini in domačiji, svoji zemlji in slovenskemu rodu. Odgnali
              so jo s seboj in kmetijo zaplenili. Trdo prigarano posestvo, zdaj brez dolga, je
              postalo italijanska last. Krompir, ki so ga pomladi sami sadili, so pobrali Italijani.
              Če je prišla Marija pobirat jabolka, jih je morala od Italijanov kupiti. </p>
            <p>Mamo so pripeljali na železniško postajo na Pivki, kamor so vozili internirance. Med
              njimi sta bili dve mladi dekleti, po domače Novakovi iz Smrj pri Premu. Bili sta že v
              vagonu in mama, ki je uvidela, da jih Italijani vozijo v zapore in taborišča v
              Italijo, se je z vso odločnostjo oprijela stebra na peronu in zahtevala, naj jo dajo
              skupaj z obema dekletoma v isti vagon, če ne, pa naj jo na mestu ustrelijo. Vojaki so
              se vdali in vlak je mamo odpeljal v Italijo, v zapor v Udine. </p>
            <p>Takoj ko je Marija zvedela, kaj se je doma zgodilo, je klub visoki nosečnosti sedla
              na kolo in se odpeljala iz Novokračin v Čelje. Močno je deževalo in premočena do kože
              sta skupaj s Stankom obupana šla k sosedovim, ki so jima povedali, kar so vedeli.
              Italijani so čez nekaj dni ponovno prišli v Čelje. Tokrat po Stanka. Obkolili so vas
              in lov nanj se je pričel, saj ni mogel pobegniti. Ulovili so ga, pretepli, uklenili in
              mu na glavo dali titovko. Takega so vodili po vasi in se mu posmehovali. Ko jim je
              bilo tega dovolj, so ga odpeljali, Marija je zvedela, da je v Podgradu. Spet je sedla
              na kolo in se s paketom hrane odpeljala v Podgrad. Toda pripeljala se je samo do
              Jelšan in prosila strica, naj on odnese paket v Podgrad. Ni se dobro počutila in čez
              štiri ure je v Jelšanah na zdravstveni postaji rodila svojega četrtega otroka. </p>
            <figure>
              <graphic url="slike_z_85/z_85_24.png"/>
              <head>Nabor – vizita – v sredini harmonikar Stanko</head>
            </figure>
            <p>Iz Podgrada so Stanka prepeljali v Divačo, od tam pa v zapor Coroneo v Trst. V zaporu
              so Stanka zelo pretepali in stradali, ker ni hotel izdajati partizanov. Čeprav se jim
              ni pridružil, je zanje in za osvobodilno borbo storil vse, tudi večkrat tvegal
              življenje. Stražar mu je skrivoma prinašal nekaj hrane, tako da je sploh preživel.
              Seveda pa sestra Marija ni mirovala. Zvedela je za poštenega odvetnika v Trstu, ki naj
              bi posredoval za Stanka, predvsem pa naj bi zvedel, zakaj je v zaporu, katero dejanje
              ga bremeni. Stankotu niso mogli dokazati, da bi storil kakšno kaznivo dejanje, zato so
              ga iz zapora izpustili. Morala je priti ponj v zapor, ker je zaradi stradanja tako
              oslabel, da niti hoditi ni mogel. S pomočjo svakinje ga je mukoma izvlekla iz zapora.
              Marija je hotela advokatovi ženi v znak hvaležnosti pokloniti nekaj hrane, a je takoj
              odločno odklonila. Morda se je bala, morda se ji je zdelo, da se za človekoljubne
              usluge ne sprejema plačila. </p>
            <p>Pepi, ki je bil pri partizanih v Maslovi četi, je zvedel, da so Italijani odpeljali
              mamo in brata Stanka. Vedel je, da italijanskega zapora mama ne bo preživela in tuhtal
              je, kako naj jo reši. Šel je na italijansko upravo, verjetno v Ilirsko Bistrico ali
              celo na Reko, in se Italijanom ponudil, naj namesto mame zaprejo njega, mamo pa
              izpustijo. Preveč se mu je mama smilila, da bi čakal križem rok, in to je bilo edino,
              kar je lahko zanjo storil. Italijani so ga takoj zaprli v Ilirski Bistrici, mame pa
              niso izpustili. Hčerka Marija se je še naprej vozila v Udine in jo zvesto obiskovala.
              Vsak obisk ji je pomenil veliko stisko. Trpljenje matere jo je zelo prizadelo, dolga
              zasliševanja, preden je sploh dobila dovoljenje za obisk, so jo do kraja vznemirila.
              Takole se je spominjala: »Kadar sem šla mamo obiskat v Udine, sem morala na policijo
              dovoljenje prosit in vedno so me spraševali za partizane. Jaz sem vedno rekla, da
              imamo gostilno in da pridejo večkrat karabinjerji k nam in da so oni rekli, da je naša
              občina čista, da ni partizanov. Tako sem se izgovorila, ali vedno me je hudo trebuh
              bolel in slabost sem čutila, kadar sem šla na policijo.« Vzdržala je vse pritiske in
              ostala do konca trdna. Dobro je vedela, da nobenega domačina niti partizana ne sme
              spravljati v težave.</p>
            <p>Mama je delala v pralnici, zaporno celico je delila z obema Novakovima dekletoma, ki
              sta ji bili, čeprav sami zapornici, v veliko uteho. Vse dni je stala ob pralnih
              koritih in postajala je vedno bolj bolehna. Na nogi se ji je naredila velika gnojna
              bula in jo zelo bolela. Slutila je, da ne bo več dolgo živela. Vedno, kadar je
              dekletoma naročala, naj povedo domačim to ali ono, je naročilo veljalo samo za hčerko:
              »Povejte Micki in njenemu možu …« Za sinova pa nobenega naročila. Kako to? Dekletoma
              je pojasnila: »Ni treba, kmalu bosta prišla za menoj.« In še je o Stanku rekla: »On ne
              bi mogel ubiti niti kokoši.«</p>
            <p>Ko je bila že zelo bolna in s čedalje večjo bulo na nogi, Micki niso dovolili v
              celico, da bi jo videla. Okence celice je bilo zelo visoko pod stropom. Hčerki nikoli
              ni bilo jasno, na kakšen način se je mama povzpela tako visoko, da je lahko videla
              hčerko skozi okence. Morda sta dekleti postavili postelje drugo na drugo in pomagali
              materi, da se je nekako povzpela do okenca. Ko je bil določen dan, da ji prerežejo
              bulo, je mama napovedala, da bo tisti dan umrla. Marija jo je obiskala dan pred
              zdravniškim posegom, zato se ni vrnila domov, ampak je prespala v Udinah. Ko je odšla
              zjutraj v zapor, je na hodniku srečala duhovnika. Povedal ji je, da jo je mama vso noč
              klicala, a zaman. Umrla je, preden jo je priklicala. Bilo je jutro 27. novembra 1942.
              Domači so že pred boleznijo zaman pisali prošnje, da bi se mama vrnila domov. Truplo
              pa so zdaj pustili odpeljati, da so mamo pokopali na pokopališču na Premu, a je še
              mrtvo spremljala straža: od celice v zaporu do jame na pokopališču. Do groba zatiran
              ubogi slovenski človek! Ali vsaj pokopana je v slovenski zemlji in na pokopališču
              domače fare! Vse zbrane je obšlo podobno občutje. Z besedami ga je izrazil sin Pepi,
              ki si je drznil vpričo italijanskih vojakov glasno spregovoriti v slovenščini: »Naša
              mama je umrla za domovino!« Vsem je zastalo srce. Ali bo kakšen vojak snel puško in ga
              ustrelil? Vse bi bilo mogoče! Toda vojaki so se dostojno zadržali. </p>
            <figure>
              <graphic url="slike_z_85/z_85_25.png"/>
              <head>Pred domačo hišo – Marija druga z desne, zadaj Pepi</head>
            </figure>
            <p>Vrnimo se k Pepiju v čas, ko je bila mama še v zaporu in si je utvarjal, da bi lahko
              dobili mamo iz zapora na ta način, da bi se on predal Italijanom: naj zaprejo njega,
              mamo pa izpustijo. Videli smo že, da so ga Italijani res zaprli v Ilirski Bistrici, a
              Pepijeva žrtev je bila zaman: mama je ostala še naprej v zaporu. Kako naj zdaj on
              pride iz zapora? Odločil se je za zvijačo in napisal stricu pismo, v katerem je
              potožil, da so ga partizani na silo mobilizirali. Vedel je, da so vsa pisma
              cenzurirana in da bo ta novica Italijane spodbudila, da bi ga morda izpustili iz
              zapora. Načrt se je posrečil. Italijani so ga izpustili na prostost, vrh vsega so mu
              dali še pištolo z ukazom, da bi delal zanje. Toda Pepi je takoj odšel k sestri v
              Novokračine in tam sta skupaj še naprej delala za partizane. Z Milanom Leverjem, po
              domače Rožmankinim iz Nove vasi, sta se v Želetovem skednju zmenila, da mu najde zvezo
              s hrvaško četo, da se ji Pepi pridruži. V četo Karla Masla ni hotel več, tudi zaradi
              Maslovega samovoljnega zahrbtnega napada in streljanja na italijanske stražarje na
              velikonočno soboto, ki je Brkincem prinesla naslednje dneve toliko gorja. Eden od
              razlogov, zakaj se je Pepi dokončno razšel s svojim komandantom Maslom, je bil tudi
              ta, da se je postavil v bran svojemu svaku Jožetu, s katerim sta bila v skupaj v
              brkinski četi. Ko so jih Italijani napadli na Sušici, so se razbežali, Jože je nosil
              hrano in razkropljeni so vsak po svoje tavali kar nekaj dni, preden so se ponovno
              sešli. Razumljivo, da je Jože pojedel nekaj hrane, zato je komandant odločil, da bo
              Jožeta ustrelil. Pepi je bil ogorčen in se je zanj zavzel: »Jože je vendar oče šestih
              nepreskrbljenih otrok! Že zato se ga ne sme ustreliti!« Ker si je Pepi drznil
              ugovarjati komandantu, je moral dalj časa stati na dežju. Toda ta kazen je bila samo
              uvod v Maslovo maščevanje. </p>
            <figure>
              <graphic url="slike_z_85/z_85_26.png"/>
              <head>Marija z možem Francem Surino</head>
            </figure>
            <p>Pepi in Stanko sta bila preveč naivna, zaupljiva in poštena. Mislila sta, da imata ob
              sebi take poštenjake, kot sta sama. Aktivni partizani so vedeli za Pepijevo željo, da
              se vrne k partizanom, ampak v hrvaško četo. Pri sestri Mariji v Novokračinah je čakal
              na ugoden trenutek. Lepega dne se pojavi fant iz Čelj, s katerim sta se dobro poznala.
              Pregovarjal ga je, naj gre z njim, ker namerava kupiti telička: mu bo Pepi pomagal pri
              izbiri in pogajanju za ceno. Pepi se je sprva upiral, končno ga je fant pregovoril in
              odšla sta. Od takrat ga sestra Marija ni nikoli več videla. Ali je fant vedel, da
              Pepija vodi k Maslu zato, da se bo komandant nad njim maščeval? Ali je morda celo
              vedel, da bo Pepi mučen in ubit? Prav gotovo pa se je bal za lastno življenje. Vsi so
              takrat dobro vedeli, da je Karlo Maslo ubijalec.</p>
            <p>Zaprli so ga v neki hiši v Čeljah, a mu je uspelo zbežati. Ujeli so ga, vklenili in
              odpeljali v notranjost Brkinov na hrib Rjavče. Tam so ga zaprli v nekem gospodarskem
              poslopju, ki stoji še danes, a hčerka lastnikov noče o tem nič vedeti. Kaj so delali z
              njim, se ne ve, zvedelo pa se je, da so ga v jarku pod vasjo ubili v zgodnjih
              jutranjih urah. Kam so ga zagrebli, Marija ni nikoli zvedela, tudi ni nikoli dobila
              mrliškega lista. Le to ji je nekdo čez mnogo let povedal, da so ga zagrebli blizu
              apnenice in da je on tam okoli z apnom zaznamoval nekaj dreves. Tudi nekdo drug se ji
              je ponudil, da bi lahko pokazal kraj, kjer bi lahko našli njegove posmrtne ostanke. Ta
              sicer še živi, a ne more več hoditi. Marija je pokojna že osemnajst let in strica bi
              pokopali Marijini otroci. Ves čas se je vedelo, da je bil ubit po ukazu Karla Masla.
              Ta je med ljudmi prišel na slab glas in postajal vedno manj priljubljen, nekateri
              aktivisti s terena so celo zahtevali, naj se ga iz partizanov odstrani.</p>
            <p>Stanko je sestri povedal, da so ujeli in zaprli brata Pepija, in ker je slišal, da
              ima Maslo prste vmes, je vedel, da to ne pomeni nič dobrega. Sestri je rekel, da Maslu
              »pomeni en človek toliko kot en polh«. Toda iz njenih zapiskov zvemo, da je brata
              mirila: »Ne misli, Stanko, da so mu kaj slabega naredili.« In nato še dodaja: »Vsi smo
              znali, da on vedno partizanom pošilja. Videla je aktivistka Rozalija Kirn, ko so ga
              aretirali, in je rekla: ‘Pazi, Branko’ (partizansko ime Antona Dolgana), ‘da mu ne bi
              kaj slabega storil, pred 14 dnevi nam je tri pare čevljev poslal.’ Jože Zidar iz
              Topolca je priča, da je Stanko povedal Branku, naj ne mislijo o Pepiju kaj slabega. Le
              na priliko čaka, da bo prestopil v hrvaško četo. Mojemu možu je rekel, da dvema
              bogovoma ne more služiti in bo čim prej pobegnil. Stanko mi je prišel povedat, da ga
              je aretiral Anton Dolgan in so ga v Rjavče odpeljali. Nisem mogla tega verjeti, ker
              smo vsi bili tako navdušeni za partizane in vsi smo pomagali. Kuhala sem jim na
              Rjavčah in stregla Dolganu. Ko sva šla s Stankom peš do Jelšan, čeravno sva imela vsak
              svoje kolo, ampak sva se pogovarjala in rekel mi je: ‘Jaz grem brata iskat, moram ga
              najti živega ali mrtvega. Če bom našel živega, bom tudi jaz tam ostal, če pa mrtvega,
              kaj meni mar moje življenje! Jaz nimam očeta ne mame ne žene in otrok.’ Prosil me je,
              da naj podpiram partizane s tem, kar morem, lahko tudi z denarjem. Rekla sem, da imam
              zveze z njimi v Novokračinah in jim tam pomagam. Ali da naj pazim, mi je naročil. Če
              bi mi prišli Italijani na sled, naj nobenega partizana ne 'imenavam'. Sestra od
              Maslota je 20 ljudi v zapor spravila, ker je Italijanom povedala, kdo ji je dajal
              jesti. V Jelšanih sva se z bratom Stankom poslovila. Rekel je še: ‘Pri Jajčkovih imam
              spravljeno kožnato 'površno jaketo' (suknjič). Menjal jo bom in to, ki jo imam na sebi
              tam pustil.’ In nikdar več se nisva videla.« </p>
            <p>Sestra Marija nadaljuje: »Stanko je vedel, kje so partizanske postojanke in povsod
              poizvedoval za bratom. Hodil je od hiše do hiše. Ustavil se je v Rjavčah pri Mariji
              Baščovi in od nje zvedel, da so Pepija ubili. Zelo ga je prizadelo. Baje je rekel: ‘Če
              je to res, bodo šli vsi Brkini v zrak!’ Baščova je 'novico' takoj šla pravit
              partizanom.« Razumljivo, da je bila bojazen zaradi Stankove grožnje povsem odveč,
              morda je prišla prav le Stankovim nasprotnikom. Za Marijo je bila Stankov edini
              greh.</p>
            <p>Da bi ubili Stanka in Pepija, si sestra niti misliti ni mogla. Oba je imela zelo
              rada, očeta nobeden od njih ni poznal in morda je bila tudi zato na oba starejša brata
              zelo navezana, še posebno zdaj, ko so ostali brez mame. Oče je padel na ruski fronti,
              še preden so ga otroci poznali. Ali bo zdaj ostala še brez obeh bratov? Polna upanja
              je pričakovala, da se od kod oglasita ali da vsaj kdo prinese o njiju kakšno novico.
              Pa stopimo z njo na pot poizvedovanja za bratoma, ko se je s kolesom vozila iz kraja v
              kraj, od hiše do hiše. »Dnevi so minevali, od bratov ni bilo nič glasu. Odpravila sem
              se, da jih grem iskat. Šla sem v Pregarje in od tam sem hotela še naprej, pa so me
              ljudje pregovorili, da naj ne grem. Čez nekaj časa pa sem spet šla, v Čelje in v šumo.
              Partizanom sem nesla hrano, vino in nekaj denarja. To mi je naročil brat, in da ne
              smem nikjer o partizanih slabo govoriti in da ne bi o njih kaj zvedeli Italijani.
              Sestala sem se s Tonetom Dolganovim, po domače Čačetovim, in Jožetom Zidarjem iz
              Topolca. Tako zelo sem jih prosila, naj povedo, kaj je z mojima bratoma. Rekla sta mi,
              da naj ne mislim nič slabega, da se bosta potrudila in vezo dobila, ker sta oba moja
              brata na Hrvaškem. Potem sem vsak dan pričakovala, da jih bom kje srečala, da se bosta
              pripeljala s kolesi po cesti. Ali njih ni bilo od nikjer. Ko sem hodila na grob
              pokojne moje mame na Premu, sem se enkrat ustavila pri Pavli Groharjevi, po domače
              Klebčarjevi iz Spodnjih Bitenj. Bila je partizanska aktivistka. Gospa Pavla mi reče,
              to so resnične nje besede: ‘Micka, ne misli, da boš svoje brate videla kdaj. Nikdar
              več jih ne bo. Jaz sem priča. Pri meni sta se ustavila, najprej Pepi in potem še
              Stanko. Nazaj jih ni bilo. Vzela sem s sabo svojo služkinjo Lojzko, en dan sva jih
              iskali. Prideva do partizanov. Vprašala sem jih: ‘Kam ste spravili ta dva fanta?’
              Rekli so, da sta na Hrvaškem. Rekla sem jim: ‘Vi ne boste meni nič tajili! Povejte!’
              Rekli so mi: ‘So ubiti.’ Rekla sem jim: ‘Ubili ste taka dva fanta, da lahko rečem, da
              jih takih v naših krajih ni. Poberite se proč in nikdar več vam ne bom nič pomagala.’
              Meni pa je rekla: ‘Micka, mi smo 'lojtrnice' naložili in jim v Knežak vozili hrano.’
              Oba, najprej Pepija in nato Stanka, so ubili v prvih dneh marca l. 1943. Sestra ju je
              objokovala na grobu mame, oče je trohnel neznano kje v Rusiji, oba brata neznano kje v
              šumah Brkinov. Razumela je, da očeta nimajo v grobu na farnem pokopališču, ali da sta
              ostala njena draga brata brez groba v domačih Brkinih, ne, kaj takega ni mogla doumeti
              in sprejeti do konca življenja. </p>
            <p>Marija ni mirovala. Hotela je zvedeti vso resnico o uboju bratov, predvsem pa jo je
              gnala želja, da poizve, kje sta pokopana, tako zelo nesprejemljiva in tuja ji je bila
              misel, da obeh bratov ne bi pokopali. Pogumna in odločna se je že leta 1946 skupaj z
              možem odpravila na pot v notranjost Brkinov. Prisluhnimo ji, kaj je zvedela in koliko
              potov je opravila. »Šla sva na Rjavče in v vasi hodila od hiše do hiše. Nobeden ni
              hotel nič povedati. No, rekla sem si: Zaman se trudiva. Zvečer sva odšla na mamin dom
              na Pregarje, da sva prenočila. V bližini so bivali miličniki, takrat so jim rekli
              narodna zaščita. Kar domov naj greva, so rekli, da bodo šli jutri oni z nama. Šli smo
              potem spet v Rjavče v isto hišo poizvedovat, kjer so nama že rekli, da nič ne vedo; ko
              pa so videli miličnike, pa so nama povedali: ‘Pepija so k nam pripeljali, tudi njemu
              smo dali jesti, ali že ob zori so ga odpeljali.’ Pa niso dobro vedeli kam … Zanimalo
              me je še za Stankota. Pa sta miličnika rekla: ‘Pojdimo naprej na Tatre, bodo nam tam
              kaj povedali.’ (Vasica Tatre je še naprej v notranjosti Brkinov, precej na samoti).
              »Šli smo k Lukatovim. Tam je možak povedal, da je Stanko prišel zelo žalosten in je
              hodil od hiše do hiše in je spraševal za Pepijem. Vsi so Stanka dobro poznali, saj je
              bil muzikant, in so ga tolažili. Andrej Lukatov je naenkrat udaril z roko po mizi in
              je rekel: ‘To mora priti ven, zakaj so ta dva fanta ubili, saj so nas tolikokrat
              hranili.’ Jaz sem pričela jokati in sem rekla: ‘Kdo je mogel sprožiti vanju puško, ker
              sta bila tako dobra. Stanko ne bi bil niti ovce ubil, tako usmiljeno srce je imel.
              Naših pujskov ni nikdar klal.’ Rekel mi je Andrej: ‘Pepija je ---’ (Marija je namesto
              te grozne besede v rokopisu naredila samo črtico) ‘eden iz Jelšan, ki ima ženo in dva
              otroka.’«</p>
            <figure>
              <graphic url="slike_z_85/z_85_27.png"/>
              <head>Marija z možem Francem</head>
            </figure>
            <p>»Potem so mi še povedali, da je prijatelj peljal Stanka s seboj v Padež, od tam sta
              šla naprej na Vatovlje« (še dlje in v še bolj samoten zaselek), »ker Stanko je poznal
              vse partizanske odbornike. In zvedel je za Marijo Baščovo in šel naravnost k njej na
              Rjavče, ona je bila tajna policija in mu je povedala, da je Pepi ubit. Gotovo, da ji
              ni rekel za to novico hvala lepa. Vrnil se je na Vatovlje. Partizani so ga dobili na
              Vatovljah, zvezali in odgnali v gostilno. Bilo jih je 19. Moral jim je igrati do
              polnoči. Potem so ga gnali pod Ostrovico in ga k hrastu privezali. Nekateri partizani
              so se za glavo prijeli češ, kaj lahko Stanko tukaj dočaka. ‘Odvežimo ga!’ In so ga. To
              mi je vse Andrej Lukatov pripovedoval. Če bi se Stanko v kake robide zavlekel, bi bil
              morda še danes živ. Ali on je bežal. Stražar je ustrelil in na Stanka je v jarku
              planil ravno ta, o katerem je Stanko rekel, da njemu je človek kot en polh in mu je že
              brata uničil. Stanko je to znal in se ni pustil ubiti. Moj brat je imel veliko moč,
              bil je močnejši, ali je onemu prišel na pomoč Brijakov iz Gaberka, rekli so mu Brijak
              – Divjak in sta Stanka s kolci ubijala. Še je rekel Brijak, da je bil zelo trd za
              ubit, da ni nikakor mogel umreti. Rekel je še Milanu Rožmankinemu, naj name pazi, če
              bom kaj govorila, da bo prišel tudi mene ubit. Na Tatrah so že drugi dan videli
              Maslota oblečenega v krznati jaketi in s klobukom pokritega. In so že vsi znali, da je
              šel tudi Stanko.«</p>
            <p>(Mnogo let po vojni, ko je Marija v svoji gostilni v Novokračinah oddajala prenočišča
              šoferjem podjetja »Avtotrolej« iz Reke, je nekoč pri njej prenočil šofer. V pogovoru
              je izvedela, da je doma iz Brkinov. Beseda je dala besedo in povedal ji je, da je
              Stanka poznal. Bil je doma iz gostilne v Vatovljah, kamor so prignali Stanka tisti
              večer. Dobro se je spominjal, kako so Stanku zvezali noge in ga potem prisilili, da
              jim je ves večer igral na harmoniko; partizani so veseljačili, sam Bog pa ve, kako je
              bilo pri srcu Stanku, ki je vedel, da si igra z veselimi polkami in valčki pogrebno
              koračnico.)</p>
            <p>Pa nadaljujmo zgodbo iz Marijinih zapiskov: »Ob prvi priliki je poiskala znanca
              Jožeta Zidarja - Jadrana. Očitala mu je: ‘Zakaj mi nisi povedal, da so mi bratje
              ubiti, lahko bi jih prekopala. Pa ne vem zdaj, kje sta.’ Rekel je: ‘Kako sem ti mogel
              to povedat, ker je tudi meni zelo žal; ravno tako kot za mojega brata, ki so ga na
              Brezovem brdu obesili. Bog varuj, da pridem še jaz na ono mesto. Rekel je: ‘Če bi bil
              jaz zraven se to ne bi zgodilo, ali žali Bog, jaz sem bil na Pivki za kurirja.’«</p>
            <p>»Po vojni je bil predsednik občine Anton Dolgan iz Topolca. Sem se osrčila in šla ga
              vprašat za dovoljenje, da prekopljem brata. Rekel je, da narod tega ne dopusti. Jaz
              sem rekla, da če je odvisno od naroda, vem, da mi bodo dovolili. Bila je sobota.
              Napotila sem se najprej na Janeževo brdo k odborniku krajevne skupnosti. Rekel mi je
              takole: ‘Mi vse vemo in poznamo vašo družino, da ste prvi delali za partizane; mama
              vam je v zaporu umrla ali je prepovedano dati vam podatke.’ Šla sem potem na Prelože.
              Že so mi napisali dovoljenje, ker sta bila brata ubita nedolžna, pa je prišel Tone
              Novakov in rekel: ‘Ali ne veste, kaj je sinoči oni rekel,’ in so mi prečrtali
              dovoljenje. Šla sem v Čelje, ravno so se pripravljali za sestanek, in sem povedala
              zakaj sem prišla in da mi je Dolgan rekel, da narod ne dovoli prekopati brata. Rekli
              so: ‘Zdaj bomo to na sestanku reševali.’ Mirko Ivančič je to predlagal in so podatke
              napisali: ‘Mi ne prepoznamo na Stankotu in Pepiju nobenega izdajalskega madeža. Prvi
              so podpirali partizane. Mama je življenje dala zanje. Mi se lastnoročno podpišemo.’ In
              so se vsi odborniki podpisali in potem vsi navzoči in še omladina, ki je vzela papir,
              da so šli po hišah po podpise. Potem so dali še štampiljko krajevnega odbora. Šla sem
              s temi podatki na Okrožno sodišče na Ajdovščino. Tam so mi rekli, da oni ne morejo
              preko Ilirske Bistrice, da mi morajo na občini v Ilirski Bistrici to dovoljenje dati.
              Rekla sem, da v Bistrici imam sovražnika, ki mi nasprotuje. Vprašali so, kdo je to.
              Rekla sem: ‘Predsednik.’ Šla sem še k Butinarju, ki je bil na občini za notranje
              zadeve. Vse sem mu povedala in mu dala dokument, na njem je bilo 95 podpisov. Rekel
              je, da lahko pripravimo krsti in rekla sem mu, da ne sme nič javiti Dolganu.
              Pripravili smo krste, a dovoljenja iz občine ni bilo, ne čez en mesec, niti čez dva.
              Šla sem k uradnici od Dolgana in mi je rekla: ‘Ne smete me ovadit, ali vaša prošnja je
              šla v koš.’« </p>
            <p>Pa poglejmo še v knjigo Uporni svet pod Snežnikom Črtomira Šinkovca, če bomo v njej
              slučajno kaj več zvedeli o obeh Mihačičevih sinovih. Na strani 164, knjiga ima 380
              strani, v prvem odstavku zgoraj lahko o družini preberemo dva stavka: »V Čeljah so
              navezali prve stike s partizani Mihačičevi. Žal sta se pozneje dva sinova naši stvari
              izneverila, medtem ko je Mihačičeva mati umrla v italijanski internaciji.« In to je
              vse.</p>
            <p>Ali bomo s tako zgodovino sploh kdaj prišli do resnice in kdaj šele do sprave? Marija
              je svojim osmim otrokom vedno govorila, da moramo odpuščati, a žal odpuščanje ni
              dovolj. </p>
            <p>»Zdaj šele razumemo…«</p>
            <p>Takoj po smrti mame in obeh bratov je morala Marija na zapuščinsko obravnavo na
              sodišče v Ilirsko Bistrico, ki je bilo še pod italijansko upravo. Kot edina dedinja po
              pokojnem bratu Stanku je postala lastnica ona in bila vpisana v zemljiško knjigo.
              Stanko je bil lastnik na podlagi oporoke, ki jo je sestavil oče pred odhodom na rusko
              fronto. Marija je uživala sadove zemlje do leta 1949. Takrat pa so nekateri občinski
              veljaki zrežirali sodni proces, s katerim so pokojnega Stanka obdolžili izdajstva. Z
              odločbo sodišča v Postojni opr. št. Kž79/48 z dne 22. 4. 1948 je bil obdolžen
              izdajstva in s to odločbo je bilo Stanku odvzeto premoženje, katerega zakonita
              lastnica je bila že njegova sestra Marija. Posestvo je postalo narodna imovina, gozd
              je izsekaval, kdorkoli je hotel. Hiša, gospodarsko poslopje in 6 ha zemlje je bilo
              dodeljeno invalidnemu stricu Mihačič Ludviku, ki je živel v hiši.</p>
            <figure>
              <graphic url="slike_z_85/z_85_28.png"/>
              <head>Marija Surina Mihačič</head>
            </figure>
            <p>Krajevna skupnost si je v hiši prilastila en prostor, ki ga je kasneje stric moral
              odkupiti. Marija je dočakala vrnitev nacionalizirane zemlje, nikoli pa ni mogla dobiti
              vpogleda v odločbo sodišča v Postojni, s katero so brata Stanka obdolžili izdajstva.
              Bila je uničena, kot je povedala upokojena uslužbenka na sodišču: »sumljivi arhiv« so
              odpeljali v uničenje v papirnico Vevče. </p>
            <p>Ena od Marijinih hčerk mi je rekla: »Zdaj šele, ko prihajam na nekdanjo domačijo moje
              mame in njenih dveh bratov, ko gledam gozd in travnike in hodim po zemlji, razumem oba
              strica in mamo, zakaj so tako ljubili svojo zemljo in dom; zakaj so si tako želeli, da
              bi bili končno Slovenci gospodarji na svoji zemlji. Cenim vsak košček zemlje
              nekdanjega maminega doma in niti metra ne bi nikomur prodala. Želim si, da bi na njej
              uživali tudi moji otroci.«</p>
          </div>
        </div>
      </div>
      <div type="div1">
        <head>Umor – osnovna prvina nacističnega in boljševiškega rituala</head>
        <div type="div2">
          <head>Marko Natlačen in Matthias Erzberger</head>
          <docAuthor>Ivo Kerže</docAuthor>
          <div type="div3">
            <p>V slovenski javnosti ime Matthiasa Erzbergerja ni prav posebej znano, in to po
              krivici, saj gre za eno osrednjih figur nemške politične zgodovine iz časa med prvo
              svetovno vojno in takoj po njej. Vsekakor gre za eno osrednjih osebnosti weimarske
              republike. Vendar namen pričujočega prispevka ni le v prikazu te pri nas tako slabo
              poznane zgodovinske osebnosti. Želel bi namreč opozoriti na točko, kjer se Erzberger
              bistveno dotika našega slovenskega zgodovinskega položaja. Opozoriti bi namreč želel
              na strukturno podobnost Erzbergerjeve življenjske usode z usodo bana Marka Natlačena,
              pa tudi na to, kaj se vse iz te podobnosti lahko naučimo.</p>
            <p>Matthias Erzberger (1875–1921) je zgodovinski pameti zlasti poznan po tem, da je bil
              osrednji nemški politik, ki si je prizadeval za zaključek prve svetovne vojne na
              osnovi pogajanj. Še bolj znan pa je najbrž po tem, da sta ravno on in maršal Foche
              novembra 1918 podpisala premirje med Nemčijo in antanto v tistem znamenitem vagonu v
              Compie`gnu in s tem odprla vrata Versajski pogodbi. Erzberger, ki je bil najprej
              učitelj in nato novinar, je namreč že v času pred vojno postal vodilna osebnost
              Centruma – stranke, ki je predstavljala v nemškem parlamentu interese nemških
              katoličanov. Kot toliko drugih članov stranke je Erzberger sicer pozdravil izbruh
              vojne, vendar je iz njemu dostopnih podatkov polagoma razbral, da Nemčija do želene
              vojaške zmage ne bo mogla priti. Zato je imel 6. julija 1917 v Reichstagu pomemben
              govor, v katerem je ta svoja spoznanja javno izpovedal. Od tedaj dalje si je
              prizadeval za premirje, ki ga je, kot rečeno, tudi uresničil. Erzberger je znan tudi
              po tem, da je po vojni leta 1919 kot finančni minister sprožil uspešno reformo
              davčnega sistema, katere osnovne konture so še vedno prepoznavne v sodobnem nemškem
              davčnem sistemu. Reforma je imela za glavni cilj vzpostavitev močnejše socialne
              države, kar je dosegala z dvema glavnima manevroma: s poenotenjem davčne sheme, ki je
              bila tedaj različna po posameznih zveznih državah, ter z višanjem davkov pri
              delodajalcih. Jasno je, da se je pri tem Erzberger navdihoval pri poudarku na
              solidarnosti in socialni občutljivosti, kakršen se je oblikoval v nemškem katoliškem
              prostoru zlasti pod vplivom W. E. Kettelerja in K. Vogelsanga, katerih nauk je našel
              svojo dovršitev in potrditev v prvi socialni okrožnici Leona XIII. <emph>Rerum
                novarum</emph>. Tudi njegov protivojni govor iz leta 1917 je bil pogojen s podobno
              socialno občutljivostjo, ko je videl, da zaloge hrane v Nemčiji zmanjkujejo, da je na
              vidiku lakota, da se delavske množice, podžgane od socialistov in komunistov,
              pripravljajo k uporu. Vendar Erzbergerjeva solidarnostna drža pri sonarodnjakih ni
              naletela na splošno razumevanje in podporo. Njegovo javno protivojno govorjenje leta
              1917 je imelo namreč za posledico upor vojnih mornarjev v Kielu. Rdeče revolucionarno
              vrenje je tako dobilo krila, ki mu jih vlada, pri kateri je Erzberger vplivno
              sodeloval, ni znala pristriči z odločnimi ukrepi, s kakršnimi je znala nastopiti
              denimo tedanja Francija, ki je z množičnimi eksekucijami maja 1917 podobnim pojavom
              takoj naredila konec. Skratka, Erzbergerjev protivojni angažma je marsikdo dojel kot
              nehoteno podpihovanje boljševizma, ki je dodatno šibilo vojaško moč Nemčije in jo vse
              bolj sililo v neugodno premirje, kakršno se je zgodilo v Compie`gnu in Versaillesu.
              Tudi Erzberger kot finančni minister in njegovo višanje davkov v že tako kritični
              ekonomski situaciji marsikomu nista bila po godu. Razgreto dogajanje v weimarski
              Nemčiji je na osnovi tega nezadovoljstva naredilo iz Erzbergerja karikaturo – simbol
              nemškega poraza in tedanje ekonomske bede. Iz te razgrete situacije je 26. avgusta
              1921 v letovišču Griesbach počil strel. Nekaj bivših mornariških oficirjev, zbranih v
              ultranacionalistični organizaciji Konzul, je umorilo tega dinamičnega in blagega
              nemškega politika, ko se je mirno sprehajal po gozdu.</p>
            <p>Podobnosti z nam bolje znanim banom Markom Natlačenom so kakor na dlani. Izpostavil
              bi zlasti tri. Prva je seveda zahrbtni morilski strel – delo revolucije. V
              Erzbergerjevem primeru je bila to porajajoča se rjava revolucija, v Natlačenovem pa
              rdeča, a v obeh primerih je bila to pač revolucija, t. j. tisti značilno novoveški
              družbeni pojav, ki skuša družbo prenoviti in izboljšati, toda ne z evolucijo, s
              kultiviranjem in perfekcioniranjem tistega, kar je, pač pa z uničenjem, z množičnim
              umorom. Revolucija je namreč prepričana, da je možno priti do nečesa novega (le) z
              razbitjem starega. Da je možno priti do drevesa (le) z uničenjem semena in da torej
              takrat, ko uničujemo seme, porajamo drevo. Dejansko pa porajamo le uničenje, a tega
              revolucija ne vidi in noče videti. Uresničuje, skratka, geslo, ki ga je posebej
              lapidarno izrazil anarhist M. Bakunin, ko je rekel, da je strast po uničevanju (edina)
              ustvarjalna strast. Erzberger in Natlačen seveda nista bila pristaša take politike
              uničenja. Bila sta izrazita predstavnika politike gojenja in kot taka ju politika
              uničenja ni mogla pustiti pri miru. Morala ju je označiti kot reakcionarja, kot tista,
              ki ne želita novega. Morala ju je umoriti.</p>
            <p>Druga podobnost je pripadnost določenemu tipu katoliške politične misli in prakse.
              Tako Natlačen kot Erzberger izvirata v svojem javnem delovanju iz iste nemške
              katoliške socialne misli. Oba sta »krščanska socialca« kettelerjevskega ali
              vogelsangovskega tipa. Erzberger to nemško katoliško dediščino črpa neposredno,
              Natlačen jo prejema preko Kreka in Korošca, vendar gre za eno in isto politično šolo,
              ki ima v ospredju en in isti poudarek na solidarnosti tistih, ki imajo več, s tistimi,
              ki imajo manj. O tem poudarku pri Erzbergerju smo že govorili, a je ključen tudi za
              razumevanje Natlačena, ki je zlasti po svoji izvolitvi za bana leta 1934 postal eden
              najpriljubljenejših politikov prav zaradi svojih številnih prispevkov k izboljšanju
              položaja slovenskega kmeta, splošnega gospodarskega stanja, pa tudi kulturne
              dejavnosti. Že pred tem je bil močno angažiran skupaj s Tomcem in Rožmanom pri Orlih,
              kjer je jasno spoznal, da ni možen kulturen in gospodarski dvig brez duhovnega, kakor
              je poudarjal v različnih govorih na katoliških zborovanjih in shodih, kjer je bil tako
              rekoč vseprisoten. Isti solidarnostni čut je zaslediti v Natlačenovem ravnanju po
              okupaciji, ko naredi vse, kar more, da bi ohranil zaloge hrane za prebivalstvo, da bi
              ohranil red in mir, da bi iz Ljubljanske pokrajine naredil kolikor toliko miren kraj,
              kamor se bodo lahko Slovenci zatekli pred divjanjem nemškega okupatorja. Nič
              uničevalnega ni v njegovem razmišljanju, edina skrb sredi vojne mu je bila – ohraniti
              življenja, da bi se lahko življenje (po vojni) razvijalo dalje. Tudi njegova
              odločitev, da je treba proti volji tedanjega policijskega načelnika L. Hacina uničiti
              sezname KPS, da ne bi sonarodnjaki (pa čeprav komunisti) padli v roke Italijanov, je
              treba razumeti na ozadju te Natlačenove globoko privzgojene solidarnostne drže, ki ji
              je bila politika uničevanja tako tuja, da ni bilo mogoče, da je slednja ne bi vzela na
              muho.</p>
            <p>Tretja podobnost pa je, lahko bi se reklo, da sta na neki nesrečen način tako
              Erzberger kot Natlačen s svojim ravnanjem nekako dopustila revolucionarni politiki
              uničevanja prosti tek. Zdi se, da se ji ne eden ne drugi ni znal pravočasno in
              učinkovito postaviti po robu. Glede Natlačena bi se reklo, da njegova ravnokar
              omenjena odločitev o uničenju seznamov KPS dovolj jasno kaže v smer drže, ki ni mogla
              preprečiti izbruha revolucije na Slovenskem tedaj, ko jo je bilo še možno ustaviti.
              Vprašanje je sicer, ali bi predaja teh seznamov Italijanom kaj bistveno zaustavila
              boljševiško akcijo, saj kar nekaj podatkov kaže, da so Italijani in slovenski
              komunisti v tistem času (pa tudi kasneje) prav dobro kolaborirali s skupnim ciljem, ki
              je bil uničenje slovenske politične in vojaške elite (prim. Kolarič III, 76–77).
              Italijani so to počeli, ker bi taka elita lahko bila edini vir odpora zoper okupacijo,
              komunisti pa so s tem začenjali revolucijo. Poleg tega se je vse to dogajanje vrstilo
              še pod obnebjem pakta Ribbentrop-Molotov. Ni mi sicer znano, do kolike mere je dal
              Natlačen uničiti omenjene sezname, ker se je zavedal (nevarnosti) sodelovanja KPS in
              Italijanov, do kolike mere pa je tu igrala ključno vlogo narodna solidarnost, saj so
              bili člani KPS pač sonarodnjaki. Ne glede na to pa je dejstvo, da Natlačen (pa tudi
              drugo politično vodstvo) ni naredil ničesar v času okupacije, kar bi merilo na
              dezaktivacijo komunistične nevarnosti. Zanimivo je, da je tako ukrepal v času pred
              vojno, ko je dal aretirati 30 vodilnih komunistov z namenom, da se jih pošlje v zapor
              (prim. Kolarič III, 59), ali ko je katoliško vodstvo (pri čemer je vsaj deloma prav
              gotovo sodeloval tudi Natlačen) organiziralo v okviru Mladine JRZ (Jugoslovanske
              radikalne zajednice) neke vrste tajno protikomunistično milico, ki so jo imenovali
              »reditelji« ali kratko »R« (prim. Kolarič III, 39–40). Toda v kritičnem času nastopa
              okupacije o podobnih ukrepih ni bilo dolgo ne duha ne sluha. Pasti je moralo veliko
              žrtev pod nožem VOS-a, med njimi sam ban Natlačen, da se je vzpostavil organiziran
              protikomunistični odpor. Zdi se, skratka, da je (narodni) solidarnostni čut pri
              Natlačenu (in pri celotnem katoliškem vodstvu) vendarle pretehtal nad ukrepi, ki bi
              jih zahtevala politična previdnost. Podobno bi se lahko reklo o Erzbergerju. Tudi tam
              je revolucija dobila krila s tem, da je Erzberger s svojim solidarnostno motiviranim
              protivojnim angažmajem spodjedel moralo vojskujoče se Nemčije in jo (nevede in nehote)
              spodbudil k uporu, ki ga je levica podžigala v smer revolucije. To isto nemško
              politično vodstvo iz podobnih, deloma pa tudi čisto pragmatičnih razlogov, ni hotelo
              zoper razplamteli upor kakorkoli učinkovito ukrepati, kakor temu vodstvu očita v
              svojih <emph>Spominih</emph> častitljivi glas kneza Bernharda von Bülowa.</p>
            <p>Iz prikazane primerjave naših dveh zgodovinskih likov se torej poraja vprašanje, ki
              je za našo situacijo še kako zanimivo in daljnosežno: ali bi ne mogli namreč na osnovi
              rečenega skleniti, da ima zamudniška drža našega političnega vodstva v zvezi s
              komunistično nevarnostjo pod okupacijo (ko je bilo svarečih zgledov iz tujine več kot
              dovolj: Rusija, Mehika, Španija …) pomemben del svojih korenin v svojskem razumevanju
              katoliškega družbenega nauka, ki smo ga Slovenci prevzeli iz nemškega prostora?</p>
            <p>Naj pojasnim to morda nekoliko nenavadno vprašanje z zanimivo anekdoto, o kateri nam
              poroča Ruda Jurčec v svoji avtobiografiji. Ko je namreč ta poznejši osrednji publicist
              naše politične emigracije v začetku tridesetih let študiral v Parizu, se je pripetilo,
              da se je z dr. Ivanom Ahčinom (tedanjim vodilnim katoliškim sociologom) sprehajal po
              francoski metropoli ter iskal stika s tamkajšnjimi katoliškimi časopisnimi hišami.
              Tako sta se znašla tudi v razkošni palači, v kateri je nastajal največji francoski
              katoliški časopis La Croix, ki je bil po orientaciji konservativen (kar v Franciji
              pomeni monarhističen) od glave do petá. V njej je Ahčin predstavil glavnemu uredniku
              abbéju Merklenu prošnjo, če bi lahko v njihovem odmevnem časopisu objavili kritiko
              Aleksandrove diktature, zlasti glede njenega ravnanja s katoliškimi ustanovami. Njun
              pogovor se je nadaljeval takole:</p>
            <p>»Ah, vi ste iz predelov bivše avstrijske monarhije…«, ga je abbé s kardinalskim
              obrazom prekinil.</p>
            <p>»Da, po polomu 1918 smo se priključili Hrvatom in Srbom…«</p>
            <p>»Napaka, napaka – če ste katoliški narod, bi morali ohraniti monarhijo, ki je imela
              katoliško apostolsko veličanstvo na prestolu … Sedaj žanjete, kar ste sami vsejali …
              (…) Vi ste napravili napako, ko ste pristali na porušenje habsburške monarhije in še
              sami pri tem odločilno sodelovali … Mi vam strani našega lista ne moremo dati na
              razpolago…« (Jurčec II, 129).</p>
            <p>Jurčec opisuje, kako se je Ahčin ob tem razburil in »se dalj časa samo hahljal in se
              izražal zgolj v kratkih enozložnicah«. Ahčinova reakcija (ki ima njen delež verjetno
              tudi kak bralec teh vrstic) je prav gotovo razumljiva, saj je aristokratski abbé s
              prstom pokazal na bolečo točko, v kateri se naša slovenska katoliška identiteta znajde
              v svojevrstnem protislovju. Naša katoliška elita je namreč leta 1918 s knezoškofom
              Jegličem na čelu veselo sodelovala pri rušenju »črno-žolte monarhije« s silami, ki
              vemo, da (z evfemizmom rečeno) nimajo s katolištvom prav nič skupnega. Obenem smo
              tedaj ravnali v neposrednem nasprotju z željami Svetega sedeža, ki je še leta 1921
              intenzivno delal na tem, da bi se Karl I. (ki, kot vemo, ni nikoli abdiciral) vrnil na
              prestol. Poleg tega (a to vemo danes) smo pomagali detronizirati vladarja, ki je bil
              pred kratkim beatificiran in ki mu zato težko kot katoličani (!) pripisujemo slabe
              namene, npr. da ni mislil resno s federalno ustavo, ki jo je predlagal oktobra 1918 in
              ki bi pomenila polno uresničitev naših upravičenih nacionalnih stremljenj.</p>
            <p>Navedel sem to anekdoto, ker jasno pokaže, kako daleč je slovenska katoliška zavest
              od francoske, ki je (bila vsaj tedaj še) močno zaznamovana z monarhizmom, za razliko
              od naše. No, če bomo brali Slomška, bomo videli, da je bilo pri njem na delu še veliko
              metternichovskega monarhizma, ki je preveval dunajski protijožefinski krog okrog sv.
              Klemena Dvořaka (Hofabuerja), iz katerega sta izhajala tako naš Slomšek kot tudi naš
              Baraga. Potem se pa začnejo stvari spreminjati, ko začnejo k nam (že preko Mahniča, a
              zlasti preko Kreka) prodirati krščansko-socialne zamisli Kettelerja in Vogelsanga. Te
              zamisli seveda ne moremo imeti za naravnost antimonarhistične, jih pa lahko imamo za
              a-monarhistične, v smislu, da za ta tip katoliške politične misli monarhizem ni
              ključna vsebina, pač pa je glavni poudarek na načelu solidarnosti (z določeno
              korekcijo s strani načela subsidiarnosti). To nam razlaga, zakaj sta se lahko Krek in
              Korošec tako zlahka začela poslavljati od habsburške monarhije z Majniško deklaracijo.
              Zanju (katoliška) monarhija pač ni bila katoliška politična ureditev <emph>par
                excellence</emph> in torej ni bila točka, na kateri bi bilo treba brezpogojno
              vztrajati. Kar je veljalo zanju, je veljalo za večinsko slovensko (katoliško)
              populacijo. Izjema je bil, kot vemo, le Šušteršič, ki pa se je s tem zaprl v politično
              osamo. Amonarhizem naše katoliške situacije je bil, kot rečeno, pogojen z nemško
              katoliško mislijo, kakršno je prvi utemeljil mainški škof Wilhelm Emanuel von Ketteler
              in je bil zgodovinsko motiviran v dejstvu, da se je njegova politična misel razvijala
              v kontekstu Bismarckovega antikatoliškega Kulturkampfa, v katerem se (nemška)
              monarhija ni mogla zdeti katoličanu prav posebej obetavna oblika vladavine. Od tod pa
              je sledil izrazit poudarek na solidarnosti, na socialnem čutu, na čutu za nižje sloje
              družbe, ki je tako značilen za Kettelerjevo misel, in smo videli, tudi za
              Erzbergerjevo in Natlačenovo ravnanje. V Franciji pa, kot nam kaže omenjena anekdota
              iz Jurčečeve avtobiografije, je bil odnos katoličanov do monarhizma popolnoma
              drugačen, saj, kot vemo, se je gonja proti katoličanom začela ravno s padcem
              monarhije, s francosko revolucijo, s prevzemom oblasti s strani nižjih družbenih
              slojev. Tam je v ozadju čutiti učenje tradicionalističnih avtorjev, kot sta De Maistre
              in De Bonald.</p>
            <p>Če torej potegnemo črto pod našim premislekom o podobnostih med Natlačenom in
              Erzbergerjem, vidimo, da bo težko v polnosti reflektirati dogajanje, ki je prišlo nad
              nas Slovence leta 1941 z boljševiško revolucijo, ne da bi reflektirali svojske
              značilnosti in izvire naše katoliške politične misli in v tem okviru zlasti našega (za
              nas kot katoličane) vprašljivega odnosa do habsburške monarhije, kakršnega smo
              izkazali leta 1918. Življenjski usodi bana Natlačena in ministra Erzbergerja sta v
              vsej svoji svetlosti in tragiki skrajni pomnik in svarilo, da je tak premislek še kako
              potreben.</p>
            <p>Literatura:</p>
            <p>Bernhard von Bülow, <emph>Memorie</emph>, III. zv., v it. prev. L. Emery,
              Milan1931.</p>
            <p>Christopher Dowe, <emph>Matthias Erzberger</emph>. <emph>Ein Leben für die
                Demokratie</emph>, Stuttgart 2011.</p>
            <p>Flavia Foradini, <emph>Otto d'Asburgo. L'ultimo atto di una dinastia</emph>, Trst
              2004.</p>
            <p>Ruda Jurčec, <emph>Skozi luči in sence</emph>, II. zv., Buenos Aires 1966.</p>
            <p>Jakob Kolarič, <emph>Škof Rožman</emph>, III. zv., Celovec 1977.</p>
          </div>
        </div>
      </div>
      <div type="div1">
        <head>Krimska jama</head>
        <div type="div2">
          <head>Pogovor o mrtvih v Krimski jami</head>
          <docAuthor>Anton Drobnič</docAuthor>
          <div type="div3">
            <p>Vladna Komisija za reševanje vprašanj prikritih grobišč je 26. januarja letos v
              Borovnici skupaj s predstavniki domačega občinskega sveta priredila javno tribuno o
              ureditvi zloglasne Krimske jame. Ta je leta 1942 postala najbolj znan kraj, kjer so
              morile tamkajšnje partizanske skupine in njihovi politični komisarji, v njej so
              strahotne smrti umrli številni znani Notranjci, zlasti tudi mlade žene in dekleta.
              Brezno so prvič že jeseni 1942 pregledali begunjski vaški stražarji, spomladi 1945
              slovenski domobranci, nato pa le jamarji in drugi poznavalci strašne njene skrivnosti. </p>
            <p>Pogovor je vodil zgodovinar Jože Dežman kot predsednik vladne komisije, ki je
              vprašanje Krimske jame predstavil v okviru širšega vprašanja ureditve vseh neštetih
              zamolčanih grobišč in pokopa vseh skritih žrtev komunistične revolucije. Nato je
              poznavalec kraških jam in pojavov dr. Andrej Mihevc, znanstveni svetnik pri ZRC SAZU
              in sodelavec Inštituta za raziskovanje krasa, z risbami in fotografijami jame in njene
              notranjosti nazorno pokazal, kaj se je tam zgodilo in kakšno je sedanje stanje. Tretji
              govornik je bil mag. Stane Okoliš, direktor Šolskega muzeja Slovenije in avtor dela
              »Žrtve druge svetovne vojne na ožjem Notranjskem«, ki je podrobno opisal žrtve,
              katerim grob je postalo to brezno. Na koncu sem se oglasil tudi podpisani kot
              predstavnik Nove Slovenske zaveze in opozoril na pravico vsakega človeškega bitja do
              javnega spomina in urejenega pokopa, do groba, ki človeka od pradavnine loči od
              živali, zaradi česar je NSZ vsa leta zahtevala izkop in identifikacijo vseh žrtev
              revolucije, zlasti tudi teh iz Krimske jame, ki so bile med prvimi. </p>
            <p>Pogovor o žrtvah v Krimski jami je bil v majhni dvorani borovniškega otroškega vrtca,
              ki pa je bila povsem polna. Prisotni so bili tudi župnik Janez Šilar in župan Andrej
              Ocepek s sedmimi člani oz. članicami občinskega sveta. Ta je že nekaj dni po tem
              pogovoru sprejel občinski proračun, ki ima tudi postavko o stroških za izkop žrtev iz
              Krimske jame. Borovničani nočejo ostati v preteklosti, upanje raste v
              pričakovanje!</p>
            <figure>
              <graphic url="slike_z_85/z_85_29.png"/>
              <head>Ena od spominskih maš pri Krimski jami (24. septembra 2006)</head>
            </figure>
            <figure>
              <graphic url="slike_z_85/z_85_30.png"/>
              <head>Po takih poteh so nekoč hodili<name type="author">Simon Dan</name></head>
            </figure>
          </div>
        </div>
        <div type="div2">
          <head>Geografija začetnih ritualov boljševiške revolucije</head>
          <docAuthor>Andrej Mihevc</docAuthor>
          <div type="div3">
            <p>Južno od Krima (1107m) je med globoko vrezanimi dolinami pritokov Iške, Prušnice in
              pritoki Cerkniščice visoka kraška planota. Prekrivajo jo obsežni gozdovi, le ponekod,
              kjer so tla manj kamnita, so bili gozdovi izkrčeni v pašnike, travnike in skromna
              polja. Tam so nastale vasi in zaselki, na primer Rakitna, Otave, Stražišče, Župeno in
              druge. </p>
            <p>Površje je kraško, kar pomeni, da se padavinska voda podzemno, skozi razpokano
              kamnino pretaka proti izvirom v dolinah. Pri tem pa deževnica raztaplja kamnino in
              širi razpoke. Vertikalni curki prenikajoče vode v podzemlju lahko izdolbejo velika in
              globoka brezna, v višini izvirov v dolini pa voda oblikuje bolj vodoravne jame. Na
              planoti poznamo jamarji kakih deset jam in brezen, med ljudmi pa je poznana le ena od
              njih, Krimska jama.</p>
            <p>Krimska jama je danes lahko dostopna, dostop pa je označen s smerokazi. Koordinate
              vhoda so: 45°52'14.77« 14°24'12.06«. Najlažji dostop je iz smeri Rakitne proti
              Begunjam. V vasi Beč zavijemo desno, proti SZ na makadamsko cesto, ki vodi proti
              Borovnici. Po njej se peljemo še 2,5 km, nato pa na cestnem križišču zavijemo desno
              proti SV. Po okrog 2 km zavijemo na kolovoz, ki vodi levo proti zahodu proti robu
              planote. Tudi ta odcep je označen. Po kolovozu pridemo do brezna ki je le kakih 100 m
              od roba, kjer se planota prelomi v strma pobočja doline Prušnice.</p>
            <figure>
              <graphic url="slike_z_85/z_85_31.png"/>
              <head>Prereza in tloris Krimske jame, kat. št. 293.</head>
            </figure>
            <figure>
              <graphic url="slike_z_85/z_85_32.png"/>
              <head>Vhod v Krimsko jamo. Brezno je globoko 29 m.</head>
            </figure>
            <p>Jamo so domačini poznali že od nekdaj. Njen prvi raziskovalec pa je bil jamar Ivan
              Dolar iz Logatca. O obisku je napisal zapisnik, narisal skico jame, oboje pa vložil v
              Kataster jam. Jama je bila registrirana pod zaporedno katastrsko številko 293. Dolar
              je jamo obiskal v spremstvu domačinov, Jožeta Štritofa iz Kranjč in Antona Popita ter
              Alojzija Zalarja iz Gornjih Otav 22. oktobra 1933. </p>
            <p>Med vojno, v začetku septembra 1942 je jamo obiskala vaška straža iz Begunj in
              okoliških vasi, potem ko se je raznesla govorica o pobojih pri njej. V jami so videli
              desetine napol razpadlih trupel, opis tega obiska pa je bil tudi objavljen. </p>
            <p>Po vojni je jamo obiskalo le malo jamarjev, pa še tisti se o tem niso upali govoriti,
              še manj pa pisati. Prvi zapisnik o obisku jame je zato nastal šele leta 1982. Avtor
              zapisnika jamar Gregor Pintar je zapisal, da se v jami še vedno vidi precej kosti, da
              pa so te razmetane in razbite. Ugotavlja tudi, da je jama plitvejša kot v času
              Dolarjevega obiska ter da so po vojni v jamo zmetali precej ljudi in da bi to zakrili,
              še precej različnega materiala. </p>
            <p>Jamo smo obiskali v okviru naloge ugotavljanja obstoja in obsega prikritih vojnih
              grobišč v kraških jamah po naročilu Ministrstva za delo, družino in socialne zadeve
              oziroma Komisije vlade RS za reševanje vprašanja prikritih grobišč novembra 2007. Jamo
              smo izmerili ter fotografirali, o ugotovitvah pa smo poročali naročniku raziskave. Tu
              povzemamo poglavitne ugotovitve s tega poročila.</p>
            <p>Jama je nastala ob skoraj vertikalnem prelomu, ki poteka v smeri SZ-JV. Lijakast
              vhod, ki ima dimenzije 8 x 10 m se nekaj metrov pod površjem zoži. Sledi 20 m globoko
              vertikalno brezno, ki se z globino zoži a tudi razpotegne ob omenjeni razpoki. Dno je
              tako le še največ 3 m široko, taka širina pa je le v dolžini 3 m. Ostali del dna je
              ozek, širok okrog 1 m. </p>
            <p>Na dnu vhodnega brezna je več 4 in 8 m dolgih hlodov, ki stojijo pokonci. Zasuti so z
              nametanim kamenjem, listjem in manjšimi kosi lesa. Na JV delu razpoke se lahko v 0,4
              do 0,6 m širokem breznu spustimo še 9 m niže v stransko brezno. Na dnu je to brezno
              široko manj kot 1 m. Ker je nastalo ob isti razpoki kot glavni del jame, se vanj
              vsipata grušč in kamenje, pomešana s kosi lesa in listjem.</p>
            <figure>
              <graphic url="slike_z_85/z_85_33.png"/>
              <head>Pogled skozi vhodno brezno navzgor. Vidno je, da je brezno razpotegnjeno ob
                prelomu.</head>
            </figure>
            <p>Človeške kosti so v jami povsod, zložene so na v razpoki zagozdeno skalo na SZ delu
              jame, ležijo na površini ali pa so pomešane med kamenje in trohneči les. Kosti se
              vsipajo tudi skozi razpoko v najnižji del jame na dno stranskega brezna. Kosti
              pripadajo večjemu številu ljudi, več pa se brez izkopavanja danes, po 70 letih, ne da
              ugotoviti.</p>
            <p>V jamo je bilo vrženo tudi 1,5 m3–2 m3 hlodovine. Les, ki je bil požagan in razrezan,
              je bil v jamo najbrž vržen z namenom zasipavanja, vendar pa o lesu v jami poroča že
              Dolar leta 1933, tako da ne vemo, kateri les je bil nametan v jamo po vojni. Dolar
              govori o globini brezna 25 m, mi pa smo izmerili le 20 m, vendar nismo imeli iste
              izhodiščne točke in je lahko razlika manjša. Obisk jame leta 1942 govori o truplih na
              površju, kosti pa so danes močno pomešane s kamenjem. To bi kazalo na precejšnje
              nasipanje dna jame. Morda je bilo dno jame nasuto in se je nato posedlo. Na posedanje
              in vsipanje po razpoki navzdol bi kazala tudi tla pod vhodnim breznom. Na SZ delu so
              tla vsaj dva m nižja, posedena v nižji prostor. Debeline nasutja se ne da ugotoviti
              tudi v stranskem breznu. Njegovo dno je 9 m nižje kot glavno dno in je z njim povezano
              z razpoko, skozi katero so se vsipale tudi človeške kosti, razpoka pa lahko gre še
              veliko globlje.</p>
            <p>Načrt in fotografije Andrej Mihevc </p>
            <figure>
              <graphic url="slike_z_85/z_85_34.png"/>
              <head>Dno pod vhodom. V ozkem prostoru so nametani hlodi. Na sliki je dr. Mitja
                Ferenc.</head>
            </figure>
            <p>Viri:</p>
            <p>Kataster jam Inštituta za raziskovanje krasa ZRC SAZU in Jamarske zveze
              Slovenije.</p>
            <p>Anonimus, 1943: V znamenju osvobodilne fronte, p. 138, Ljubljana.</p>
            <p>Mihevc, A., 2011: Poročilo o ugotavljanju obstoja in obsega prikritih vojnih grobišč
              v kraških jamah. V Dežman, J., (ur.): Resnica in sočutje : prispevki k črni knjigi
              titoizma : poročilo Komisije Vlade Republike Slovenije za reševanje vprašanj prikritih
              grobišč 2009–2011, Ljubljana.</p>
            <figure>
              <graphic url="slike_z_85/z_85_35.png"/>
              <head>V znak pietete so jamarji zložili kosti na varno mesto in jih zaščitili pred
                padajočim kamenjem.</head>
            </figure>
          </div>
        </div>
        <div type="div2">
          <head>Prihodnost 20. stoletja</head>
          <docAuthor>Jože Dežman</docAuthor>
          <div type="div3">
            <p>Slovenska sprava (čeprav v procesu demokratizacije slovenske družbe v 80. letih
              pomemben projekt) je temeljila na utopični domnevi, da v pravni državi zločinci, ki so
              zagrešili vojne zločine, zločine proti človečnosti in genocid, ne bodo preganjani, in
              da se bodo žrtve zadovoljile s ponujenimi spravnimi obredi in t.i. spravnim obeliskom.
              Vendar taka sprava brez prošnje storilcev za odpuščanje, brez pokore, resnice,
              pravice, odškodovanja žrtev ni možna. Zato v tem prispevku nakazujem nekaj možnih
              pristopov pri ugotavljanju predvsem totalitarne politične kriminalitete v dobro mirne,
              solidarne, demokratične prihodnosti. </p>
            <p>Slovenska nacija si je na podlagi zgodovinskih uspehov v 20. stoletju (predvsem
              zaradi združitve večine etničnega ozemlja, dosega samostojne demokratične Republike
              Slovenije) prav gotovo dolžna in sposobna utreti tako pot. </p>
            <p>V Odpadniški zgodovini Tahddeus Russel predlaga vstop v svet »slabih« Američanov.
              Pripoveduje zgodbo »slabih« Američanov – pijancev, prostitutk, »lenih« sužnjev in
              belih delomrznežev, zločincev, mladoletnih prestopnikov, nesramnih homoseksualcev in
              drugih, ki so delovali pod ameriško družbo – in prikazuje, kako so oblikovali naš
              svet, ustvarili nove užitke in razširili meje svobode. To je zgodovina iz jarka (from
              the gutter up).«<note place="bottom" n="1"><p>Russel, Tahddeus. Renegade History of
                  the United States</p></note></p>
            <p>S podobnim obratom se lahko lotimo tudi zgodovin »velikih ljudi«. Ali človeško
              bojevanje za oblast in premoč nad soljudmi ni praviloma povezano s takšno ali drugačno
              kriminaliteto: „Tako znanstveno kot javno mnenje priznavata, da kakor je lahko
              misliti, da civilizirani ljudje spoznajo barbare kot nasilne in nasilje kot barbarsko,
              pa so bile zahodna civilizacija in različne oblike nasilja vedno tesno povezane. Do
              sedaj je kolektivno nasilje običajno izhajalo iz osrednjih političnih procesov
              zahodnih dežel. Zatirani so udarjali v imenu pravičnosti, privilegirani v imenu reda,
              tisti vmes v imenu strahu. Velike spremembe v razmerju (evropskih) sil so se
              praviloma opirale na izjemna gibanja kolektivnega nasilja, ki so bila tudi glavni
              vzrok za le-te spremembe.«</p>
            <p>Naslednje sito, ki je nadvse uporabno za razvoj naše občutljivosti za krepostnost ali
              zavrženost človeškega početja, so človekove pravice, človekovo dostojanstvo in druga
              načela in ukrepi, s katerimi skušajo družbe doseči stanje boljšega sožitja.</p>
            <p>Rok Svetlič opredeljuje sodobni pomen človekovih pravic kot kraj, »kjer živi
              neuresničljivi projekt v veliko manj nevarni obliki, kot če 'svobodo' išče narod ali
              družbeni razred. Žal še nismo sposobni sprejeti, da človekove pravice ne Osvobajajo:
              ničesar ne povedo o Smislu, Sreči, Uspehu itd. Jamčijo le za brezpogojno, tj.
              kategorično svobodo-od. Za prostost. …</p>
            <p>Človekove pravice ostajajo jedro politične morale in brezpogojno zavezujoče. So
              'najboljši' instrument za reguliranje sobivanja v okviru zavezujoče podobe človeka in
              sveta. Mirnega prebivališča pa človeku vseeno ne morejo nuditi. Kultura človekovih
              pravic ni prehod v novo paradigmo, pač pa le relativno varen način čakanja nanjo.«</p>
            <p>Podobno kot gornji pogled na človekove pravice je lahko v prihodnost usmerjeno tudi
              psihoterapevtsko odlaganje travmatskih bremen zgodovine: »Običajen odgovor na
              grozodejstva je, da jih izrinemo iz zavesti. Nekatere kršitve družbenega dogovora so
              preveč strašne, da bi jih izrazili – to je pomen besede neizrekljivo. Vendar pa
              grozodejstva nočejo biti pokopana. Enako močno kot hotenje po pozabi je prepričanje,
              da zanikanje ne deluje. Ljudska modrost je polna duhov, ki nočejo počivati v svojih
              grobovih, dokler njihova zgodba ni povedana. Resnica hoče na plan. Spominjanje in
              pripovedovanje resnice o strašnih dogodkih sta prvi pogoj za okrevanje družbenega reda
              in ozdravitev posameznih žrtev.«</p>
            <p>Ko švedski poročevalec omeni, da na Švedskem skoraj vsi mladostniki vedo za
              holokavst, le nekaj odstotkov pa jih ve za gulage, nas opozori na dejstvo, da
              neuravnoteženo dojemanje zločinov totalitarnih sistemov ni le značilnost napetih
              razhajanj v slovenski družbi. </p>
            <p>Slovenski položaj je v Evropi poseben v toliko, da ima Slovenija sedemdesetletno
              izkušnjo s tremi totalitarnimi režimi, saj se je kot žrtev in kot storilec izvila
              izpod fašizma, nacionalsocializma in titoizma, v manjši meri pa je izkusila še
              madžarski – Horthyjev in hrvaški – Pavelićev režim.</p>
            <p>Kako zapleteni so procesi odkrivanja resnice pod številnimi tabuji titoizma, nam kaže
              npr. dolgoletno delo in velika nasprotja v stališčih do vojnih zločinov in zločinov
              proti človečnosti pri odkrivanju več kot 600 prikritih morišč in grobišč v Sloveniji,
              pa to, da je slovensko Ustavno sodišče sprejelo 17 odločb, ki razmejujejo totalitarni
              titoizem od demokratične Slovenije. </p>
            <p>Filozofsko izhodišče, ki nas lahko v tem opredeljevanju usmerja, je razlikovanje med
              instrumentalizmom in personalizmom: »Instrumentalizem je odnos, ki ne upošteva osebe
              kot cilja (namen? – goal), ampak v najboljšem primeru kot sredstvo. Nasprotno pa je za
              personalista vsaka oseba vedno cilj (namen?). Personalistov glavni namen je napredek
              (razcvet - flourishing) vsake osebe.«<note place="bottom" n="2"><p>Bojan Žalec: On Not
                  Knowing Who We Are: The Ethical Importance of Transcendent Anthropology, Synthesis
                  philosophica, Zagreb, let. 26, št. 1. avg. 2011.</p></note></p>
            <figure>
              <graphic url="slike_z_85/z_85_36.png"/>
              <head>Dve možnosti – Odprta prihodnost<name type="author">Simon Dan</name></head>
            </figure>
            <p>Da bi sploh dojeli dejavnike, ki so uničevali življenja in darove ljudi, da bi
              skušali opredeliti njihove posledice v temeljnih človeških razmerjih, obenem pa
              odkrivali dejavnike, ki so omogočali njihovo preživetje in tudi osebni razvoj žrtev,
              nam manjkajo še številne raziskave. </p>
            <p>Ker v slovenskem primeru poteka intenzivna razprava predvsem o titoizmu, bom nakazal
              nekaj prvin, ki naj usmerjajo našo pozornost.</p>
          </div>
          <div type="div3">
            <head>Politični kriminalci</head>
            <p>Maova biografija nas opozori na nekaj značilnosti političnega kriminalca. </p>
            <p>Rojen je bil v kmečkem okolju, vendar ne mara napornega garanja. Je v sporu z očetom.
              Njegovo vladanje zaznamuje sovraštvo do kulture, v kateri je bil rojen. </p>
            <p>Pri štiriindvajsetih letih je Mao v komentarjih h knjigi o sistemu etike izpovedal
              svoje moralno bistvo, katerega jedro je bil njegov »jaz«. On nad vsem drugim in vsemi
              drugimi, vedno zadovoljiti sebe, vsi drugi so tu zanj. Poudarja, da ima obveznosti le
              do sebe, ne za kogarkoli drugega. Popolna sebičnost in neodgovornost sta v srčiki
              Maovega pogleda na življenje.<note place="bottom" n="3"><p>Nekaj citatov: »Ne strinjam
                  se s stališčem, da si moralen, če je motiv tvojih dejanj koristiti drugim.
                  Moralnosti ni treba določati v odnosu do drugih. … Ljudje, kot sem jaz, hočejo …
                  povsem potešiti svoja srca in s tem imajo avtomatsko najbolj dragocene moralne
                  kode. Seveda so ljudje in stvari na svetu, toda so samo zame.«</p><p>»Ljudje, kot
                  jaz, imamo dolžnosti le do sebe, ne do drugih ljudi.«</p><p>»Ne mislim, da imajo
                  te (zapovedi kot ‘ne ubijaj’, ‘ne kradi’ in ‘ne obrekuj’) kaj opraviti z vestjo.
                  Mislim, da so le zaradi lastnega interesa in samoohranitve.« Upoštevati je treba
                  le »izključno preračunavanje zase in absolutno ne ubogati zunanjih etičnih
                  kodeksov ali t.i. občutka odgovornosti … «</p></note>
            </p>
            <p>Naslednja osrednja prvina v Maovem značaju je bil užitek v prevratu in uničevanju.
              Zavračal je konfucijski ideal velike enakosti in harmonije. </p>
            <p>»Mao je povedal svojemu notranjemu krogu, da ni važno, če ljudje umirajo – in še to
              smrt je treba proslavljati. Kot tako pogosto je ta odnos veljal le za druge ljudi, ne
              zanj. Vse življenje je bil obseden s tem, kako uiti smrti tako, da je naredil vse, kar
              je mogel, da je izpopolnjeval svojo varnost in izboljševal svojo zdravstveno
              nego.«</p>
            <p>Nihal je med nacionalizmom in komunizmom. Potem pa je postal plačanec, ki leta 1921
              dobi prvi denar iz Moskve. </p>
            <p>Giblje se na robu, leta 1927 postane razvpit lopovski poglavar. </p>
            <p>Živi razkošno življenje, si privošči žene in ljubice.</p>
            <p>Novembra 1931 dobi moskovski blagoslov in začne velike čistke v komunistični
              partiji.</p>
            <p>Njegovi komunistični poskusi so bili strašne katastrofe – npr. Mao izvaža hrano,
              Kitajci pa umirajo od lakote. V letih 1949-1950 je prišlo do »spopada tiranov« med
              Stalinom in Maom tako kot skoraj sočasno med Stalinom in Titom.</p>
            <p>Maova ambicija (kot vseh komunistov) je bil izvoz revolucije, vendar izvoz maoizma ni
              uspel. Ni postal svetovna velesila.</p>
            <p>Ali ni bilanca jugoslovanskega tirana Josipa Broza Tita zelo podobna. Tako njegova
              Jugoslavija kot njegovi neuvrščeni (npr. Gadafi, Mubarak in drugi diktatorji) so
              doživeli klavrn konec.</p>
            <p>Vendar sta tako Mao kot Tito zaplodila mnogo političnih kriminalcev z enakim
              sprevrženim značajem. Mnogo jih še živi med nami. </p>
            <p>Najbolje jih lahko obsodijo pričevanja njihovih žrtev.</p>
          </div>
          <div type="div3">
            <head>Ljudska oblast</head>
            <p>Alenka Puhar je duhovito ilustrirala razmerje med kolektivizmom in subjektom, ko piše
              o dojemanju človekovih pravic pri slovenskih stalinistih. Slovenski narodnoosvobodilni
              svet je pripravljal »tudi Izjavo SNOS o pravicah in dolžnostih – koga neki? Skupina
              avtorjev … je zapisala: »državljana«. Tik preden je bil sklep sprejet, je besedilo
              (kot tako rekoč vse, vedno) pošteno pregledal Boris Kidrič. Kot izrazit nasprotnik
              individualnega in/ali komunist je črtal besedo »državljana« in zapisal »ljudstva«.
              Izjava, ki naj bi se izjasnila za pravice človeka (že dodajanje dolžnosti je bilo
              nekoliko neprimerno), je torej z avtoriteto plenuma SNOS naznanila »pravice in
              dolžnosti slovenskega ljudstva«. </p>
            <figure>
              <graphic url="slike_z_85/z_85_37.png"/>
              <head>Dve možnosti – Zaprta prihodnost<name type="author">Tamino
                Petelinšek</name></head>
            </figure>
            <p>Kljub strokovnim ugovorom je »v izjavi iz leta 1944 je ostalo ljudstvo. Še več. V
              povojni Jugoslaviji (oz. med komunisti ali v režimu) so termini, ki izražajo množino,
              dobili v besedovanju o človekovih pravicah tako rekoč ekskluzivno pravico. V govorih
              in slavnostnih člankih se kar naprej govori o ljudstvu, narodu, množicah, masah,
              proletariatu. Človek se je nekje izgubil.«</p>
            <p>Zato je razumljivo, da »Jugoslavija decembra 1948 ni hotela glasovati za Splošno
              deklaracijo človekovih pravic – v družbi vseh drugih socialističnih držav ter Savdove
              Arabije in Južne Afrike, 8 vsega skupaj – ker je imel njen režim bistveno drugačne
              poglede na človeka in njegove pravice kot večina članic OZN oziroma soustvarjalci
              deklaracije. Vladimir Ribnikar, če navedem enega od mnogih, je to poudaril z mislijo,
              da deklaracija raste iz zmot buržoazne, individualistične filozofije 18. in 19.
              stoletja, v sodobnem svetu pa »imajo pravice države prednost pred tako imenovanimi
              pravicami posameznika...«</p>
            <figure>
              <graphic url="slike_z_85/z_85_38.png"/>
              <head>Odločal bo spomin<name type="author">Silvo Drobnič</name></head>
            </figure>
            <p>Puharjeva opozarja, da je bil Nagodetov proces pravzaprav proces proti ljudem, ki so
              obveščali Zahod, da se v Jugoslaviji kršijo človekove pravice. In v Jugoslaviji je
              »bilo ves čas onemogočeno, kar pomeni tudi prepovedano, vsakršno samoorganiziranje in
              svobodno združevanje – tudi organiziranje s ciljem varovanja človekovih pravic«.<note
                place="bottom" n="4"><p>Puhar, Alenka: In nenadoma smo se nehali vesti kot ovce.
                  Ampak, junij/julij 2008</p></note>
            </p>
          </div>
          <div type="div3">
            <head>Moški, ženske, otroci … – med spoloma in med generacijami</head>
            <p>Naj opozorim na nekaj empiričnih dejstev 20. stoletja na Slovenskem.</p>
            <p>Če upoštevamo demografsko statistiko iz leta 2000, je bilo do leta 1975 rojenih
              skoraj sedem desetin prebivalcev Slovenije.<note place="bottom" n="5"><table
                  rend="frame" xml:id="Table1">
                  <row>
                    <cell>rojeni</cell>
                    <cell>število</cell>
                    <cell>%</cell>
                  </row>
                  <row>
                    <cell>Do 1869</cell>
                    <cell>34</cell>
                    <cell>1,7</cell>
                  </row>
                  <row>
                    <cell>1870-1879</cell>
                    <cell>365</cell>
                    <cell>17,9</cell>
                  </row>
                  <row>
                    <cell>1880-1889</cell>
                    <cell>665</cell>
                    <cell>32,6</cell>
                  </row>
                  <row>
                    <cell>1890-1899</cell>
                    <cell>978</cell>
                    <cell>47,9</cell>
                  </row>
                  <row>
                    <cell>vseh</cell>
                    <cell>2042</cell>
                    <cell>100,0</cell>
                  </row>
                </table></note>
            </p>
            <p>Travmatski udarci totalitarizmov so prizadeli večino od njih, npr. izguba življenja,
              zdravja, razpad družine, izguba premoženja, nižji družbeni položaj, diskriminacija in
              segregacija zaradi vojnih vlog, razrednega položaja, svetovnonazorske izbire,
              političnega prepričanja.<note place="bottom" n="6"><table rend="frame" xml:id="Table2">
                  <row>
                    <cell/>
                    <cell>število</cell>
                    <cell>%preb.</cell>
                  </row>
                  <row>
                    <cell>prebivalcev</cell>
                    <cell>1500000</cell>
                    <cell>100</cell>
                  </row>
                  <row>
                    <cell>nemško izganjanje Slovencev</cell>
                    <cell>80000</cell>
                    <cell>5,3</cell>
                  </row>
                  <row>
                    <cell>beguncev iz Slovenije v titoizmu</cell>
                    <cell>60000</cell>
                    <cell>4,0</cell>
                  </row>
                  <row>
                    <cell>mobilizirancev v komunistične in protikomunistične enote ter okupatorske
                      vojske</cell>
                    <cell>200000 </cell>
                    <cell>13,3</cell>
                  </row>
                  <row>
                    <cell>žrtev</cell>
                    <cell>105000</cell>
                    <cell>7,0</cell>
                  </row>
                  <row>
                    <cell>izgon, pobeg, optiranje nemške in italijanske manjšina po 2. svetovni
                      vojni</cell>
                    <cell>50000</cell>
                    <cell>3,3</cell>
                  </row>
                  <row>
                    <cell>okupatorski zapori in taborišča</cell>
                    <cell>50000</cell>
                    <cell>3,3</cell>
                  </row>
                  <row>
                    <cell>titoistični zapori in taborišča</cell>
                    <cell>50000</cell>
                    <cell>3,3</cell>
                  </row>
                  <row>
                    <cell>invalidov</cell>
                    <cell>40000</cell>
                    <cell>2,7</cell>
                  </row>
                  <row>
                    <cell>sirote</cell>
                    <cell>30000</cell>
                    <cell>2,0</cell>
                  </row>
                  <row>
                    <cell>konfiskacije, zaplembe, nacionalizacije</cell>
                    <cell>100000</cell>
                    <cell>6,7</cell>
                  </row>
                  <row>
                    <cell>ekonomska emigracija na Zahod po 2. svetovni vojni</cell>
                    <cell>200000</cell>
                    <cell>13,3</cell>
                  </row>
                  <row>
                    <cell>Partijci in člani partizanske veteranske organizacije</cell>
                    <cell>200000</cell>
                    <cell>13,3</cell>
                  </row>
                  <row>
                    <cell>vojna in po vojni</cell>
                    <cell>1165000</cell>
                    <cell>77,7</cell>
                  </row>
                </table></note> Taki najhujši udarci so po vojni prizadeli več ljudi kot med
              vojno.</p>
            <p>Številke, ki jih navajam, so bolj kazalci kot potrjena dejstva. Preglednica pa je
              nepopolna tudi zato, ker so se mnogi ljudje znašli v več žrtvenih skupinah (umor,
              zaplemba premoženja, tabu, diskriminacija …), prav tako je težko potegniti strogo mejo
              med leti 1941-1945 in po 1945. Tako statistika oblastnih dejanj, ki so bila v
              nasprotju z domačim in mednarodnim pravom, ki so kršila temeljne civilizacijske norme,
              kot tudi kakovostna raziskava njihovih posledic, je dolgoročen raziskovalni cilj.</p>
            <p>Kako obsežno delo nas pri raziskovanju totalitarne kriminalitete čaka, naj ponazorim
              s primerom. </p>
            <p>Slovenska demografska statistika iz leta 2000 nam pove, da je bilo med prebivalci
              Slovenije, starimi nad 50 let, bistveno več žensk kot moških (336771: 256345).<note
                place="bottom" n="7"><table rend="frame" xml:id="Table3">
                  <row>
                    <cell/>
                    <cell/>
                    <cell/>
                    <cell>moški</cell>
                    <cell>moški</cell>
                    <cell>moški</cell>
                    <cell>ženske</cell>
                    <cell>ženske</cell>
                    <cell>ženske</cell>
                  </row>
                  <row>
                    <cell>2000</cell>
                    <cell>število</cell>
                    <cell>% preb.</cell>
                    <cell>število</cell>
                    <cell>% moških</cell>
                    <cell>% preb.</cell>
                    <cell>število</cell>
                    <cell>% ženks</cell>
                    <cell>% preb.</cell>
                  </row>
                  <row>
                    <cell>Nad 50 let</cell>
                    <cell>593116</cell>
                    <cell>29,8</cell>
                    <cell>256345</cell>
                    <cell>26,4</cell>
                    <cell>12,9</cell>
                    <cell>336771</cell>
                    <cell>56,8</cell>
                    <cell>16,9</cell>
                  </row>
                  <row>
                    <cell>25-50 let</cell>
                    <cell>765082</cell>
                    <cell>38,4</cell>
                    <cell>391603</cell>
                    <cell>40,3</cell>
                    <cell>19,7</cell>
                    <cell>373479</cell>
                    <cell>48,8</cell>
                    <cell>18,8</cell>
                  </row>
                  <row>
                    <cell>Do 25 let</cell>
                    <cell>631896</cell>
                    <cell>31,8</cell>
                    <cell>324794</cell>
                    <cell>33,4</cell>
                    <cell>16,3</cell>
                    <cell>307102</cell>
                    <cell>48,6</cell>
                    <cell>15,4</cell>
                  </row>
                  <row>
                    <cell>vseh</cell>
                    <cell>1990094</cell>
                    <cell>100,0</cell>
                    <cell>972742</cell>
                    <cell>100,0</cell>
                    <cell>48,9</cell>
                    <cell>1017352</cell>
                    <cell>51,1</cell>
                    <cell>51,1</cell>
                  </row>
                </table></note> Vsaj del razlike gre pripisati hudim izgubam moškega prebivalstva
              med drugo svetovno vojno in stalinistično revolucijo. Od trenutno popisanih okoli
              97.000 smrtnih žrtev je bilo več kot 90 % moških. Če tem moških prištejemo še padle
              vojake v prvi svetovni vojni (okoli 35.000), potem lahko smrt več kot 130.000 moških
              ocenimo kot najhujšo katastrofo 20.stoletja. Bila je posledica militarizacije družbe,
              razvoja vojaške industrije ter splošne in obvezne mobilizacije, ki je bila sama po
              sebi strašen politični kriminal. </p>
            <p>Delni podatki povedo, da so bili v 1. svetovni vojni med najbolj prizadetimi letniki
              1870-1899, posebej pa letniki 1880-1899. V drugi svetovni vojni so najbolj na udaru
              letniki med 1900 in 1926, posebej pa letniki 1905-1925. Mobilizacijska slika v drugi
              svetovni vojni je veliko bolj zapletena kot v prvi, saj je v partizanski vojski manj
              kot 30.000 smrtnih žrtev, nekako prav toliko pa jih je tudi med žrtvami iz
              protikomunističnih enot (večinoma žrtve izvensodnih pobojev po 2. svetovni vojni) in
              mobiliziranci v nemško, italijansko in madžarsko vojsko. </p>
            <p>Če so bili po prvi svetovni vojni veterani poražene habsburške monarhije
              zapostavljeni v primerjavi z zmagovitimi srbskimi veterani, pa so postavili spomenike
              svojim mrtvim, skrbeli za invalide. Po drugi svetovni vojni so bili (živi in mrtvi)
              protikomunisti in njihove družine sistematično preganjani in diskriminirani, nič bolje
              se ni godilo mobilizirancem v okupatorske armade in njihovim svojcem. </p>
            <p>Za vse stotisoče slovenskih veteranov (med njimi je bilo verjetno krepko več kot
              60.000 vojnih invalidov) pa je bilo značilno, da jih niso preučevali in zdravili
              zaradi posttravmatske stresne motnje. Ali je tudi v Sloveniji odhod večine moških v
              najlepših letih sprožil revolucijo v partnerskih razmerjih, ki jo nekateri obravnavajo
              pod izhodiščem odsotni oče – močna mati, nekateri kot razpad patriarhata, vsekakor pa
              je del procesa, ki tako moštvo kot ženstvo usodno zaposluje.</p>
            <p>Prav tako potrebno je opozorilo o vdovah in sirotah. </p>
            <p>Ne poznamo niti števila vojnih vdov in sirot. Navajam le nekaj usmerjevalnih
              podatkov. Po eni navedbi je bilo po 1. svetovni vojni v Sloveniji v mejah Dravske
              banovine 8.000 vojnih vdov in 17.000 vojnih sirot.<note place="bottom" n="8"><p>Petra
                  Svoljšak: Poizkus ocene vojaških in civilnih izgub (žrtev) med 1. svetovno vojno,
                  Množi</p><p>ne smrti na Slovenskem, zbornik referatov 29. zborovanja slovenskih
                  zgodovinarjev, Izola 1998, str.232.</p></note> Po drugi svetovni vojni so pod
              okriljem partizanske veteranske organizacije skrbeli za 12.228 sirot. Vendar je bilo
              poleg njih verjetno še več sirot, ki so ostale za tabuiziranimi mrtvimi. Eno od
              režimskih poročil tako omenja, da je bilo drugih vojnih sirot brez obeh staršev nad
              1.800, z enim od staršev pa nad 6.000. Torej že po teh podatkih lahko sklepamo, da je
              bilo po 2. svetovni vojni več kot 21.000 vojnih sirot. In verjetno več vojnih vdov kot
              po 1. svetovni vojni. Torej lahko domnevamo, da je bilo po obeh svetovnih vojnah v
              Sloveniji ob nekaj sto tisoč travmatiziranih odraslih moških verjetno več kot 20.000
              vdov in več kot 40.000 sirot. Ne o vdovah ne o sirotah, razen statistično obrobnih
              populacij t.i. ukradenih otrok in ilegalčkov, nimamo raziskovalnih poročil. Koliko
              družinskih in režimskih podpor in zlorab jih je doletelo. Tema, ki na široko odpira
              vrata k temeljnim raziskavam odnosov v družinah in posebej medgeneracijskih odnosov,
              je npr., koliko travme je nepredelane, nepresežene ne-zavedno prešlo v nove
              generacije. Tema zamolčanih sirot in njihovih pomorjenih in preživelih najbližjih je s
              silovitim odmevom vstopila v slovensko javnost z dokumentarcema Jožeta Možine
              Zamolčani – moč preživetja (2004, Jurčičeva nagrada) in Mirana Zupaniča Otroci s
              Petrička (2007, slovenski film leta).</p>
            <p>Gornje navedbe kažejo, koliko dela je še pred nami. Problemi so tako celoviti, da
              zahtevajo raziskovalni in miselni napor tako teologije kot filozofije in širokega
              kroga različnih znanosti. Omenimo npr., da v Poročilu 3 Komisije Vlade RS za reševanje
              vprašanj prikritih grobišč sodelujejo zgodovina, pravo, kriminalistika, filozofija,
              psihoterapija, arheologija, antropologija, speleologija. Ta dialog med strokami je
              potrebno še razvijati.</p>
            <figure>
              <graphic url="slike_z_85/z_85_39.png"/>
              <head>Odločal bo spomin<name type="author">Silvo Drobnič</name></head>
            </figure>
            <p>Druga perspektiva je razvoj mednarodnih pobud. Slovenija pomembno vpliva na območje
              Zahodnega Balkana, saj je v njej proces kritičnega soočenja s titoizmom tudi pod
              vplivom evropskih spodbud napredoval, v drugih republikah nekdanje Jugoslavije pa se
              soočajo s posledicami vojn in zločinov v 90. letih 20. stoletja. Tako kot je potrebna
              kritična koalicija proti totalitarizmom na območju nekdanje Jugoslavije, je zahtevna
              naloga tudi vzpostavitev dialoga za skupno evropsko zgodovinsko zavest med evropskim
              Zahodom in Vzhodom. Npr. Združenje evropskega spomina in vesti želi preprečiti
              nestrpnost, ekstremizem, protidemokratična gibanja in ponovno pojavljanje kakršne koli
              totalitarne oblasti v prihodnosti, podpira delovanje vseh ustanov, ki želijo doseči
              spravo s totalitarnimi režimi v Evropi. </p>
            <p>Taki pristopi nam bodo olajšali obsodbo političnih kriminalcev 20. stoletja in bodo
              pomagali njihovim žrtvam.</p>
          </div>
        </div>
      </div>
      <div type="div1">
        <head>Odstiranja</head>
        <div type="div2">
          <head>Anton Grčman in njegova pisma svakinji</head>
          <docAuthor>Ivanka Kozlevčar</docAuthor>
          <div type="div3">
            <head>Nadaljevanje</head>
            <p>Pred prvima dvema pismoma sem predstavila Grčmanov rojstni kraj, njegovo izvorno
              družino in začetke njegovega duhovništva. O vsem tem pripoveduje tudi sam v navedenih
              dveh pismih, kar ste lahko brali. Tukaj bi za uvod na kratko predstavila prihod
              slovenskih beguncev v Argentino in težave v novi deželi, da bi bolje razumeli
              Grčmanovo pot. Pri tem sem se naslonila na oddajo na radiu Ognjišče 8. junija 2008 z
              naslovom Prihod povojne emigracije v Argentino, v kateri je predstavljen prispevek
              arhitekta Jureta Vombergerja Ob šestdesetletnici začetka prihajanja slovenskih
              beguncev v Argentino. </p>
            <p>Begunci, ki so se bali, da jih zatočiščne dežele izročijo jugoslovanskim oblastem, so
              se odločili za izselitev, kakor hitro je bilo mogoče. V Argentino je že 1947 odšlo
              devet duhovnikov, januarja 1947 sta tja prišla Jože Košiček in Anton Grčman. Za njima
              je prišlo okoli 1200 družin in 3000 posameznikov, skupno kakih 7.000 ljudi. Popis
              beguncev hrani arhiv društva Zedinjena Slovenija in Društva Slovencev. Vsi so se
              izkrcali v Buenos Airesu, čeprav so prihajali iz raznih pristanišč in raznih taborišč.
              V Buenos Airesu so se morali registrirati z osebnim dokumentom, ki so ga dobili
              večinoma pri Rdečem križu. Pri tem je bilo veliko težav zlasti zaradi različne pisave
              pri zapisu c, h, j in šumnikov (Jurij so prebrali Hurih itd.). Tako so tudi ime Anton
              Grčman zaradi težave s črko č spremenili v Antonio Greman, ki mu je ostalo. </p>
            <p>V imigrantskem hotelu so bili lahko le nekaj dni, nato pa so morali sami poskrbeti za
              bivališče in delo. Tudi izobraženci so morali prijeti za vsako delo, ker svojega dela
              zaradi jezika in drugačnih razmer ne bi mogli opravljati, tudi če bi ga dobili. Največ
              Slovencev je ostalo v Buenos Airesu. Stiskali so se v vsemogočih prostorih v nemogočih
              razmerah. Nekaj jih je šlo na zahodno stran, v daljno Mendozo, bolj podobno Sloveniji,
              češ da bodo tam lažje dobili delo in stanovanje. Mladi, bolj športno usmerjeni, so šli
              še dalje v gorske Bariloche, nekaj samskih tudi na jug v Patagonijo. Pri naseljevanju
              v Buenos Airesu jim je pomagal zlasti duhovnik msgr. Janez Hladnik, doma iz Rovt, ki
              je kupil več sveta v Lanusu, zdaj delu Buenos Airesa, ga razparceliral in dal za nizko
              ceno družinam. Tam je zdaj Slovenska vas. Tudi v drugih delih zdaj že razraslega
              Buenos Airesa so se med seboj povezane skupine slovenskih beguncev naseljevale bolj
              strnjeno, tako so mogla nastati slovenska središča, npr. San Justo, San Martin,
              Carapachay, Ramos Mejia, Castelar (Moron), Ramon Falcon, Lanus, v katerih so zgradili
              svoje cerkve, dvorane, prostore za pouk in športna igrišča. Begunec Jože Ziherl mi je
              rekel: »Umrl bi, če se ne bi v teh prostorih srečevali in imeli vsaj konček
              slovenskega življenja.« Vedeti moramo, da so bili sami goloroki, ko so darovali ves
              svoj prosti čas, svoje darove in tudi težko prisluženi denar za ta središča, zato je
              vsaka zaničljiva beseda obiskovalcev spisovateljev sprevržena podoba njih samih.
              Begunci so bili resnično najzavednejši Slovenci, ki so doma sodelovali v različnih
              kulturnih društvih, njihova bolečina zaradi ločitve od domovine je bila neizmerna.
              Hiše Slovencev se razlikujejo od drugih po opečni kritini, okolica je lepo urejena in
              pred hiše so posadili lipe. Tako so imele cele ulice, kjer je živelo več slovenskih
              priseljencev že na zunaj lepšo podobo.</p>
            <p>Begunci so se zelo hitro tudi kulturno in socialno organizirali. Takoj so ustanovili
              Društvo Slovencev za pomoč priseljenim beguncem, 1948 Pisateljsko društvo France
              Balantič, Slovensko katoliško starešinstvo in začeli so izdajati svoja glasila.
              Ustanavljali so gledališke skupine, pevske zbore, začeli s poukom osnovnošolskih
              otrok. To so bila leta, ko so mlade družine rojevale dosti otrok, tudi nad 170 na
              leto.</p>
            <p>Duhovniki so pri organiziranju socialnega, kulturnega in seveda tudi verskega
              življenja imeli pomembno vlogo. Z begunci je prišlo v Argentino 68 duhovnikov.
              Februarja 1968 so odprli slovensko bogoslovje v San Luisu, ki je vzgojilo 87
              duhovnikov. Večinoma so šli v misijone ali pa v Evropo. Mnogi mladi fantje in dekleta
              so dobili brezplačno oskrbo in možnost študija pri redovnih skupnostih, zlasti pri
              salezijancih in </p>
            <p>lazaristih. Kaj vse bi lahko ti fantje storili za Slovenijo, ki je bila v tem času
              zaradi ustrahovanosti ustvarjalno mrtva! Mnogi so se zaradi svoje odličnosti
              uveljavili v svetu.</p>
            <p>Duhovniki so v Argentini zaradi latinskega bogoslužja lahko dobili delo, vendar so
              imeli zaradi neznanja španščine težave. Kot vidimo iz pisem, se je Anton Grčman
              vključil v pastoralno delo za Argentince, se prizadevno učil španščino in se dal na
              voljo argentinski Cerkvi. Ni vzdrževal zvez s slovensko skupnostjo, saj jih pozneje v
              daljni Cordobi ob vsem delu tudi ni mogel, čeprav bi ji s svojo neizčrpno energijo
              gotovo koristil. Dosti drugih možnosti v prvem času tudi ni imel. Begunstvo je bilo
              zanj nedvomno velik šok, ki ga je moral v sebi preboleti, kar mu je omogočila aktivna
              vključitev v novo skupnost. Pri tem pa ne smemo prezreti dejstva, da je bil on
              predvsem duhovnik, predan Kristusu. Imel je trden značaj, trden duhovniški poklic in
              trdno duhovniško vzgojo, kar mu je omogočilo, da je kot trezen samohodec v argentinski
              Cerkvi ohranil človeško in duhovno odličnost tudi v težkih okoliščinah in
              preizkušnjah, o katerih beremo v pismih. Velemesto Buenos Aires mu ni ustrezalo, bolje
              se je počutil daleč od Buenos Airesa v bolj gorati kordobski deželi, že blizu Andov.
              Ni mu bilo dano, da bi daljši čas deloval v podeželski župniji, večino časa (25 let)
              je preživel kot kurat v bolnici za jetične bolnike v mestu Cordoba, ki je tedaj štelo
              350.000 prebivalcev. Z osebno odličnostjo mu je uspelo v duhovnikom in veri
              nenaklonjenem službenem okolju pridobiti spoštovanje do njegovega duhovniškega
              delovanja, kar je dobro vidno v pismih. Bil je vsestransko nadarjen in je vsak prosti
              čas porabil za kaj. Tako si je pridobil elektrotehnično znanje, ki ga je posredoval v
              bolnišnični šoli, in razvil svojo slikarsko nadarjenost, o kateri bi radi zvedeli še
              kaj več. Seveda ni na zadnjem mestu njegova sposobnost za graditeljstvo, kjer je bilo
              potrebno. Delal je tam, kjer ni hotel nobeden, da bi vzgajal ali popravil napake
              drugih, čeprav je že od začetka vedel, da je na prvem mestu njegovo duhovništvo.</p>
            <p>Cenjena ga. Mihaela in Reza !</p>
            <p>Cordoba, 6. maja 1994</p>
            <p>Nastopam službo v Dolores, v kordobskih hribih. Sestra prednica me poučuje. »Veste,
              gospod, to kuracijo so do sedaj oskrbovali redovniki iz Buenos Airesa in so pošiljali
              sem svoje duhovnike na dopust, na počitnice. Tako so bili tu po en mesec, dva ali tri.
              Tako sem imela v enem letu pet različnih kuratov, v petih letih okrog dvajset in z
              vsemi sem prišla navzkriž. Zato so morda nehali prihajati sem. To sem sporočila
              nadškofu in je poslal vas sem. To je nenavadno kuratsko mesto, mi ga imenujemo
              luksuzno. Tam pod vašim stanovanjem je velika garaža. Dva avtomobila sta notri. Eden,
              ta veliki, je za nas sestre in dekleta, katera se vozijo v šolo v La Cumbre, 7 km
              daleč. Imamo šoferja, ki je obenem tudi vrtnar, on nas vozi. Drugi, manjši avto, pa je
              za kurata. Ker ima kurat tu zelo malo dela, je to njemu v razvedrilo. Vse stroške za
              avto plačamo me: bencin, popravila ali če se kdaj prevrne. Ali vi ga ne boste vozili,
              vam prepovem od začetka.« »Seveda, sestra prednica, ne bojte se, niti dotaknil se ga
              ne bom, če mi vi ne dovolite.« »V velikem avtu se vi tudi ne boste vozili, niti ne
              poizkušajte prositi.« »Imam zdrave noge, hvala Bogu, zdrave noge in rad hodim v lepi
              naravi, zlasti ko bom imel veliko časa. Za velike razdalje pelje omnibus tu mimo,
              torej ne bom imel težav.«</p>
            <p>Se mi zdi, da ji je tudi škof naročil, naj me preizkusi. Od časa do časa je prihajala
              k meni z različnimi neumnostmi. Če bi ne vedel, kaj hoče, bi se moral z njo prepirati.
              Imel sem časa dovolj, sem veliko molil, nosil bodeči pas in uporabljal bič, da me
              satan ne ulovi v zanke, ki mi jih je nastavljala sestra prednica. No, vzdržal sem s
              Kristusovo pomočjo. Preizkušnja je trajala eno leto. Pozneje pa je bila tako dobra do
              mene, da nisem našel boljše osebe v življenju. »Sestra prednica, zakaj se ne prepirate
              z menoj?« sem vprašal. »Oh, vi ste zrel kot človek, ki zasluži spoštovanje, kdor vas
              spozna.« »In drugi, s katerimi ste se kregali, ali niso bili redovniki?« »Da, so bili,
              pa niso imeli osebne zrelosti.« Tudi moje pridige so ji zelo ugajale. Večkrat mi je
              rekla: »To mesto je za vas premajhno, vi morate dobiti župnijo.« </p>
            <p>Pri jedi sem bil postrežen kakor v luksuznem hotelu. Lepa soba s parketom, velika
              okrogla miza. Mlada sestra mi je prinašala jed za jedjo in zamenjavala krožnike in
              pribor pri vsaki jedi. Pri zajtrku mi je postavila na mizo dvanajst različnih jedi.
              »Ne, sestra, čemu toliko truda, največ, kar zmorem poskusiti, je šest jedi.« »Jaz
              strežem Kristusu in zato moram storiti vse, kar morem. Vi pa se poslužite od tega, kar
              rabite.« »Lepo od vas, sestra, sedaj vas razumem. Kristus vam obilo povrni.«</p>
            <p>Capilla del Monte, 5 km od tu, turistična vas, danes je že mesto, sedež župnije,
              župnik že preko osemdeset let, obupen značaj. Farani so zelo trpeli z njim. Za vsak
              prazen nič jih je ne samo karal, ampak grdo zmerjal. Ko so prinesli otroka h krstu, se
              je boter malo spotaknil ob stol, da je zarožljalo, in temu je sledilo par minut
              zmerjanja. Mene je takoj opozoril: »Glej, da ne boš storil ničesar izven svoje hiše,
              kar meni kot župniku pripada.« In res so prihajali farani k meni: »Gospod, krstite nam
              vi otroka, sicer bo brez krsta. K našemu župniku ne gremo, preveč grdo ravna z nami.«
              »Pojdite v sosednjo župnijo, jaz ne smem in ne morem.« </p>
            <p>Bila je slovesna maša v treh: celebrant, diakon in subdiakon. Župnik je maševal, jaz
              in kapucinski pater sva bila diakona. V zakristiji na mizi so bila že vsa oblačila
              pripravljena. Kapucin se oblači, jaz čakam, ker sem že poznal župnika, in se ne
              dotaknem oblačil. Pride župnik in nadere kapucina: »Kdo ti je dal dovoljenje? Če ti
              jaz ne dam dovoljenja, se mi nimaš pritakniti nobene stvari. In tu ni tvoje mesto, tam
              na drugi strani boš subdiakon. Ti s kozjo brado ne boš nič komandiral v moji
              župniji.«</p>
            <p>Prišla je turistka v hlačah v cerkev. Kričaje jo je nagnal ven. Mene je imel rad, ker
              sem molče prenašal vse njegove kaprice in mu bil vedno na razpolago. Bil je sošolec
              kordobskega nadškofa in sem vedel, da bo šlo vse njemu na uho. Nevrastenik, a zdravnik
              ga je zagovarjal. Bog naj mu da večni pokoj. Takrat še ni bilo ne pokojnine in tudi ne
              hiš za onemogle duhovnike, danes imamo že vse to. </p>
            <p>Hiša je imela tudi precej zemlje, kjer se je pasla živina in konji. En oskrbnik je
              vse to čuval. Tam sem dobil visokega konja in na njem obiskoval nekaj oddaljenih bajt
              – rančev. To so bile osamljene zasilne hišice. Enega sem vprašal, če je njegova, in mi
              je rekel: »Pred petnajstimi leti sem jo dobil prazno in se vselil vanjo. Noben lastnik
              se še ni oglasil.« Vsaj pet ali več psov je ležalo okoli bajte. Nihče se ni mogel
              približati, če ni bilo ljudi doma. Ta konj je bil dober tudi za sulki – dvokolesno
              vozilo za dve ali tri osebe. Pod mojo sobo v garaži je bil en star razdrt sulki. Ni
              bilo nič zlomljenega, samo vijaki so bili strti in kolesa v zelo dobrem stanju. Tudi
              širi za konja so tam ležali. Manjkale so vajeti in nekatere dele bi bilo treba
              prešiti. No ja, časa imam dovolj. To jaz lahko sam naredim. Grem v Capilla del Monte,
              nakupim vse potrebno in v treh tednih sem imel krasen sulki kot nov: svetlo modro
              pobarvan in rdeče tapeciran sedež. Priženem konja, ga naširam in zaprežem v sulki. Ob
              izhodu me vidi sestra prednica: »O od kod imate vse to?« «To je sedaj moj avto, ker
              onega, ki stoji v garaži, ne smem rabiti.« Smejala se je in mi ni prepovedala, tako
              sem se vozil v sulkiju.</p>
            <p>Okrog moje hiše je bilo vse zapuščeno. Od glavne hiše je bila oddaljena kakih
              petdeset metrov. Vrtnar je obdeloval vrt okrog glavne hiše. Moje delo bo torej okrog
              moje hiše. V garaži je bilo potrebno orodje: kramp, lopata, motika. Pota so bila
              zaraščena ne samo s travo in plevelom, tudi grmičevje je že poganjalo. Potem so prišle
              na vrsto gredice, dobro sem jih pognojil. No, gnoja ni manjkalo. Okrog dvajset krav se
              je paslo v bližini in ponoči so ležale vse skupaj v ograjenem prostoru, kjer so
              pustile veliko gnoja. Sejal sem rože, jih zalival in plel. Bilo je vse bolj prijazno
              okrog hiše.</p>
            <p>Hotel sem kupiti radio, da bi poslušal muziko in novice v večernih urah. Nisem se
              takoj odločil, ker mi ni bil nobeden popolnoma všeč. Vrtnar mi je prinesel revijo. V
              njej je bil oglas Nauči se radiotehnike z vabilom, da po pošti pošljejo lekcije in
              material, da si sam narediš aparat in po končanem študiju dobiš diplomo radiotehnika.
              Cena za študij je bila samo malo večja, kot je veljal radio. O, to bo zame. Čas imam
              in denar tudi. Takoj drugi dan sem šel na pošto in poslal zahtevano vsoto denarja. Čez
              par dni so mi že poslali paket s potrebnim orodjem in prve lekcije. Že se je začelo
              novo delo, zame zelo zanimivo. Večino prostega časa sem študiral, pisal odgovore in
              jih pošiljal nazaj v šolo. Z novimi lekcijami so mi vrnili prej narejeno popravljeno
              in ocenjeno. Skoraj vse je bilo odlično. Po enem letu in pol sem dobil diplomo
              radiotehnika in sem poslušal svoj radio, ki je kar dobro igral. Seveda je bilo vse
              tajno. Nihče ni o tem nič vedel razen vrtnarja. </p>
            <figure>
              <graphic url="slike_z_85/z_85_40.png"/>
              <head>Ramos Mejia, dvorišče v slovenskem domu</head>
            </figure>
            <p>Sestra prednica in župnik sta dala o meni dobro oceno. Škof me pokliče in reče: »Sem
              slišal o vas, da bi bili sposobni voditi župnijo. Boste šli v Bročero /Brochero/ kot
              kaplan za eno leto. Vaše glavno delo bo v Mina Clavero, dva kilometra od Bročera. V
              Mina Clavero mislim ustanoviti novo župnijo in vi boste tam prvi župnik. Tu imate
              napisano imenovanje, ki ga pokažite sestri prednici in župniku v Bročeru, in pojdite
              tja čim prej. Torej spet na pot čez hribe in doline, dvesto kilometrov vožnje in 2.200
              m visoko pelje cesta preko grebena visokih gora. Po šesturni vožnji sem prišel v
              Bročero. Župnik me prijazno sprejme: »Tu imaš avto, čim prej se nauči voziti, brez
              tega tukaj ne gre.« In smo se vozili na bližnje in daljne podružnice. Ob nedeljah sem
              imel mašo v Mina Clavero. Bil sem vedno zelo točen in eno uro pred mašo spovedoval in
              nadziral pouk otrok za prvo sveto obhajilo. Cerkev se je vedno bolj polnila in tudi
              dohodki so bili lepi. Tudi sem vpeljal Marijin mesec – šmarnice. Nikdar nisem manjkal.
              Pol ure pred začetkom sem bil tam in dal znamenje s trikratnim zvonjenjem. Bilo je pri
              šmarnicah vsak dan do 60 ljudi. En dan je zelo deževalo in vendar je prišlo dvajset
              ljudi. Lepo se je vpeljevala nova župnija.</p>
            <p>Po enem letu sem župniku povedal škofovo željo, da hoče ustanoviti novo župnijo v
              Mina Clavero. Vse dohodke sem izročal župniku in on mi je dajal mesečno plačo. Uvidel
              je, da je Mina Clavero zanj zlata jama, in je ni hotel izgubiti. Šel je k škofu in ga
              prosil, naj se župnija ne deli, misleč da me bo škof pustil v njegovi službi še nekaj
              let. Kmalu zatem mi je škof ponudil drugo župnijo ne v gorah, ampak v ravnini ob
              velikem jezeru. Župnik je hotel zapustiti župnijo, ker mu ni dajala dovolj dohodkov za
              življenje. Jaz sem faro sprejel, ali se je zavleklo za en mesec. Farani so župnika
              imeli radi, ker je bil dobričina. Ko so zvedeli, zakaj jih zapušča, so mu obljubili
              stalno mesečno plačo poleg vseh rednih dohodkov. Župnik je bil s tem zadovoljen in je
              ostal. Škof me je obvestil o vsej zadevi z župnikom, se mi zahvalil, da sem sprejel,
              in mi rekel, naj še malo počakam. Po enem mesecu je prišla od škofa nova ponudba. To
              pot ne župnija, ampak bolnica za jetične Transito Caceres de Allende. </p>
            <p>Pisal mi je pomožni škof, generalni vikar, v imenu nadškofa in mi je jasno zapisal:
              »Nadškof vam ponuja to kuracijo, ali vi ste popolnoma prosti, da je ne sprejmete, vam
              hočem dati faro. Če pa bolnico sprejmete, morate takoj priti.« Torej zbogom, Mina
              Clavero, lepa fara se je obetala tam. Lepi hoteli so se bleščali v soncu. V poletnih
              mesecih so sprejeli okoli 5.000 turistov, vedno vse polno. Lepe sanje se podirajo v
              nič. </p>
            <p>V nedeljo po maši me je že župnik čakal v zakristiji, kar je bilo nekaj nenavadnega:
              »Ti tu ob tej nenavadni uri, kaj je novega?« »Hitro, hitro !« mi je pomagal slačiti
              mašna oblačila, »po poti ti bom raztolmačil vso zadevo.« Se usedeva v avto in ne
              domov, ampak čisto v drugo smer pelje in nenavadno hitro. »Ja kam pa pelješ?« »Počakaj
              malo, ti bom že povedal, ko prideva ven na prosto pot.« Seveda, jaz sem odgovoril
              nadškofu, da sprejmem ponudbo. »Peljeva se v Villa Dolores, petdeset kilometrov daleč,
              tam je rodna hiša pomožnega škofa in je danes doma. Ga grem prosit, naj te pusti vsaj
              še ta teden pri meni. Imam ta teden tri funerale (slovesne črne maše v treh, z
              diakoni), in če ti odideš, ne bodo mogoči, pa mu ne smeš povedati, da je zaradi
              funeralov, sicer te gotovo ne bo pustil.« Res škofa dobiva doma. Po pozdravih škof
              mene premeri z očmi od vrha do tal in reče strogo: »Zakaj ste sprejeli, jaz sem vam
              jasno zapisal, da niste dolžni sprejeti. Na fari je treba delati, kdor je sposoben,
              kakor ste vi. Po bolnicah lahko delajo drugi, manj sposobni.« Jaz, seveda brez besed,
              sem si mislil: »Ti nisi nadškof, ampak samo pomožni škof. Nadškof je moj predstojnik,
              in kar on želi, to je moja dolžnost, čeprav bi tudi meni bolj ugajalo biti
              župnik.«</p>
            <p>Župnikovi prošnji škof ni takoj ugodil. »Veste, g. škof, na fari imam ta teden gotove
              obveznosti, ki jih sam ne morem izvršiti, vsaj ta teden mi ga še pustite.« »No, naj
              bo, ali prihodnji ponedeljek mora biti na svojem novem mestu.«</p>
            <p>Po poti domov me je župnik karal: »Zakaj si sprejel bolnico! Vidiš, tudi škof hoče,
              da bi bil župnik, tam v tistem špitalu se boš nalezel jetike in boš prekmalu zgnil.
              Nazaj mi ne hodi več, te ne sprejmem, razen če se skoplješ prej v alkoholu.« »Vidiš,
              vsega tega si ti kriv, ker mi nisi dovolil, da bi bil župnik v Mina Clavero,« sva
              zaključila pogovor.</p>
            <p>No ja, ni mi bilo treba skopati se v alkoholu, nimam navade hoditi nazaj na zapuščeno
              mesto. No, sedaj sem spraševal, kje je bolnica za jetične Transito Caceres de Allende.
              Nihče ni vedel. Poznal sem samo od daleč eno veliko bolnico za jetične pod gorami, na
              pol poti med Cordobo in Dolores, kjer sem bil, preden sem šel v Bročero. Če bo to moje
              novo mesto, bo lepo. Končno sem le našel turistinjo iz Cordobe, ki mi je povedala, da
              se omenjena bolnica nahaja v mestu Cordoba. Bil sem nekoliko presenečen. Ni mi dišalo
              življenje v velemestu. Ali kar je, je, sprejel sem, ne da bi vedel kaj in kje. Nazaj
              ne morem več. Kako bom prišel tja? Predlagam župniku: »Pelji me z avtom in ti pustim
              vse, kar mi dolguješ.« Precej denarja mi je dolgoval župnik, ker sem naredil za vsako
              podružnico črne okrašene zavese za funerale in sem vse blago nakupil s svojim
              denarjem. Seveda je župnik sprejel mojo ponudbo. Ni me on osebno peljal, ampak en
              vaščan z župnikovim avtomobilom. »Glej, prišel sem v tvojo župnijo z denarjem in jo
              zapuščam brez ficka,« sem mu rekel za slovo. »Vendar si bogatejši v izkušnjah, ki si
              jih nabral v moji župniji, kar več velja kot denar,« me je zavrnil.</p>
            <p>Prišel je dan odhoda brez velike poslovitve: nihče ni jokal, čeprav so me ljudje
              cenili in marsikateri vzdih se je pritajeno iztrgal iz prsi – škoda, da nas zapušča.
              Avto ni bil preobložen. Poleg nekaj knjig in obleke nisem imel skoraj nič. Ob dveh
              popoldan smo odrinili šofer, jaz in moja imovina, ki je bila duhovno bogatejša kot
              materialno, po župnikovi oceni. Po par kilometrih se gorsko pobočje začenja vzpenjati.
              Morava premagati 2.200 m višine. Avto brni, nekako v sredini pobočja zahrope: krah.
              Druga prestava je strta. Šofer ustavi: »Gospod, ali naj se vrneva, da popravim avto,
              in ne vem, če bo jutri že popravljen.« »Škof mi je rekel, da moram biti danes v
              Cordobi.« »No, lahko greva naprej, samo počasi bo šlo, ker morem voziti samo v prvi
              prestavi.« »No, potem pa le naprej, dokler je še vetra kaj.« </p>
            <p>Pripeljala sva se v Cordobo. Ljudje so nama pokazali pot v bolnico Transito Caceres
              de Allende. Vsenaokrog še ni bilo asfalta. Blatne ceste z velikimi jamami. Končno se
              dviga pred nama velika trinadstropna stavba, na prednji strani ograjena z zidom. To bo
              moj novi delokrog.</p>
            <p>Mračilo se je že. Najprej srečam eno sestro: »Sestra, sem novi kurat te bolnice. Komu
              naj se predstavim?« »Počakajte malo, pokličem sestro prednico.« Pride izredno majhna
              postava – Nemka. »Sestra prednica, sem novi kurat za to bolnico.« Zelo slabe volje mi
              pravi: »To vendar ni ura, da prihajate, nimam nobene postelje za vas. Kurat je še
              vedno v svojem stanovanju. Tu ne morete prenočiti. Če bi vsaj prišli čez dan in ne
              tako na noč.« »Sestra, veste, kje je Bročero?« »Ne, ne vem.« »Iz Bročera sem odšel ob
              dveh popoldan, šest ur vožnje, avto se je pokvaril. Pridem, kadar morem.« »Na žalost
              tu ne morete prenočiti. Pojdite k jezuitom, morda imajo oni posteljo za vas.« »Čudno
              se mi vse skupaj zdi. Škof me je primoral, da čim prej pridem, in ko sem tu, ni niti
              postelje zame.« Šofer me je čakal in mirno poslušal razgovor, nato reče: »Gospod, jaz
              vem za hišo tiste družine, ki jo vi dobro poznate in ima počitniško hišo prav blizu
              cerkve v Mina Clavero. Tam jaz prenočim, kadar sem v Cordobi. Vem, da bodo imeli tudi
              za vas prostor, ker župnik tudi tam prenoči.« »Dobro, greva tja. Sestra prednica,
              vidim, da tu ne rabite kurata, torej grem od tu, lahko noč.« »Kam greste, k jezuitom?«
              »To naj vas nič ne skrbi, saj me ne rabite.« In sva izginila v noč.</p>
            <p>S kakšnim veseljem nas je sprejela omenjena družina, naju lepo pogostila in
              pripravila udobne postelje. Po dolgi, utrudljivi vožnji se je to prileglo. Sem spal do
              desetih dopoldan drugi dan. S šoferjem sva se poslovila. On je peljal avto v
              popravilo, jaz pa sem šel ob enajstih spet v bolnico. Sestra prednica me vpraša:
              »Boste tu na kosilu?« »Seveda, saj imam tolikšno pravico kot vi. Kar pripravite mi.«
              Ubogi moj prednik, kurat, Španec, po treh mesecih bivanja niti vedel ni, da mora takoj
              ven, ker je že njegov naslednik tu. Niti videl ga nisem in tisti dan sem že nastopil
              njegovo mesto.</p>
            <p>Bolnica ima 40.000 kvadratnih metrov zemlje. Nekako polovico zasedajo stavbe in vrt,
              dobra druga polovica pa je prava gmajna. In na tisti gmajni je stara velika hiša.
              Sedem študentov medicine – praktikantov živi v njej in en konec je kuratovo
              stanovanje: precej velika dnevna soba, manjša spalnica in stranišče s kopalnico. Vse
              lepo opremljeno in še kar čedno. Pred in za hišo je divjina, brez vsakega vrta. Vsi,
              ki so me srečevali, so se sumljivo nasmihali: »Vi prihajate sem za kurata, pripravite
              se, ne bo lahko za vas tu. Prejšnjega kurata je direktor odslovil po treh mesecih. To
              ni lahko mesto za duhovnika.« Meni so se lasje ježili, ker sem moral poslušati podobne
              grenke pridige vsepovsod. Ni mi preostalo drugega, kot da grem v kapelo – lepa
              samostanska stavba, zunaj in znotraj, ne prav majhna cerkev. Tu bom zdaj maševal vsak
              dan. »Ti, ljubi moj Jezus, ker si me že poslal sem, pomagaj mi, da tu vztrajam in
              naredim kaj dobrega v tvojo čast in za zveličanje teh ljudi,« sem goreče molil. Drugi
              dan grem k nadškofu in mu povem, da sem že nastopil službo v bolnici. »Edino, kar od
              vas pričakujem in želim, je, da vztrajate na tem mestu. Nihče ne mara delati v
              bolnici. Vsako leto moram zamenjati več kuratov. Nekateri sami prosijo stran, drugi pa
              se onemogočijo in jih vržejo ven. To je že sramotno za nas duhovnike.« »Gospod
              nadškof, jaz sem pripravljen delati tam, kjer drugi ne marajo.« »Torej na delo in vas
              bo spremljal moj in božji blagoslov.«</p>
            <p>Bolnica nosi ime bogate kordobske dame, ki je s svojim denarjem zgradila glavni del
              te bolnice. Priskočile so ji tudi druge bogate dame na pomoč in bolnica je mogla
              sprejeti dvesto bolnikov. V začetku je bila privatna bolnica, zgrajena na hribu, daleč
              izven mesta. V tistem času so vso zemljo obdelovali. Vso zelenjavo so tam pridelali,
              kokošjereja, svinjereja, veliko sadnega drevja, vse lepo namakano, ker je malo
              deževalo. Vse to so vodile nemške sestre Svetega Duha. V začetku je bilo osemnajst
              sester, v mojem času jih je bilo še trinajst.</p>
            <p>Predsednik Peron je nastopil vlado par let prej, preden sem jaz prišel v Argentino.
              On je zaščitil delavce proti bogatašem. Ko je Peron zavladal, je bila Argentina na
              četrtem mestu med najbogatejšimi državami na svetu. Namesto da bi podprl poljedelstvo
              in živinorejo – Evropa je bila takrat lačna, s tem bi lahko večkrat pomnožil kapital –
              se je dal zapeljati od severnoameriških tovarnarjev, začel graditi tovarne za
              avtomobile in še druge stroje. Delavce je potegnil s polj, jih nastavil po tovarnah in
              jih bolje plačal kot na kmetijah. Tovarne niso bile dobičkonosne, ampak so imele
              velike izgube. Delavci niso bili izvežbani in tudi niso hoteli delati. Veliko bogastvo
              je šlo v franže. Medtem ko se je Evropa dvignila iz razvalin v veliko blagostanje, je
              Argentina padla med najrevnejše države na svetu.</p>
            <p>Lepe pozdrave vsem.</p>
            <p>Anton Grčman</p>
            <p>Cenjena ga. Mihaela in Reza !</p>
            <p>Cordoba, 9. maja 1994</p>
            <p>Peron je podržavil mnogo privatnih ustanov, med njimi tudi bolnico Transito Caceres
              de Allende. Ko so uslužbenci dobivali boljše državne plače, so ves vrt opustošili,
              sadno drevje posekali in razdrli vodno napeljavo za namakanje. Lepi vrtovi so se
              spremenili v razdejano puščavo. Seveda svinjereja in kokošjereja je bilo že čas da se
              opustita, ker je mesto naraslo vse okrog bolnice. V to razdejanje sem prišel jaz kot
              kurat. Predstavil sem se šefu bolnice in mu pokazal škofovo imenovanje in svoje osebne
              dokumente. »Ja, vi niste še argentinski državljan, kot tak ne morete biti imenovan za
              državnega uslužbenca. Imate kake pomisleke, da ne bi mogli sprejeti argentinskega
              državljanstva?« »Nobenega zadržka ni pri meni. Rad postanem argentinski državljan, ker
              od tu ne mislim več oditi.« V par dnevih sem že dobil argentinsko državljanstvo, ki mi
              daje vse pravice in dolžnosti z edino izjemo: ne morem kandidirati za argentinskega
              predsednika, kateri mora biti po zakonu tu rojen. Peron je izenačil vse delavske
              plače. Vsak mesec smo dobili ček z isto vsoto denarja. Poleg tega imam jaz kot kurat
              še hrano in stanovanje, ker moja zaposlitev ni bila samo šest ur kot drugih, ampak sem
              bil na razpolago štiriindvajset ur.</p>
            <p>Našo hišo je oskrbovala tridesetletna poročena žena. Nam je čistila in prinašala jed.
              »No, gospod, kako se počutite tu?« me vpraša. »Hvala gospa, prav dobro.« »Le
              pripravite se, kmalu bodo začeli govoriti slabo o vas.« »Ne razumem, zakaj naj bi
              govorili slabo o meni?« »I, gospod, mi vemo, da je duhovnik tudi človek, ki so mu všeč
              nage ženske.« Vstanem od mize in ji rečem: »Oprostite, gospa, tako govorjenje po
              drugem dnevu, ko sem tu, se mi zdi nespodobno. Imam dve poti na razpolago: grem k
              direktorju in ga prosim, naj vas prestavi od tu drugam.« »Ne, gospod, tega mi ne
              storite,« je začela jokati, »jaz sem rada na tem mestu.« »Prav, gospa, ne bom šel. Sem
              vam rekel, da imam še drugo pot na razpolago, in ta je: jaz sem duhovnik tudi za vas.
              Vas bom spoštoval in se izkazal hvaležnega za delo, ki ga imate z menoj, in vi me
              boste spoštovali kot duhovnika in boste videli, da nihče ne bo govoril slabo o nas.«
              Iz moje sobe je šla v sosedno sobo k študentom. Jaz takoj za njo. Ko je zaprla vrata,
              pritisnem uho na vrata, da slišim pogovor. Bila sta dva študenta v sobi in takoj
              radovedno vprašala: »Kako je novi kurat?« »O, ta se pa ne bo dal, je drugačen.« Dovolj
              sem slišal. Ta bolnica je bila levičarsko gnezdo. Izmed študentov ni nihče prihajal k
              nedeljskim mašam. Zdravniki vsi levičarji, protiklerikalni, razen enega. Tudi drugi
              uslužbenci večina antiklerikalni in nas je bilo okrog 350 uslužbencev. V območju
              bolnice je deloval velik dispanzer za zunanje ljudi in univerza za tuberkulozo. Jaz
              sem slutil, da je morda organizirano delo proti duhovniku, da ga osmešijo in
              onemogočijo. O mojem predniku so se sarkastično posmehljivo izražali. Torej sem bil
              kakor na trnju. Šel sem k sestri prednici: »Sestra, jaz se hočem vnaprej zavarovati.
              To naj bo samo za vas. Jaz se bojim, da ko pridem v svojo sobo od zunaj, dobim notri
              nago žensko. Vedite, da bom nago vrgel ven, da tako vnaprej omilim škandal.« Sestra
              vsa preplašena: »Takoj grem k direktorju, da ukrene potrebno.« »Ne, sestra, to bi jaz
              lahko naredil, ali tega nočem. Saj morda ne bo nič. Samo v slučaju, če bi bilo to
              organizirano od zdravnikov in praktikantov, se hočem zavarovati pravočasno, sicer se
              bojim ne bo nič iz tega.« In res ni bilo nič. Vsa stvar se je polegla. S praktikanti
              sem skušal biti dober. Počistil sem pred hišo, kjer je bilo precej ravnega prostora in
              so igrali nogomet in tudi jaz z njimi. Spletel sem mrežo za odbojko, napeljal luči, da
              smo lahko tudi ponoči igrali. Kupil sem jim mizo za pingpong in so bili veseli tega.
              Mnogi niso niti poznali te igre in sem jih naučil. Jaz sem precej dobro igral, ker smo
              imeli v semenišču v Ljubljani ti dve igri. Ob slovesnih prilikah je bil asado (pečeno
              meso) in smo ga mi sami pekli. Bolnica je dala meso in jaz sem kupil vino, vedno z
              njimi jedel in so bili veseli in zadovoljni z menoj. Tudi služkinja je izpolnila, kar
              sem ji od začetka naročil: me je spoštovala in jaz njo in smo bili kar dobri
              prijatelji. Seveda, študenti so odhajali in prihajali novi. Prišel je študent, ki se
              je takoj izkazal sovražen do mene. Bil je izredno tečen in jedek pred menoj. Ob vsaki
              priliki me je skušal blatiti in ponižati s šalami in dovtipi. Dolgo časa sem mu smeje
              odgovarjal in nisem pokazal, da me s tem žali. Drugi so se smejali in se niso
              vmešavali. Po treh tednih pa mu rečem pred vsemi: »Ti vidiš, da jaz veliko prenesem,
              ali vsaka stvar ima svoj začetek in konec. Ti svetujem, da končaš s svojo neumnostjo.«
              Eden mi reče: »Zatožite ga direktorju, ga bo ven vrgel.« »Ne grem, to moram sam
              urediti z njim.« In je nadaljeval s svojim »farjem«. Se mu približam in mu trdo rečem:
              »Zahvali Boga, da sem far, sicer bi ti tako prismolil, da se znajdeš na tleh!« Malo se
              odmakne in nadaljuje, jaz pa za njim: »Sedaj jih boš pa dobil kljub temu, da sem far!«
              Je skočil v svojo sobo in se zaklenil. Vsi drugi pa v smeh: »Prav ste naredili s to
              grižo!« Pri vseh sem veliko pridobil in so me še bolj cenili. Sveto zdravilo. Nikoli
              več me ni nadlegoval. Seveda, mlade študente je treba razumeti in jih znati prenašati.
              Nikdar jim nisem dal vedeti, da me nadlegujejo. Mojo spalnico in sosedno sobo je
              ločila samo petnajst centimetrov debela stena. Torej se je slišalo vse, kar so počeli
              sosedje. Niso vedno samo študirali ponoči daleč preko polnoči, ampak se tudi glasno
              zabavali in kričali. Zjutraj me vprašajo: »Ste mogli spati to noč, vas nismo motili?«
              »Ne, mene nihče ne moti, jaz prav dobro spim.« Zlasti o božiču in ob koncu leta cele
              noči prekrokajo in jaz moram to tiho prenašati, ker mladina ima svoj prav. Ob štirih
              zjutraj se oni uležejo, jaz vstajam vsak dan o petih. Ob šestih mašujem za sestre in
              po maši nesem sveto obhajilo v bolnico. Po zajtrku pridem nazaj v svojo sobo in
              študenti vstajajo ob osmih. Tako je bilo moje življenje petindvajset let v
              bolnici.</p>
            <figure>
              <graphic url="slike_z_85/z_85_41.png"/>
              <head>Lanus, Slovenska vas, farna cerkev</head>
            </figure>
            <p>Po nekaj letih so začeli urbanizirati okrog bolnice, kjer so bile same jame in
              globoki grabni, po katerih se je voda odtekala v reko, ki križa mesto en kilometer pod
              bolnico. Odtočna cev je položena ravno za našo hišo in križa bolnično zemljišče,
              cementna cev je en meter in dvajset centimetrov debela. Ko so izravnavali teren, je
              bila naša hiša zasuta. Naredili so nam novo, bolj blizu bolnice in tam sem jaz dobil
              majhno sobo, tri krat dva in pol metra, s straniščem, druge sobe so imeli praktikanti
              in zdravniki. Njim so naredili tudi veliko obednico, kjer so jedli študenti in
              notranji zdravniki. Ker je bila moja soba premajhna, da bi mi služila tudi za
              obednico, mi je direktor ponudil, da bi tudi jaz jedel skupaj s študenti in zdravniki.
              Sem že skoraj privolil, pa vendar sem še prej prosil za nasvet resnega praktikanta. Ta
              mi reče: »Če le morete, ne hodite med nas. To ni družba za vas. Že govorjenje in šale
              vas bodo odbijale. Včasih se obmetavajo s kruhom, krompirjem in še drugo jedjo. Te
              svinjarije vi ne boste prenesli.« Sem to razložil sestram in sem jedel v njihovi
              sprejemni sobi. »V novo jedilnico moram obesiti križ, kaj se vam zdi, gospod?« reče
              sestra prednica. »Jaz bi ga ne dal, kolikor jih poznam.« »Oni tudi rabijo Kristusov
              blagoslov.« In ga je obesila. Takoj prvi dan so ga obmetavali z jedjo, da se je komaj
              ven videl. Takoj ga je odstranila in mi potožila vso zgodbo. »Vi, sestra, imate tudi
              krivdo, ker me niste ubogali.« »Nisem mogla verjeti, da so česa takega zmožni.« Eden
              od naših zdravnikov je na veliki petek na javnem prostoru v mestu sežgal Kristusa na
              križu. Nadškof je nato dal organizirati zadostilne procesije po mestu.</p>
            <p>Nadškof je bil vesel in zadovoljen, da mu nisem povzročal glavobola. Gotovo mu je kdo
              drug tajno poročal o meni. Jaz sem ga šel vsako leto enkrat pred božičem pozdravit in
              nesel napisano poročilo o svojem delu. Nikdar me ni vprašal, kaj delam. Sem bil kot na
              trnju pri njem in komaj čakal, da sem šel ven. Iz vsega pogovora sem sklepal, da me ne
              mara. Tretje leto sem sklenil, da ne grem več, ali sem se spomnil odločbe v cerkvenem
              zakoniku, ki pravi: Vsak duhovnik je dolžan vsaj enkrat na leto pozdraviti svojega
              škofa in mu podati račun o svojem delu. Če ne grem, me bo prijel, zakaj ne izpolnjujem
              cerkvenega predpisa. S težkim srcem grem k njemu. Kakor prvič in drugič tudi tretje
              leto brez vsakega zanimanja, kako živim in kaj delam. Ko pridem ven od škofa, me čaka
              pred vrati kanonik in mi reče: »Zakaj vi prihajate sem škofu v nadlego?« »Gospod
              kanonik, jaz samo izpolnjujem cerkveni predpis, ki mi ukazuje predstaviti se škofu
              enkrat na leto.« »Vi niste dolžni izpolniti tega predpisa. Vi ga nadlegujete, nadškof
              je bolan.« Mi je šinila kri v glavo in sem rekel: »Če je škof tako bolan, da ne more
              sprejemati svojih duhovnikov, naj se odpove službi.« Kamen se mi je odvalil od srca,
              nisem šel več k škofu. V miru sem sam delal, kakor sem vedel in znal triindvajset let.
              Ne sam – s Kristusom in sestre so mi lepo stale ob strani.</p>
            <p>»Vi dopoldne ne prihajajte v bolnico, razen če vas pokličemo za kak nujen primer.
              Popoldne lahko obiskujete bolnike od četrte do šeste ure,« me je poučila sestra
              prednica. Dopoldne je bil vedno direktor v bolnici. Popoldne ga je zastopal
              vicedirektor, ki ni bil zdravnik. Z njim sva se veliko pogovarjala, ni bil posebno
              zaposlen. On me je v začetku najbolj strašil. Po treh letih mu rečem: »Vi ste me
              strašili prvo leto in sedaj sem že tri leta tu in ne vidim težav, vedno lepše se mi
              zdi tu.« »Seveda, vi ste zrel, olikan človek. Vas vsak spoštuje, ko vas spozna.« »In
              moj prednik?« »On se je s svojo neotesanostjo tu onemogočil. Preponosen Španec vsakega
              nahruli, ki ga ne pozdravi. Naši ljudje niso navajeni duhovnika vnaprej pozdraviti. On
              mora preproste ljudi pozdravljati in jih s svojo prijaznostjo pridobivati. Španec gre
              v bolnico, dobi gručo bolnikov na hodniku, vzame rožni venec iz žepa in reče: fantje
              bomo molili rožni venec in začne. V hipu se vsa gruča razkropi, on pa začne vpiti po
              hodnikih in sobah: kakšni katoličani ste vi, če ne marate moliti, in še in še. Mi
              Španci… in vi Argentinci… To se ponavlja tudi v pridigah. Po nekaj dneh mu bolniki
              zastavijo pot z besedami: »V naš oddelek vi ne hodite več.« »Kaj, vi mi boste
              branili!« in se vname prepir. Stvar gre do direktorja in on prosi škofa, naj ga
              odstrani, ker je tu nemogoč. In v to godljo pridem jaz. Zdaj šele razumem, zakaj so se
              mi tako sumljivo smejali od začetka.</p>
            <p>Tudi v mojem času se rožni venec moli vsak popoldan v vsakem oddelku po sobah ob
              določeni uri in so vsi povabljeni, ali nihče ni prisiljen. Sestre molijo in jaz
              krožim, vsak dan molim v drugem oddelku z njimi in ni nobenega problema. Argentina je
              nova dežela. Pred petsto leti so jo Španci osvojili in pregnali Indijance. Za Španci
              se je sem vselilo največ Italijanov. Za temi so se priselile manjše skupine iz vseh
              strani sveta. Po mestih imamo dobre šole in tudi duhovnikov je še kar dosti, če
              primerjamo z deželami, kjer vsega manjka. Po mestih so verniki še kar dobro poučeni v
              veri, na deželi pa dostikrat tega ni. Ljudje so verni po svoje, ali malo poučeni. Eno
              veliko izjemo sem doživel v Bročeru. Pred sto leti je tam deloval župnik Gabrijel
              Bročero, svet duhovnik. Sedaj teče proces v Rimu, da ga proglasijo za blaženega. Ta
              duhovnik je na svoji muli obiskoval farane vsako leto v najbolj oddaljenih kotih in
              poučeval ljudi v branju in veri in vsaki družini zapustil katekizem. Trideset
              kilometrov na vsako stran je segala njegova fara. Na stotine kilometrov je torej
              prepotoval v svojem življenju na muli. Njegova fara so visoke gore, torej z vozom se
              ni dalo dosti. Poleg tega je zgradil veliko farno cerkev, samostan za sestre in hišo
              za duhovne vaje. Ko sem bil v Bročeru, me ustavi pred cerkvijo mož srednjih let in mi
              reče: »Gospod, ali bi hoteli nas spovedati?« »Kako da prihajate ob tej uri, mi imamo
              določene ure za spovedovanje, vi tega ne veste?« »Zares, gospod, mi tega ne vemo, ker
              živimo petintrideset kilometrov od tu v gorah. Pridemo enkrat na leto sem, da se
              spovemo, jutri bomo pri maši in obhajilu in nato se vrnemo domov za eno leto. Tu imam
              tudi dva otroka za prvo spoved in obhajilo.« »Sta poučena v veri?« »Seveda, gospod,
              kar vprašajte jih.« O kako sta znala katekizem! »Kdo ju je naučil tako lepo?« »Jaz in
              moja žena. Veste, imamo katekizem, ki ga je dal naši družini župnik Bročero, in se
              učimo iz njega vsi.« Kako sem cenil in vzljubil te preproste ljudi. Kako Bog čuva
              svoje ovčice v gorah, celo leto brez duhovnika, maše in obhajila, gotovo po priprošnji
              svetega župnika Bročera.</p>
            <p>Te preproste ljudi imam sedaj v duhovni oskrbi. Nekateri, poučeni, prejemajo
              zakramente redno. So nekateri, ki zavrnejo spoved. Sestra – vsak oddelek ima svojo
              sestro – mi reče: »Gospod, ta bolnik je zelo bolan. Meni reče, da ne mara duhovnika,
              morda ga boste vi prepričali.« »Ne, sestra, prisiljena stvar ni dobra nobena,
              zakrament bi bil neveljaven in pri tem bi imela tudi midva krivdo. Bodite z njim
              prijazni, dajte mu vse, kar potrebuje, pokažite mu Kristusa križanega, naj ga poljubi.
              Če to stori, zmolite z njim kesanje in tako boste rešili njegovo dušo. Bog ve, zakaj
              zavrača duhovnika.« Zlasti eden mi je ostal v spominu. Bil je zakristan, osemnajst let
              na fari, ki so jo upravljali redovniki. Bil je z menoj prijazen in sva veliko
              govorila. So mu bile všeč tudi moje pridige. Njegovo zdravstveno stanje se ni
              poboljšalo, vedno slabše je postajalo. Zdravnik pravi: »Ni rešitve zanj.« Sestra me
              pokliče: »Je slab, pridite ga spovedat.« Pridem in rečem: »Potrebno je, da se
              pripraviš in sprejmeš svete zakramente.« »Spovedi ne maram,« mi odvrne. »Zakaj ne?«
              »Bil sem osemnajst let zakristan in to me je poučilo, da se ne bom nikdar spovedal.«
              Hroplo mu je v prsih, težko je dihal. »Vem, da bom kmalu umrl, ali kljub temu spovedi
              nočem.« Sestra me vpraša: »Se je spovedal?« »Ne, sestra, ne mara spovedi.« Sestra –
              Nemka: »In vendar ne dopustim, da umrje brez spovedi,« in gre. Pokliče patra jezuita.
              Sestra ga predstavi bolniku: »Tu imate patra jezuita, z njim se spovejte, če ne marate
              našega kurata.« Bolnik odgovori: »Mislite, sestra, da se bom spovedal s tem, ki ga ne
              poznam. Če se ne spovem s kuratom, ki ga dobro poznam in cenim, vedite, da se ne bom
              spovedal z nikomer na tem svetu. Ta tu naj gre, od koder je prišel.« In tako je po
              nekaj dneh umrl. To je dalo meni veliko misliti: zakristan v redovni fari osemnajst
              let in pride do takega zaključka. Nisem ga spraševal za razloge in tudi mi jih ni
              povedal on sam, vendar sem premišljal. Ta mož se je čutil ponižanega v svoji službi,
              morda je delal samo za jed in stanovanje. Bil je samec, neporočen. Manjkalo mu je
              ljubezni in morda je videl tudi slabe zglede, morda je bil pohujšan in se je zaprl, je
              izgubil zaupanje v duhovnika. Upam, da ga je Kristus sprejel in mu odprl nebeška
              vrata.</p>
            <figure>
              <graphic url="slike_z_85/z_85_42.png"/>
              <head>Lujan, argentinska glavna romarska bazilika</head>
            </figure>
            <p>Žena pripelje svojega moža v bolnico, zelo bolnega. Sestra me pokliče. Pred sobo na
              hodniku stojita in se pogovarjata sestra in bolnikova žena. Ta mi reče: »Gospod,
              naredite, kar morete, da se moj mož spove. Ne bi rada, da se pogubi, se bojim, da še
              to noč umrje. Naj vam na kratko povem njegovo življenje. On je višji bančni uradnik. Z
              njim sem poročena dvaintrideset let. Kot zakonski drug je zelo dober, nimam nobene
              pritožbe. Ali versko je popolnoma zapuščen. Ne hodi k maši in tudi ne moli. Jaz in
              otroci smo praktični katoličani in on nas nikdar ni oviral pri tem. Nam je pustil
              popolno svobodo: vi po svoje in jaz po svoje, pustite me v miru, kot vas jaz pustim.
              Je zelo olikan in fin v vedenju. Gospod, prosim vas, ne bi rada, da se pogubi.«
              »Odgovorim ji: »Od njega je odvisno. Če on noče, ga jaz ne morem prisiliti. Molite,
              medtem ko grem jaz k njemu.« Zares, sama kost in koža, vendar še kar pri sebi. »Gospod
              Riko,« tako mu je bilo ime, »ker ste hudo bolni prihajam k vam kot duhovnik, da vam
              podelim svete zakramente.« »Prav, ali vedite, da jaz spovedi ne maram.« »Vi ste hudo
              bolni. Bog ve, če boste preživeli to noč. Hudo trpite in ne bi rad, da morda padete v
              še hujše trpljenje v večnosti.« »Vsega tega se zavedam in kljub temu se ne spovem.«
              Zavijem pogovor na druge stvari. Bil je zelo zgovoren in prijazen. Medtem v svojem
              srcu kličem na pomoč božje srce Jezusovo in Marijo in zopet začnem. »Oprostite mi,
              gospod Riko, da še enkrat načnem vprašanje o spovedi. Sem duhovnik in odgovoren za
              vaše zveličanje.« »Vas razumem, a vedite, če boste vi in vaše sestre z menoj grdo
              ravnali in me zaničevali, ker se nočem spovedati, ne boste nikoli dosegli, da se
              spovem.« »Kako sem vam hvaležen za vaše tako jasne besede, gospod Riko. S tem je
              končana moja dolžnost kot duhovnika in vsaka moja beseda o veri bi vas žalila in tega
              ne smem in nočem. Za naprej hočem biti vaš prijatelj in govoriti z vami o vsem, razen
              o veri, dokler me vi ne prosite.«</p>
            <p>Pridem ven na hodnik. Žena in sestra me nestrpno čakata. »Se je spovedal?« obe skupaj
              vprašata. »Ne.« »O, Gospod, in to noč bo umrl. Grem k njemu, morda ga jaz pridobim,«
              reče sestra in že hiti v sobo. »Ne, sestra, poslušajte me! Vi se ne premaknete od tu,
              dokler mi sveto ne obljubite, da s tem človekom ne boste spregovorili niti ene besede
              o veri.« »Kar vi zahtevate od mene, je nemogoče. Jaz sem vendar misijonarka in
              odgovorna za zveličanje meni izročenih bolnikov.« »Ravno zato, ker sva oba odgovorna
              za zveličanje tega bolnika, vas rotim pri živem Bogu, da mi obljubite, da mu ne boste
              govorili o veri in spovedi, ker bi ga s tem še bolj odbili, pač pa bodite z njim dobri
              in mu strezite z vso ljubeznijo in skrbite, da mu ničesar ne bo manjkalo. To sedaj on
              potrebuje in vi mu morete dati, vse drugo prepustimo Bogu in molimo zanj. Mi
              obljubite?« »Da, gospod, vse bom storila, kar mi naročate.« »Pojdite torej na delo in
              Bog bodi z vami.«</p>
            <p>Kako majhen in brez moči se duhovnik čuti v takih primerih. Ne jaz, Kristus je
              zveličar sveta. Duhovnik išče Kristusa in se z Njim bori v molitvi za zveličanje
              sveta. Vsi smo goreče molili tisto noč za bolnika. Zjutraj je bilo prvo vprašanje, ko
              smo se srečali, če še živi. Še, hvala Bogu! In je živel še štiri mesece na pragu
              življenja in smrti. Sestre in jaz smo bombardirali v molitvi Božje usmiljenje za
              zveličanje tega bolnika. In glej, skoraj bi rekel čudež spreobrnjenja. Sestra me
              kliče, tečem po stopnicah navzgor v tretje nadstropje. Ves zasopel, sestra se smeje:
              »No, ni taka nuja, oddahnite se. Gospod Riko vas prosi za spoved.« »Sestra, je to
              res,« jo pogledam resno. »Seveda, on sam me je prosil, naj vas pokličem. Kar pojdite k
              njemu.« Stol je bil že postavljen poleg postelje. »Sedite, prosim, hočem opraviti
              spoved.« Kako je bil ta mož dobro poučen v veri. Ni bilo potrebno spraševati. Samo po
              odvezi ga vprašam: »Kaj vas je nagnilo k temu spreobrnjenju?« Mi odgovori: »Sestrina
              dobrota in ljubezen, s katero me neguje. Sem pričakoval, da me bo zaničevala in da bom
              zapuščen. Ali vidim: za mnoge ni zdravil, meni nikdar nič ne manjka. V vsem tem
              odkrijem Kristusa, ki ga ljubim in z njim hočem trpeti in umreti.« Tri tedne je še
              živel in prejemal sv. obhajilo vsak dan. »Zelo trpim,« je dejal, »ali če Jezus hoče,
              da trpim še leta, sem pripravljen. Če me hoče danes poklicati k sebi, sem tudi
              pripravljen.« Ko je mrtev ležal na postelji, so ga bolniki gledali in rekli: »Glejte,
              ima Kristusov obraz!«</p>
            <p>Lepe pozdrave vsem!</p>
            <p>Anton Grčman</p>
            <p>Cenjena gospa Mihaela in Reza!</p>
            <p>Cordoba, 23. maja 1994</p>
            <p>Zdravnik: »Kje ste bili rojeni?« »V Evropi v Sloveniji in sem prišel v Argentino s
              triintridesetimi leti.« »Torej to je revmatizem, tam bruceloze ni. Tu vam dam nekaj
              proti revmatizmu.« »Hvala vam, gospod doktor.« In zares, prihodnjo noč sem zelo dobro
              spal. Grem kupit suhi grelec za v posteljo. »Kaj, vi tudi to rabite?« me vpraša
              Madžarka v prodajalnici. »Seveda, sem revmatičen in rabim gorkoto.« »O, to sem tudi
              jaz imela in sem se pozdravila, in to naravnim potom, brez zdravil. Sem kupila malo
              knjižico Dr. Vander, Revmatizem, naravno zdravljenje. V knjigarni Asandri jo dobite.«
              Grem takoj tja in jo kupim. Doma jo pokažem zdravniku sosedu. Mi jo vzame iz rok in
              reče: »Najprej jo bom prebral jaz in ti bom povedal, če je za rabo ali ne. Ni vse
              dobro, kar se napiše.« Po dveh dneh mi jo vrne: »Sem jo bral z velikim zanimanjem in
              moram reči, da je zelo dobra. Samo dvomim, če ste vi zmožni vse to izvršiti, kar
              knjiga uči. Ljudje ne marajo truda in dolgoletnega zdravljenja, kot ta avtor uči,
              ampak hočejo zdravila in da se počutijo dobro brez napora.« Knjižico preberem z
              velikim zanimanjem. Podlaga vsega zdravljenja je stroga dieta. Nobenega mesa: ne
              govejega, ne svinjskega, ne kurjega, ne ribjega. Vsako meso zastruplja. Namesto mesa
              se uživa mleko, maslo, sir in jajca. Eno jajce na dan je dovolj, dve še tudi gre, več
              ni potrebno in bi bilo težko prebavljivo. Nobenega alkohola ne kave ne ruskega čaja,
              pač pa mnogovrstne rastlinske čaje, sadne sokove, brezmesne juhe, čebula, česen,
              limone, kolikor pač želodec prenese. Sončenje postopoma v začetku. Ko se privadiš, dve
              uri na dan. Mrzla kopel po sončenju, najboljše sede v vodi dvajset minut. To kopel
              ponoviti štirikrat dnevno. Vroče kopeli s potenjem. Veliko gibanja na svežem zraku,
              hoja, težka dela, v kolikor to bolezen dopušča, do spotenja. Jaz sem to delal tri leta
              zelo skrbno, kar največ sem mogel, in nadaljnja štiri leta malo manj skrbno. In glej,
              popolnoma prerojen se počutim. Mlad zdravnik mi reče: »Raje umrjem, kot to delam.«
              »Jaz bi tudi raje umrl, ali ker ne morem umreti, moram to delati.« Trideset nadaljnjih
              let nisem imel problema z revmatizmom. Pred dvema letoma me je spet zagrabil v rokah,
              ker sem preveč sedel in se premalo gibal. Slikanje me je zapeljalo do tega. Sem vse
              pustil, spet ponovil strogo dieto in je izginil. Dobro je to pri meni, da nisem imel
              nikoli hudih bolečin, ki bi me ovirale pri najtežjih delih.</p>
            <p>Zame študij radiotehnike ni bil napor, ampak razvedrilo. Ali iz tega obsežnega
              gradiva narediti primeren izvleček, da ga bodo preprosti fantje razumeli, to mi je
              dalo veliko dela. Poleg teorije je še bolj važna praksa. Sem moral takoj nakupiti
              potrebno orodje, potrebne aparate in material za gradnjo radioaparatov in tako dati
              kolikor mogoče dober teoretični in praktični pouk. To me je stalo veliko denarja. Ali
              imam zadoščenje, da je vsaj nekaj od učencev pozneje od tega dobro živelo. Pozneje mi
              je pisal eden od mojih učencev iz majhnega mesta v gorah: Kako sem vam hvaležen, da
              ste me naučili radiotehnike. Prej sem bil navadni delavec, kramp in lopata, težka
              dela. Ko sem zapustil bolnico, mi zdravnik reče: »Težka dela niso več zate.« Kaj bi
              bilo z mano brez vas. Sedaj pa sem najboljši radiotehnik v tem mestu. Nas je veliko
              radiotehnikov, ali niso vsi sposobni vse popraviti. Prinašajo k meni in jaz vse
              popravim, seveda ne brez plačila. Tako imam sedaj lahko delo in dobro zaslužim.</p>
            <p>Kot zaključek šolskega leta smo navadno naredili šest radioaparatov: dva velika, dva
              srednja in dva majhna. Z velikimi in srednjimi ni bilo težav. Majhni so tudi dobro
              delali, ali so imeli majhne motnje, ki se drugim niso zdele omembe vredne, ali mene
              kot tehnika so zanimale in nisem mogel preko, ne da bi jih odstranil. Deset let nisem
              šel nikamor na počitnice, denar sem investiral v aparate za merjenje in študiranje.
              Potem je bilo delo veliko lažje, ko sem snov obvladal. Le eno me je motilo, da nisem
              imel dovolj časa, da bi zasledoval tako hiter napredek v tej stroki. Šolska oblast je
              bila zelo zadovoljna z mojim delom. Nadzorniki so mi vedno dali najboljšo oceno. Enega
              sem prosil, naj mi ne dajo vse deset, ampak tudi kakih devet in osem, da ne bo zavisti
              pri kolegih. Mi je odgovoril: »To vas naj ne skrbi. Če bi mi ne bili prepričani, da to
              zaslužite, bi vam ne dali. Ko pa smo vsi enakega mnenja, da vi to zaslužite, vam damo.
              Vaši sodrugi naj delajo kakor vi in bodo dobili enako kot vi.«</p>
            <p>Ena učiteljica mi je rekla: »Vi morate vedeti, da tukajšnji ljudje nimajo čuta
              hvaležnosti. To je deloma zato, ker so jih tujci v preteklosti preveč izžemali in
              izkoriščali. Čutijo notranji odpor proti tujcu, in če le morejo, mu ukradejo. Nimajo
              smisla za resen napredek. Živijo iz dneva v dan.« Tudi to sem živo občutil, ko sem
              nekemu fantu hotel pomagati, da si kupi hišo in se osamosvoji, da ne bo odvisen od
              drugih, ki se hočejo okoristiti z njim. Ko je zapustil bolnico, sem mu nasvetoval, kam
              naj gre, da se izpopolni v praksi. Štiriindvajsetletni fant, poročen z mlado ženo, je
              imel dva majhna otroka. Bil je poljski delavec. Po ozdravljenju mu zdravnik reče:
              »Zate ni več poljsko delo, je pretežko. Poišči si lažje delo.« In to sem mu dal jaz,
              ker se je naučil radiotehnike. Bil je zelo nadarjen in spreten pri delu. Tri leta je
              hodil k meni nazaj po nasvete. Gospodar, pri katerem je delal, ga je zelo cenil.
              Končno mu je ponudil, da mu proda delavnico. Sprva je zahteval preveliko vsoto, par
              mesecev pozneje jo je znižal na primerno vsoto in jaz sem jo kupil zanj. Je bil že
              zmožen sam delati in je lepo napredoval. Sem mu svetoval, naj kupi zemljišče za hišo
              in jaz mu bom pomagal pri gradnji. Radioaparate, ki smo jih naredili v bolnici, je on
              prodajal. Takrat se je veliko prodalo. Meni je dal samo, kolikor je mene stalo. Veliko
              mi je dolgoval. Na državni praznik sem ga obiskal na domu. Praznovali so na debelo.
              Jedače in pijače v velikem izobilju. Takoj sem uvidel, da ne misli na napredek, ampak
              le na uživanje. In res, prihodnji dan sem šel v njegovo delavnico, da mi da nekaj, da
              nakupim nov material, in mi reče: »Za vas nimam niti ficka več.« »A tako, Bog naj te
              blagoslavlja.« Nikdar več ga nisem videl. Eni družini sem pomagal, da se preživlja.
              Jaz tega ne rabim. Če mi on ne mara povrniti, mi bo Bog povrnil, sem si mislil in
              naprej delal, kot da se ne bi bilo nič zgodilo.</p>
            <p>Mlad, nadarjen zdravnik je študiral tri leta v Severni Ameriki. Je dobil lepa
              spričevala in si s tem zagotovil lepo službo v Argentini. In res, takoj je bil
              nastavljen v naši bolnici. Me je obiskal v šoli in prinesel lep radio iz Severne
              Amerike. Mi reče: »To je radio in ne kakor jih vi delate. Kar poskusite ga.« Ga
              vklopim in poslušam nekaj časa. Nato mu rečem: »Dovolite mi, da vklopim svojega.« In
              poslušamo. Nato reče: »Ja kaj, ali prav slišim, vaš igra boljše kot moj
              severnoameriški.« »Ravno to hočem, da vi sami pridete na to.« »Torej severnoameriška
              industrija ni dobra?« »O, je prav dobra. Ali vi ste naredili napako. Kupili ste radio
              v Severni Ameriki, kjer je mrzlo podnebje, in ste ga prinesli v naše gorko. Tu ne bo
              nikdar dobro delal, ker je narejen za mrzlo podnebje. Kar mi delamo, je iz materiala
              za naše gorko podnebje. No, to napako boste že preboleli. Ali ne bi hoteli ostati v
              Severni Ameriki?« »Za nobene denarje, tam je treba preveč delati. Tri leta sem to
              vzdržal, da imam sedaj zagotovljeno službo v Argentini in tako rekoč brez napornega
              dela dobro plačo.« To je ideal mnogih Argentincev.</p>
            <p>Slovenski gimnazijski profesor, ki je bil arhivar v Jugoslovanski tiskarni v
              Ljubljani, je tudi tu v bolnici šef arhiva. To je precej odgovorno mesto. Mora poznati
              radiografije in mnogo medicinskih izrazov, da zdravnikom takoj postreže, kar želijo iz
              arhiva. Mož je brihtne glave in se kmalu uveljavi. Univerzitetni profesorji in
              zdravniki so bili zelo zadovoljni z njim. Arhivar tudi piše mesečno statistiko, ki jo
              zahteva zdravstveno ministrstvo. Da je to možno, mu morajo dati podatke vsi zdravniki,
              ki jih je v bolnici petnajst. Nekako polovica zdravnikov mu je izročalo mesečne
              podatke, z drugo polovico pa se je moral boriti in še največkrat mu jih niso izročali
              pravočasno. Gre k direktorju in mu potoži zadevo. Direktor mu odgovori: »Ne delaj mi
              preglavic!« »In vendar, vi ste šef vseh zdravnikov. Vi jih lahko prisilite, da mi jih
              dajo. Tako bi mogel napisati pravilno statistiko.« »Ne delaj mi preglavic, sem ti že
              rekel!« Pride k meni ves obupan: »Kaj naj naredim? Moram pisati statistiko in ne dobim
              podatkov in odgovorni šef ne mara o tem nič slišati.« Svetujem mu: »Ti znaš pisati
              statistiko, ki bo všeč tvojim predstojnikom?« »Seveda znam, ali to ne bo imelo
              resnične podlage, bo le laž in jaz si tega v vesti ne upam.« »Poglejva tvoje stanje.
              Če ti statistike ne napišeš, boš izgubil službo, in ti tega ne smeš. Imaš družino in
              kod boš iskal drugo službo. Premisliva, ali statistika komu škoduje, če je napisana
              tako ali drugače. Če bi bilo to komu v škodo, bi se ne smelo, tudi za ceno žrtve. Ker
              pa to nikomur ne škoduje, ti piši statistiko tako, da bo po volji tvojim
              predstojnikom. To je pač socialna krivda, v kateri živimo in je ne moremo odstraniti.«
              Sedaj v miru piše tako statistiko po volji predstojnikov, da ga kmalu povišajo v
              ministrskega arhivarja. Nato so nemške, francoske in severnoameriške medicinske revije
              pisale o naši bolnici in jo dajale za zgled vsem drugim.</p>
            <p>Na novi bolniški šoli nas je bilo pet učiteljev. Direktorica in druge učiteljice so
              bile že starejše in definitivno nastavljene. Učiteljica za ročna dela, urar in jaz smo
              bili novo nastavljeni, torej še ne dokončno. Smo dobivali manjšo plačo kot drugi. Po
              petih letih smo bili tudi mi dokončno nastavljeni, ali za mesečno plačo so me obdržali
              na posebni listi in z manjšo plačo, češ da še nisem končno nastavljen. In vendar sem
              zvedel, da je bilo tudi moje ime objavljeno v Boletin Oficial kakor vsa druga. To je
              uradno glasilo, ki ga dobijo vsi direktorji in mora biti v arhivu na vseh šolah,
              vendar ga ni dobila nobena šola. Iskal sem ga po vseh šolah, nobena ga ni imela, in
              vendar ga rabim, da dokažem svoje imenovanje. Spoznal sem učiteljico na sosednji šoli.
              Njena sestra je delala kot uradnica na Consejo Nacional v Buenos Airesu in edino tam
              so ga imeli. Ta uradnica, ki je jaz nisem nikdar videl, je naredila fotokopijo in mi
              jo poslala. Še sem moral potrpežljivo čakati, da se spremeni ves Consejo Nacional. Z
              vsakim novim argentinskim prezidentom vse zapade in se spremeni. Ni bilo treba dolgo
              čakati. V petindvajsetih letih se je argentinska vlada menjala sedemkrat. Torej, ko se
              je popolnoma spremenil Consejo Nacional, sem začel vrtati. Po naši direktorici sem
              dobil naslov upokojene učiteljice, ki je reševala take probleme. Vnaprej sem ji poslal
              malo več denarja, kot je zahtevala, in je takoj šla na Consejo v Buenos Airesu. Po
              petnajstih dneh iskanja je našla listo tudi z mojim imenom. Edino to, vse drugo je
              bilo izgubljeno. Mi piše: »Sedaj morate vi dokazati, da ste res nastavljeni kot
              profesor radiotehnike.« No, to ni bilo težko, ker sem imel v Cordobi vse v redu.
              Kordobski Consejo Nacional mi je dal vse potrebne podatke, fotokopiral sem jih in z
              Boletinom vred poslal svoji zastopnici v Buenos Aires. Sklicala je učiteljski svet in
              mu predložila mojo dokumentacijo. Molče so vsi strmeli, potem pa reče predsednik: »Vas
              prosim, gospa, da pišete gospodu, da ni mogoče nič spremeniti.« Moja učiteljica pa se
              postavi zame. »Če vi ne uredite tega, bo šlo pred sodišče. Jaz gospoda ne pustim na
              cedilu, ima vse popolnoma dokazano.« Predsednik reče: »Veste, gospa, zakaj vas to
              prosim, ker je popolnoma jasno dokazano, da eden izmed nas gospodu krade.« Vse mi je
              uredila ta učiteljica, ki je nisem nikdar videl in je prej umrla, preden sem ji mogel
              še kaj poslati. Ves ukradeni denar so mi vrnili in so me vpisali na listo dokončno
              imenovanih profesorjev. To je bilo zame najbolj važno zaradi pokojnine.</p>
            <figure>
              <graphic url="slike_z_85/z_85_43.png"/>
              <head>Plošča na Slovenski hiše v Buenos Airesu</head>
            </figure>
            <p>Direktor, ki je zaprosil za šolo za bolnike, se je zavezal, da bo zgradil novo
              poslopje za šolo. On je umrl in noben naslednik ni hotel nič vedeti o šoli. Je
              funkcionirala, kakor je vedela in znala. En direktor pride k meni in mi reče: »Jaz bom
              šolo ukinil, saj nima niti primernega prostora za pouk.« »Edino pametno, gospod
              direktor, če vi ne marate prevzeti šole in ji pomagati, da dobro deluje, potem je
              boljše, da je ni.« Pa je bila šolska oblast močnejša kot direktor. On je bil vržen iz
              službe, šola pa je ostala. Grem k novemu direktorju, mu razložim potrebo po šolskem
              poslopju in zraven bi zgradili tudi stanovanje za kurata. Sem se mu ponudil, da bi jaz
              to gradil z bolniki, katerim zdravniki dovolijo, da delajo dve uri na dan. Priporoči
              naj me gradbenemu ministrstvu in prosi za načrt. Gradbeno ministrstvo me pokliče in mi
              izroči načrt za šolo in dve sobi s straniščem za kurata, vse pod eno streho. Vsak
              mesec da končajo dve ali tri zgradbe, vedno je nekaj preostanka in ta preostanek lahko
              dajo za nakup materiala in upajo, da bo zadostovalo za našo gradnjo. Torej na delo. Že
              smo počistili prostor in začeli kopati jarke za temelje, pa revolucija vrže prezidenta
              in nastopi nova vlada. Tudi v naši bolnici je imenovan nov direktor, in sedaj
              katoliški zdravnik, ki je tudi predsednik Katoliške akcije. O Gospod, ta vam bo
              pomagal, saj je praktičen katoličan, sem slišal govoriti od nekaterih. Bomo videli,
              sem si mislil natihoma, ne preveč vzhičen. Po par dnevih sem šel k njemu in mu
              razložil vse svoje načrte. Po dolgem molku mi reče: »Ali jaz kot direktor vam tega ne
              morem odobriti.« »Kaj se to pravi?« »Izročite mi načrte, jih bom jaz izpolnil.« »Tu
              jih imate, vendar eden, ki bo to naredil!« In ni nič naredil. Po dveh mesecih me
              pokliče po uslužbencu: »Gospod direktor hoče z vami govoriti glede gradbe šolskega
              poslopja.« Sem mu odgovoril: »Recite mu, da sem jaz že naredil, kar sem mogel. On mi
              je vzel načrte in rekel, da bo on gradil. Naj tudi izvrši. Jaz ne grem več zraven.«
              Vse je utonilo brez sledu.</p>
            <figure>
              <graphic url="slike_z_85/z_85_44.png"/>
              <head>Moron, dvorišče v slovenskem domu</head>
            </figure>
            <p>Po triindvajsetih letih službe nekdo potrka na vrata mojega stanovanja. »Naprej!«
              Škof na vratih!. Kakšno čudo: triindvajset let živim tu in niti en duhovnik me ni
              obiskal in sedaj škof! Kaj se godi v Cordobi, se škofje spreobračajo? So prišli do
              spoznanja, da brez duhovnikov ne morejo nič. »Seveda nam manjka duhovnikov in sem
              prišel pogledat, če bi vi mogli še kaj več delati. Imam že pripravljeno faro za vas,
              tu pa bo za kurata en bolan duhovnik.« Vse naokoli se sliši velik ropot in hrup in
              vpitje praktikantov. »In ti živiš v tem direndaju? To ni stanovanje za duhovnika. Tu
              bolni duhovnik ne bo vzdržal.« »Torej pustite mene še dve leti, ki mi manjkata, da se
              upokojim, potem če bom še za rabo, me lahko prestavite na drugo mesto.« »Duhovniki se
              ne smejo upokojiti. Imamo izkušnje, da upokojen duhovnik ne mara sprejeti nobene
              službe več.« »Ja, kakšne duhovnike imate vi? Mene pokojnina ne bo ovirala pri delu.
              Nasprotno, če imam pokojnino, lahko prevzamem mesto, ki nima dohodkov.« »Tako, vi
              mislite še naprej delati kot upokojenec? Potemtakem vas bom pustil še dve leti tu, ker
              bolan duhovnik tu ne bo prenašal tega kravala. Vi bi morali priti na škofijo, da bi
              nadškof pri provinci zahteval, da naredi primerno stanovanje za duhovnika.« »Nimam
              pravice hoditi na škofijo. Pred dvajsetimi leti me je nadškof vrgel ven in mi dal
              vedeti, da ga nadlegujem. Sam sem skušal rešiti ta problem in mi ga je preprečil
              direktor, ki je zelo katoliški in obenem predsednik Katoliške akcije.« Pomožni škof se
              smeje: »No, to je prešlo, sedaj bo drugače. Ti dve leti, ko boste še tu, vam dam še
              novo delo.« »Rad sprejmem, kar zmorem.« »Tu v bližini je zemljišče s hišo, darovano za
              bodočo cerkev. Ob nedeljah boste maševali v hiši za vernike. Imenovana je komisija za
              gradnjo cerkve. Vi boste duhovni vodja te komisije, ki jo je škofija potrdila, da vam
              pomaga pri gradnji.« »Veste, gospod škof, to spada v jezuitsko faro. Oni so mi od
              začetka prepovedali kakršnokoli delo izven bolnice. Njim to ne bo po volji.« »Sem že
              govoril z župnikom jezuitom in mi pravi, da on ne more. Jaz kot škof sem dolžan
              poskrbeti, da se dela, in če jezuiti ne morejo, boste vi upravljali to podružnico in
              župnik vam bo dal pisni dekret.« Škof skliče vse člane komisije, povabi župnika in
              mene. Pod prvo škof ukaže župniku, naj mi izroči dekret, s katerim me pooblašča, da
              sem jaz upravitelj te bodoče cerkve v duhovnem in materialnem oziru. Za župnika to ni
              bilo lahko, se mu je videlo na obrazu. Postal je bled kot stena, ko mi je izročil
              dekret brez besed. Kaj takega ni pričakoval. Odšel je in se ni nikdar več prikazal.
              Pomožni škof je opravil svojo dolžnost in odšel. Komisija je štela pet oseb:
              predsednik, sekretar, blagajničar in dva svetovalca. Na prvem sestanku jih prosim, da
              me pooblastijo, da s svoje strani delam, kar morem, za gradnjo cerkve. Dajo mi
              pooblastilo in takoj začnem z delom. Komisija je bila razdvojena. Sekretarka,
              srednješolska profesorica, je hotela, da odstranim predsednika in da na njegovo mesto
              pride njen mož, univerzitetni profesor. Jaz ne morem ničesar spremeniti, ker je
              komisija škofijsko odobrena. Ni se dala pomiriti. Na vsakem sestanku sta se grdo sprla
              in me gledala, kaj bom rekel. Dolgo sem bil tiho. Nato rečem: »Vsi imamo višjo
              izobrazbo. Najmanj, kar od vas pričakujem, je, da drug drugega spoštujete.« In sem
              utihnil. Nekaj časa je to zaleglo in so mirno govorili, ali po nekaj minutah se zopet
              vname prepir. Ker ne poneha, mirno vstanem in rečem: »Ta komisija mi ne služi, pojdimo
              vsak na svoj dom.« Mirno, brez besed vstanejo in se razidejo. Ni bilo več
              sestankov.</p>
            <p>Ravno v tem času je jezuitski general v Rimu odločil, da se prodajo tri zemljišča v
              treh provincah: Cordoba, Salta in Santa Fe, da se s tem pokrije dolg, ki ga ima
              njihova univerza Colegio Maximo v Buenos Airesu. Na kordobskem zemljišču sta samostan
              in velika farna cerkev, še ne povsem dograjena. V Cordobi so zemljišče kupili mormoni,
              protestantska sekta iz Severne Amerike. Takoj so podrli samostan in tudi farno cerkev
              in zgradili velik supermarket. Farani so bili silno ogorčeni, ker so oni prispevali za
              gradnjo svoje fare. Nadškofija ima tu glavno krivdo, ker je dovolila gradnjo cerkve na
              jezuitskem zemljišču. Nihče ni rekel niti besede. Ravno po teh dogodkih sem jaz začel
              z gradnjo nove cerkve v isti jezuitski fari. Ko hodim na delo, me ljudje zmerjajo,
              misleč da sem jezuit. Potem jim dam vedeti, da nisem jezuit, ampak svetni duhovnik,
              pooblaščen od nadškofije, da zgradim tu cerkev. Potem me več ne zmerjajo, ampak mi
              pravijo: »Ne mučite se sami, tu vam nihče ne bo pomagal. Farno cerkev so nam podrli.
              Čemu bi gradili nove. Ne računajte z nami.« »Prosim, pustite me. Jaz sem pooblaščen od
              nadškofa, da gradim, in bom naredil, kar morem.« To zemljišče s staro veliko hišo je
              podarila pred dvaintridesetimi leti upokojena učiteljica. Jaz jo dobim še živo,
              štiriinosemdeset let staro, na postelji, popolnoma zapuščeno, brez rjuh in zglavja,
              zvito kot psica v svojem gnezdu. Nič se ne pritožuje, samo radovedno me vpraša, če bom
              jaz gradil cerkev. Ko sem ji povedal, da sem pooblaščen od nadškofije in mislim začeti
              z delom, je bila zelo vesela. Rekel sem ji, da jo bom posadil na stol in jo nesel v
              lepem vremenu pred hišo, da bo videla, kako delam, in je bila vsa razigrana. Njeno
              pokojnino so dvigali mlajši sorodniki, ki so živeli daleč stran in plačevali popolnoma
              nevedno žensko, ki jo je oskrbovala in je tožila, da ji premalo plačajo. O vsem tem
              obvestim sestre v bolnici in jim rečem: »Storite vse potrebno, in kar bo stroškov sem
              jaz pripravljen poravnati. Sestra prednica je poslala dve sestri in so jo do smrti
              lepo negovale. Vse je bilo lepo in snažno, ko je ležala na mrtvaški postelji. Reva ni
              dočakala, da bi videla moje delo.</p>
            <p>Preden je pomožni škof odšel, mi je rekel: »To leto mislim opraviti pastoralni obisk
              v tvoji bolnici. Kdaj hočeš?« »Med šolskim letom ne, nimam časa, šola me zelo
              zaposluje. Malo pred božičem bom prišel k vam in bova določila dan. Takrat bom jaz
              imel čas. Jaz in sestre moramo narediti načrt vašega obiska. Vi sami tega ne znate.«
              »Mislim porabiti ves dan, osem ur: štiri ure dopoldne in štiri popoldne.« »Vas že
              vnaprej opozorim, to je pastoralni obisk in samo naša stvar. Ne dajte se voditi po
              direktorju in zdravnikih. Dvakrat ali trikrat je prišel škof birmat v bolnico. Po maši
              ga je direktor povabil in nismo ga več videli ne jaz in ne sestre. Tak škofov obisk
              nas žali in bi bilo bolje, da ne pride.« Po koncu šole grem k škofu in določiva dan
              obiska. Ob osmih maša, po maši obisk direktorja. Jaz ostanem zunaj, da lahko prosto
              govorita o kuratu. Ko pride ven, ga že čakajo zdravniki: monsignor, pridite … »Hvala,
              to je pastoralni obisk, ga bo vodil kurat.« Ostaneva sama. »Sedaj, gospod škof, bova
              obiskala vse uslužbence, samo kratko, jih je tristo petdeset.« In hodiva gori in doli,
              sem in tja. Skrbim, da ne bi nikogar pozabila. Tudi najbolj zagrizene, brezverne in
              protiklerikalce sva pozdravila.</p>
            <p>Cenjena ga. Mihaela in Reza!</p>
            <p>Cordoba, 30. maja 1994</p>
            <p>Zadnjega sva obiskala blazinarja, ki je sam v kotu predelaval volnene blazine za
              bolnico. Se je silno čudil, kako da njega škof obišče. Razložil sem mu, da je škof
              danes na pastoralnem obisku in popoldne obiskuje vse uslužbence, in ker je on tudi
              uslužbenec te bolnice, tudi njega. Samo strmel je in mu ni šlo prav v glavo. Dolgo je
              še pozneje pripovedoval okrog, da je škof tudi njega obiskal. Enako sem pozneje slišal
              govoriti protiklerikalce: »Kurat nas dobro pozna, in vendar je pripeljal škofa tudi k
              nam.« Okrog ene ure popoldan sva šla k sestram na kosilo. Bili smo sami: škof, jaz in
              sestre. Po kosilu so sestre že imele pripravljeno posteljo za škofa, da se malo
              spočije. Bilo je v sredi poletja in zelo vroče, ali škof je odklonil, rekoč: »V svoji
              postelji se človek najbolj odpočije. Imam avto in ni daleč. Ob štirih bom zopet tu in
              obiščem bolnike.« Res, bil je točen. Jaz sem vsem bolnikom povedal, da jih bo škof
              obiskal in naj ga prosijo za spoved. Sedaj imate priliko, da se vsaj enkrat v
              življenju spoveste s škofom. In zares, večji del svojega obiska je spovedoval. Sobe
              imajo po osem postelj, in ko je končal v sobi, sem mu jaz na vratih izročil ciborij s
              posvečenimi hostijami in je takoj obhajal bolnike. Silno so bili veseli škofovega
              obiska. Ob pol osmih zvečer slovesna poslovitev. Na koncu širokega hodnika so se
              zbrali vsi, ki so mogli hoditi. Imel sem štiri kitare in boben. Vedno jih je bilo med
              bolniki nekaj, ki so znali prav dobro igrati, in takrat sta bila v bolnici dva odlična
              pevca, ki sta tudi zunaj imela sloves kot zelo dobra pevca. Škof je kar strmel. Kaj
              takega v bolnici ni pričakoval. »Ob sobotah in nedeljah imamo tak koncert v bolnici,«
              sem pojasnil škofu. Ko se poslavlja od mene in sester, mi reče: »Ena stvar mi je
              nejasna. Triindvajset let se noben škof ni zanimal za to bolnico, in vendar najdem v
              njej tako lepo pastoralno delo, kot bi ga nikoli ne pričakoval.« »Glejte, gospod škof,
              jaz in sestre smo misijonarji in delamo iz ljubezni do Kristusa in ljubezni do
              bolnikov in nam je vseeno, če škof za to ve ali ne.«</p>
          </div>
        </div>
      </div>
      <div type="div1">
        <head>Iskanja in besede</head>
        <div type="div2" subtype="poem">
          <head>Lepa Vida</head>
          <docAuthor>France Papež</docAuthor>
          <div type="div3">
            <l>Zdaj vem –</l>
            <l>ne bo svidenja.</l>
            <l>Tam za vodami, tam za gorami</l>
            <l>bodo zagoreli in se ustavili,</l>
            <l>eden za drugim,</l>
            <l>zdomski vozovi</l>
            <l>s svojimi doživetji in boji,</l>
            <l>z ranami, ki so se zacelile,</l>
            <l>in s tistimi, ki so še odprte</l>
            <l>za pravdo</l>
            <l>v neznanskem pohodu.</l>
            <figure>
              <graphic url="slike_z_85/z_85_45.png"/>
              <head>Zdaj vem – ne bo svidenja<name type="author">Lovro Stanovnik</name></head>
            </figure>
          </div>
        </div>
      </div>
      <div type="div1">
        <head>Zaključek velikega projekta Nove Slovenske zaveze</head>
        <div type="div2">
          <head>Misli ob tretji knjigi farnih spominskih plošč</head>
          <docAuthor>Anton Drobnič</docAuthor>
          <div type="div3">
            <p>Tretja knjiga farnih spominskih plošč prihaja z zamudo, ki je v dokajšnji meri
              posledica nenadne smrti dr. Tineta Velikonje, glavnega avtorja tako prvih dveh in tudi
              Tretje knjige FSP. Predvsem pa smo s tretjo knjigo čakali, da bi bile prej postavljene
              vse načrtovane spominske plošče, vendar nam kljub dolgemu obdobju po drugi knjigi to
              ni povsem uspelo. Prva knjiga je izšla leta 1995, zajela je 85 župnij s 7.471 imeni,
              druga knjiga iz leta 2000 obsega 71 župnij in 4.813 imen, tretja pa je izšla šele po
              12 letih in obsega FSP v 68 župnijah s 1.965 imeni in pripravljene sezname za še 31
              FSP z 2.629 imeni. </p>
            <p>V tej nujni in neponovljivi akciji je torej NSZ sama ali v sodelovanju z drugimi s
              trdim in tihim delom na skupaj 255 župnijskih ploščah odrešila partijsko zapovedane
              pozabe skupaj kar 16.878 imen. Imen skritih in še vedno zamolčanih žrtev
              komunističnega zločinskega divjanja po slovenskih vaseh in mestih v letih
              boljševiškega napada in državljanske vojne v Sloveniji. Če upoštevamo, da je za vsako
              žrtvijo žalovalo samo 5 do 10 bližnjih sorodnikov, je to na območju t. im. Ljubljanske
              pokrajine, na katerem je večina FSP in na katerem je po vojni ostalo živih manj kot
              300.000 prebivalcev, pomenilo vsaj delno odrešitev iz komunističnega prekletstva molka
              kar za tretjino ali za polovico prebivalcev tega območja. Že to je velik korak v smeri
              proti pravici vsakega človeškega bitja do javnega spomina, ki je v totalitarno
              poškodovani, komunistično prestrašeni in udbovsko zastraženi Sloveniji za mnoge še
              vedno samo skrita želja in tiho upanje.</p>
            <p>Postavljanje farnih spominskih plošč je pričakovano naletelo na silna in številna
              nasprotovanja vseh vrst, zlasti iz lokalnih partijskih ustanov, njihovih pravnih in
              političnih naslednikov, posebno iz skupnosti nekdanjih partizanov. Pri tem je
              značilno, da je šlo samo za nasprotovanje proti spominskim ploščam kot takim, ne za
              zanikanje podatkov na ploščah. Tisti, ki so najbolj glasni slavilci t. im.
              osvobodilnega boja in zagovorniki partizanskih »velikih del«, se najbolj bojijo
              resnice in spomina na preteklost, najbolj vztrajajo pri molku o svojih žrtvah.
              Molčijo, ker jih je strah lastne preteklosti, saj dobro vedo, da gnusni umori niso
              bili junaštvo, kot jim še vedno priznavajo privilegiji po njihovih sprevrženih
              zakonih, ampak množični zločini zoper lastne rojake in celotno človeštvo, spočeti in
              izvršeni iz gole oblastiželjnosti in iz sovraštva do soljudi. Namesto da bi se z umori
              kot junaki ponašali in jih javno razglašali, ta del preteklosti kot zločinci vztrajno
              tajijo in skrivajo. FSP so ogledala njihove preteklosti, od tod njihov strah in
              nasprotovanje, tudi razbijanje in mazanje po ploščah na njihov običajni način. </p>
            <p>FSP so pomniki smrti, prehoda iz tega sveta v onostranstvo. Umrli, ki so zapisani na
              teh ploščah, so bili v veliki večini verni Slovenci, mnogi neposredno ali posredno
              umorjeni prav zaradi svoje vere. Zato so FSP postavljene v duhovna središča župnij, na
              zidove farnih cerkva ali v njihovo bližino. Na ploščah so v kamen za vse čase vklesana
              imena žrtev, leto njihovega rojstva in smrti ter navadno tudi kraj njihovega stalnega
              bivanja. Vse spominske plošče so na prostem, že dolga leta, nekatere že desetletja,
              vsak čas dostopne in na ogled vsakomur. Tudi v resnici mimo teh plošč vsak dan hodi
              mnogo ljudi, prebivalcev teh krajev, ki najbolje vedo, kaj in kako se je dogajalo v
              njihovem kraju med vojno in komunistično revolucijo. Podatki na ploščah so tako brez
              kakršnekoli omejitve podvrženi najstrožji presoji množice najboljših poznavalcev.
              Kljub temu omembe vrednih ugovorov proti pravilnosti podatkov sploh ni bilo. To
              zagotavlja tudi veliko zgodovinsko vrednost spominskih plošč. </p>
            <p>V času, ko je v Sloveniji divjal politični in ideološki boj zaradi družinskega
              zakonika, so zagovorniki zakonika in tistih oblik spolnih skupnosti, ki nikakor niso
              družina, z veliko zagnanostjo, iznajdljivostjo in nestrpnostjo iskali, prikazovali in
              poudarjali slabosti in pregrehe normalne, oni raje pravijo tradicionalne družine, da
              poudarijo njeno preteklost, zaostalost. Hitro so jih lahko našli in z vsem hrupom so
              jih razstavljali na odru sramote. </p>
            <figure>
              <graphic url="slike_z_85/z_85_46.png"/>
              <head>Farna spominska plošča pri Sv. treh kraljih<name type="author">Hani Cankar
                  Simončič</name></head>
            </figure>
            <p>Prav farne spominske plošče pa poštenemu opazovalcu povedo, kako hinavsko in
              neupravičeno je njihovo zgražanje nad slabostmi normalnih družin. Najprej so s svojim
              boljševiškim napadom slovenskemu narodu povzročili smrt nad 80.000 večinoma mladih mož
              in žena, fantov in deklet in s tem razbili ali preprečili mnogo tisoč normalnih
              slovenskih družin. Po vojni so storili vse, da bi normalne družine razvrednotili, jim
              vzeli čast, veljavo, vpliv in pomen. Fizično, pravno, politično in duhovno so jih
              zatirali, kjer so mogli in kolikor jim je šlo, ne samo verne in zveste tradiciji, temu
              niso ušle niti komunistične družine. </p>
            <p>Dobro poznam primer žene visokega partijskega funkcionarja, ki je padel v nemilost
              najvišjih in so ga zato izključili iz partijskega raja. Njegova žena in mati njegovih
              otrok je bila zaposlena na ministrstvu za notranje zadeve. Sam minister osebno ji je
              ukazal, naj se nemudoma loči od svojega moža. Ni se uklonila, takoj je padla v pozabo
              in samo maršalovo vprašanje, zakaj ob njegovem obisku ni tudi ona navzoča, jo je
              vrnilo na prejšnji položaj in rešilo hujše usode. Za levičarje je družina samo eno od
              sredstev politične manipulacije.</p>
            <p>Po sedemdesetih letih vsakršnega pobijanja, zaničevanja in zapostavljanja normalne
              družine, ki jo predstavljata žena in mož s svojimi otroki, sedaj ti isti uničevalci in
              zaničevalci družine ter zagovorniki uživaških skupnosti hinavsko zavijajo oči, kričijo
              in s prstom kažejo, glejte, kako razbita, brez veljave in brez ugleda je tradicionalna
              družina. Nepregledna množica v trdi kamen narodovega spomina vrezanih imen pa jasno
              govori, da je njihovo kričanje zgrajeno na laži, ki je nesmrtno bistvo komunizma.
              Podprimo normalno družino, vrnimo ji ugled, spoštovanje in veljavo in ji pustimo vsaj
              novih sedemdeset let za rehabilitacijo, preden jo bodo lahko pošteni raziskovalci
              objektivno secirali, analizirali in primerjali z drugimi skupnostmi. Družino fizično
              in moralno razdejati, nato pa točiti solze in se zgražati nad razvalinami, je
              hinavščina zločinskega obsega, ki jo zmore samo boljševizem. </p>
            <p>Današnji slovenski čas je tudi v drugih pogledih čas cvetoče laži in hinavščine.
              Zgodovinarji in oni, ki se imajo za zgodovinarje, že težko lažejo o dogajanju ob koncu
              vojne in po njej. Zato poboje pač priznavajo in jih načeloma »obsojajo«. Kaj več pa še
              ne, tam že lahko nastopita laž in prevara. Zlasti nič o storilcih tisočerih zločinov,
              ki se v Sloveniji niti po naključju ne morejo pojaviti pred sodiščem. FSP so zato tudi
              jasen izkaz slovenske pravne kulture: tisoči strašnih zločinov, pa nobenega zločinca,
              samo borci, ki jim gre last in oblast! Za takšno stanje zaslužnim profesorjem in
              politikom pa so farne spominske plošče prave diplome njihove popolne učinkovitosti pri
              zakrivanju zločinov in zločincev, katerih pregon so preprečili. </p>
            <p>Brezobzirno novi komunisti lažejo, še več pa jih nesramno molči o tem, kaj se je na
              Slovenskem, še posebej na italijanskem okupacijskem območju dogajalo ob začetku
              okupacije in komunistične revolucije. Zlagana zgodovina tega časa teče po kopitu:
              sovražna okupacija (»izboljšana« zadnja varianta: izdajalci pokličejo okupatorja),
              osvobodilni boj proti okupatorju, izdajalci z orožjem pomagajo okupatorju proti
              osvobodilnemu boju, osvoboditelji po zmagi na koncu kaznujejo izdajalce. Tisti, bolj
              nevedni kot pokvarjeni, pa pišejo o ideološkem in političnem spopadu, do katerega je
              prišlo zaradi zadrtosti in trdovratnosti obeh strani, med katerima je seveda
              prednjačila klerikalna, ki se je pri tem še naslonila na okupatorja. </p>
            <p>Tisti, ki smo okupacijo, revolucijo in državljansko vojno na eni ali na drugi strani
              doživljali na svoji koži od prvega dne do današnjih dni, se lahko takšnim razlagam
              samo bridko nasmehnemo. Bilo je bistveno drugače, kar jasno dokazujejo prav farne
              spominske plošče. Od daleč vidna značilnost teh plošč je, da so komunistične tolpe že
              v letu dni pred 17. julijem 1942, ko je v Šentjoštu nastala prva enota vaške straže,
              na Notranjskem, Dolenjskem, v Beli krajini in v Ljubljani umorile med tisoč tristo do
              tisoč petsto neoboroženih Slovencev vseh stanov in poklicev, še posebno veliko žena,
              deklet in celotnih družin, razmeroma mnogo več kot kadarkoli pozneje, okupatorji pa so
              v tem času imeli komaj kakšno žrtev. </p>
            <p>FSP so trden dokaz, da 27. aprila 1941 ni bilo nobenega upora proti okupatorju, ki za
              komuniste sploh ni bil sovražnik, ampak je prišel kot mednarodni zaveznik, da je t.
              im. »osvobodilni boj« nastal šele po 22. juniju na poziv Stalina in Kominterne v pomoč
              Rdeči armadi in Sovjetski zvezi, ki jo je dotedanja zaveznica zahrbtno napadla.
              Komunistični »osvobodilni boj« se je začel z enoletnim krvavim nasiljem proti
              neoboroženim in nebranjenim rojakom, z grozovitimi umori, ropi in ustrahovanjem vseh,
              ki se niso v vsem pokorili 16. septembra 1941 izrečenemu odloku o absolutni oblasti
              komunistične Osvobodilne fronte in njenem izenačenju s slovenskim narodom. Partizani
              so najprej eno leto neovirano morili in ropali Slovence, za okupatorja jim še mar ni
              bilo, kot njemu ne za partizane. Eni in drugi so v medsebojnem učinkovanju uspešno
              morili in preganjali Slovence, kar je bila tudi njihova skupna naloga. Šele po enem
              letu narodove življenjske stiske in smrtnega strahu med dvema totalitarnima
              sovražnikoma so ljudje na Notranjskem in Dolenjskem zahtevali orožje in se sami
              postavili v obrambo svojih življenj in življenj svojih žena in otrok. Nič ideologije
              ali politike, le obupna obramba pred zločinskim nasiljem! </p>
            <figure>
              <graphic url="slike_z_85/z_85_47.png"/>
              <head>Del Farne spominske plošče v Žireh<name type="author">Hani Cankar
                  Simončič</name>
              </head>
            </figure>
            <p>Tudi s Tretjo knjigo FSP še ni končan seznam vseh žrtev boljševiškega napada na
              slovenski narod, ko je ta bil brez obrambe in pod palico sovražnega okupatorja. So pa
              v treh knjigah zbrani glavni podatki, ki skupaj z drugimi podatki na popisnih listih
              NSZ jasno razkrivajo poglavitna dejstva komunistične revolucije in očitno laž o
              osvobodilnem boju na eni in narodni izdaji na drugi strani. Ni šlo za osvobodilni boj
              in izdajo, šlo je za zločinsko nasilje in za zavračanje nasilja, za zločinsko
              revolucijo in za odpor proti zločinu, za napad in za obrambo! To bodo še zanamcem
              dolgo pričale farne spominske plošče in knjige o teh ploščah: zločinski komunistični
              napad in slovenski odpor proti zločinu. </p>
            <p>Knjige o farnih spominskih ploščah so dragocen spomin na častne Slovence in njihovo
              veliko žrtev v najtežjih časih narodovega obstoja, ko so morali svoja življenja, svoje
              domove, svojo vero in kulturo sami braniti pred nasiljem zgubljenih bratov. So glasen
              opomin pred njihovim neizmernim zločinom, kakršnega ne pozna narodova zgodovina!</p>
          </div>
        </div>
      </div>
      <div type="div1">
        <head>Resnica – pokrajina, po kateri pelje pot do enotnega slovenskega spomina</head>
        <div type="div2">
          <head>Slovenija v simpozijskem eksilu</head>
          <docAuthor>Lenart Rihar</docAuthor>
          <div type="div3">
            <p><emph>Od 3. do 5. novembra 2011 je v organizaciji Teološke fakultete v Ljubljani v
                Celju in Ljubljani potekala mednarodna znanstvena konferenca z naslovom The
                possibilities and meaning of reconciliation (Možnosti in pomen sprave). Nekateri
                referati slovenskih avtorjev so izšli v zborniku Izvor odpuščanja in sprave: Človek
                ali Bog? Ur. Janez Juhant, Vojko Strahovnik in Bojan Žalec, Ljubljana 2011, 222
                str.</emph></p>
            <p>Po štirih desetletjih se človek že dokoplje do kakega spoznanja, ki si mu upa nadeti
              pridevnik »življenjsko«. Eno od teh je, da lahko cestni pometač poseduje zdravo pamet
              in samozavest, ki mu zlepa ne dopustita iztirjenja, na drugi strani pa vrsta zvenečih
              naslovov ne more človeka ozdraviti temeljne negotovosti ali različnih majhnosti, če
              jih je prinesel s seboj v odraslo dobo. Prav tako lahko zgodovinsko ozadje rodne
              pokrajine nekoga – magari škofa – določi dosti močneje kot dolgoleten študij in vrsta
              življenjskih izkušenj, ki bi ga bile morale prepričati o dvomljivi naravnanosti. Iz
              tega razloga so ozadja različnih znanstvenih stališč nekako razumljiva. In zato tudi
              morebitne kritične besede v tem članku ne kaže jemati ad personam, saj gre v njem
              preprosto za utrinek te ali one misli na podlagi lanskoletnega simpozija o spravi.
              Prav v tistih dneh sem pil studenčnico pri ljudeh, ki so se po vojni skupaj s
              slovensko resnico umaknili pod Južni križ, zato simpoziju nisem mogel prisluhniti.
              Prav gotovo bi bilo zanimivo. »Pa vendar, kdo je šel na bolje …?« slišim odmev
              Sokratovega retoričnega spraševanja. </p>
          </div>
          <div type="div3">
            <head>Osnova je resnica</head>
            <p>Od mnogih besedil s simpozija sem si jih nekoliko podrobneje pogledal sedem. Če
              pustimo ob strani občutek zamujene priložnosti, t .j. neuresničenega nadgrajevanja že
              izdelanih dognanj o slovenski stvarnosti (ki jih, mimogrede, ni tako malo), ni dvoma,
              da je stvar pozitivna. In sicer že v tem, da se problematika vedno znova in v vedno
              večjem krogu sodelavcev odpira, da je korak bliže domovinski pravici. Pri čemer je še
              posebej važno to, da kljub omenjeni pomanjkljivosti tu in tam bruhne na dan kos
              resnice, pred poslušalci vstane velikost in zagonetnost vprašanj, se zasvita ta in oni
              odgovor, se problematika pokaže v domeni nove panoge ali drugega okolja. Slej ko prej
              bo to opaženo in, upajmo, tudi vedno bolj razumljeno. S tem pa se v skupnosti že
              začenja zdravilni proces.</p>
            <p>Tako denimo s simpozija ostaja črno na belem zapisana kratka bilanca slovenskega
              vojnega in totalitarnega obdobja. Zapisana je izpod peresa Jožeta Dežmana in bo na
              neoglušelega slej ko prej morala napraviti vtis. Avtor v prispevku, ki nosi naslov
              »Slovenija in zločinsko breme titoizma«, med drugim poudarja, da proces sprave zajema
              detabuizacijo številnih polresnic in laži totalitarnega časa, obenem pa pomeni
              intenzivno javno in politično soočanje z zločinsko dediščino totalitarnih režimov.
              Navaja tudi vrsto številk in drugih podatkov iz povojnega časa, ki so, če si jih
              človek skuša predstavljati, naravnost grozljivi. Ne glede na to, da bi si želeli še
              kak poudarek zlasti iz začetnega revolucionarnega obdobja, ki razmerja »sprtih strani«
              najjasneje in najusodneje definira, je njegov prispevek močan. Glušci so bili omenjeni
              prav zaradi tega, ker se ob mnogih drugih besedilih s simpozija človek ne more otresti
              vtisa, kot da so dejstva, ki jih niza avtor, bodisi nepoznana bodisi neupoštevana
              bodisi nedoumljena ali – bognedaj – celo ignorirana. Ob kategorični Dežmanovi diagnozi
              bi vsako razpravljanje o spravi moralo črtati polovičarstvo ali nedoslednost. </p>
          </div>
          <div type="div3">
            <head>Simpozijska sprava</head>
            <p>Prispevek z elementarno definicijo sprave je podal dr. Bojan Žalec. V prvem delu
              prepričljivo navede pogoje za njeno uresničitev. Meni, da je prava sprava, tako kot
              prava morala, notranje in ne zunanje motivirana. Če potreba po spremembi ni
              ponotranjena, potem bo sprememba verjetno samo začasna in konflikt ne bo trajno rešen.
              Ponovil se bo tedaj, ko se bodo okoliščine spremenile. Avtor trdi, da je pravičnost
              potreben, vendar ne zadosten pogoj za spravo. Vsekakor pa med spravo in pravičnostjo
              ni nasprotja. Pravičnost moramo v procesu sprave uresničevati tako, da bo v
              prihodnosti čim več pozitivnih odnosov med stranmi, ki morajo živeti skupaj.
              Uveljavljati moramo restavrativno, ne pa retributivno pravičnost. Sprava ne pomeni, da
              storilcem zgolj odpustimo, ampak da ustvarimo proces in okolje, kjer storilci slabih
              dejanj priznajo svojo krivdo, sprejmejo odgovornost in postanejo motivirani za
              spremembo položaja in odnosov med sprtima stranema. Potrebno si je prizadevati ne samo
              za pravično obsodbo in kaznovanje storilcev, ampak za doseganje notranjih sprememb pri
              njih (in sploh pri vseh udeleženih in prizadetih v konfliktu), da bi dosegli spremembo
              od uničevalnega odnosa h graditeljskemu in ustvarjalnemu. </p>
            <figure>
              <graphic url="slike_z_85/z_85_48.png"/>
              <head>Človekovo delo<name type="author">Simon Dan</name></head>
            </figure>
            <p>Po teoretični strani vse lepo in prav, vse drži. Po drugi strani pa – čeprav se avtor
              zaveda tako rekoč nemogočosti projekta – kako te besede aplicirati na našo stvarnost,
              ki vsak dan označuje meje svoje mitologije v šolah, znanosti, medijih, sodstvu in
              drugje? Da ne govorim o kloaki spletnih forumov (v tem primeru je govorjenje o
              resničnosti interneta, ki da je virtualna, pesek v oči). Kje je na tisti strani,
              okrepljeni z ljudskimi množicami, ki rastejo iz te vsenavzoče »resnice«, zapaziti
              kakšno koli znamenje, ki bi imelo v svoji perspektivi kaj, kar bi dišalo po resnični
              spravi? </p>
            <p>V zadnjem delu avtor pove, da krščanstvo predstavlja osnovni milje za spravo, a je
              hkrati mnogokrat preveč okostenelo, kar spravni proces otežuje. To seveda drži – tako
              v teoriji kot v praksi. Po drugi strani pa … naj mi nekdo pove vsaj hipotetično
              krščansko dejanje slovenskega kristjana, s katerim bi storilce zmehčal za resnično
              spravo. Do zdaj se je edinozveličavna pot, torej »dialoška«, »odprta«, sinkretistična,
              kolaborantska, tako rekoč izkazala za skrajno impotentno. Dosežena reakcija pri
              nasprotni strani dlje kot do zlorabe ali posmeha ni prišla. Dosežek slovenskega
              krščanstva bo sicer res v odprtosti in dialogu, ampak samo z izpolnjenim pogojem, da
              bo vedelo, za kaj gre oz. za kaj je šlo. Ko bo opremljeno z resnico in z dolžnim
              spoštovanjem do ljudi, ki se že desetletja »vse hudo zoper njih lažnivo govori.« Ko bo
              za to resnico stalo in zanjo aktivno delalo, bodi prilično ali neprilično.</p>
            <p>Skratka, da se vrnemo k Žalčevemu tekstu, ne da se izogniti občutku, da njegovo
              predavanje povzema tudi splošno naravo simpozija. Gre za tisto dvojno dojemanje, ki je
              bilo omenjeno že na začetku. Na eni strani dobro in prav, na drugi neka nemoč, neko
              ostajanje na teoretični ravni, na pol poti, brez zagrizenja v grenko vesolje, ki se je
              začelo pred sedemdesetimi leti in še kar parazitira na (s tem) ogroženi življenjski
              sili Slovenije.</p>
          </div>
          <div type="div3">
            <head>Minimum kot pobožna želja</head>
            <p>Za predah lahko omenimo predavanje Claudie Paganini, ki je razmišljala o spravi kot
              etičnem minimumu za medije. Po njenem diskurz o etiki medijev ni več razpravljanje o
              škandalih, temveč je zaznamovan s prizadevanjem, da bi postavili podzvrsti medijske
              etike na trdna tla znanstvenih spoznanj. Pravi, da obstaja komaj kakšen predlog za
              celovito etiko medijev. Po rekonstrukciji različnih etičnih elementov, ki se v obliki
              kodeksov pojavljajo v medijih, se sprašuje, če bi bila lahko sprava skupno načelo v
              takšni minimalistični etiki.</p>
            <p>V oči nam pade beseda »minimalistični«, ki pove, kako raztegljiv pojem je pravzaprav
              sprava. Mogoče obstaja kje družba, ki bi ji spoštljiva drža do drugih, drugače
              mislečih ali celo med trpinčenimi in nasilneži predstavljala etični minimum. Pri nas,
              ob že omenjenem vsakodnevnem virtualnem pobijanju, pa je slišati, odvisno od
              naravnanosti, kot prilivanje olja na cinizem. Pa vendar, naj bo zapisano: seveda bi
              bila sprava odlična osnova za minimalni etični kriterij. Posebej še za naše medije.
              Toda kaj naj to v Sloveniji pomeni, ko je spravna misel od večinskih medijskih glav
              oddaljena, kot je oddaljena evangeljska misel od revolucionarne. Jasno, spet govorimo
              za primer, da spravo jemljemo po njenem izvornem pomenu z vsemi pogoji, ki jih
              zahteva. Če vzamemo idejo v manipulativnem smislu, ki prevladuje v Sloveniji, potem pa
              predlog zveni kot provokacija.</p>
          </div>
          <div type="div3">
            <head>Države sotrpinke</head>
            <p>Potreba po tem, da bi v katerem od tekstov našli tisto središčno, zadeto besedo
              neposredno za slovenski prostor in čas, se nekoliko oddahne tudi pri tujcu, ki pred
              nami razgrne položaj svoje države: Gábor Kovács, Spomin, pozabljanje, sprava – primer
              Madžarske. Naj povzamem predavanje. Ugotavlja, da je sprava ena najpogosteje
              uporabljanih besed v Vzhodni in Jugovzhodni Evropi. Tega nima za dobro dejstvo, saj
              govori o naravi komunističnega obdobja, ki je obremenjeno z genocidi, poboji,
              deportacijami in ideološko izsiljenim pozabljanjem preteklosti. Madžarska ni izjema,
              toda problemi v primeru te države koreninijo globlje. Razpad Velike Madžarske po prvi
              svetovni vojni je bil travma za narodno zavest, ki je izzvala neko vrsto politične
              histerije, ki se ohranja do današnjega časa. Madžarska je po letu 1920 postala globoko
              ločena narodna skupnost, v kateri sta si dve stranki zelo ostro nasprotovali. Na eni
              strani so bili zahodnjaki, ki so želeli popolno modernizacijo v zahodnem stilu ter
              posnemanje zahodnih političnih in kulturnih modelov, na drugi strani pa so bili
              madžarski populisti, ki so se bali izgube 'madžarskega narodnega značaja' in so
              zagovarjali samozadosten razvoj. Komunizem je položaj še bolj zapletel. Po njegovem
              padcu je kmalu prišlo na dan, da je prenašanje potlačene preteklosti iz družbene
              podzavesti v družbeno zavest nujno, toda ne zadostno. Po politični preobrazbi leta
              1989 lahko vsak govori o zgodovinskih poškodbah, ki so prizadele njega oz. njegovo
              družino. Vsak lahko gradi svojo zgodbo o preteklosti, vendar se tudi na Madžarskem
              zdi, da sprava še nikoli ni bila tako oddaljena kot danes. Po Kovácsu se je izkazalo,
              da sprava potrebuje občutljivo ravnotežje spominjanja in pozabljanja ter skupno
              določitev osnovnih vrednot, ki jih sprejema celotna narodna skupnost.</p>
            <figure>
              <graphic url="slike_z_85/z_85_49.png"/>
              <head>In človekove sanje<name type="author">Lovro Stanovnik</name></head>
            </figure>
          </div>
          <div type="div3">
            <head>Psihologija neke psihologije </head>
            <p>Dolgo časa je bilo osrednje slovensko vprašanje prepuščeno posameznim zgodovinarjem,
              druge stroke pa ga na svojih seznamih niso imele. Tako je toliko bolj dobrodošla
              nedavna vključitev psihologije. Na simpoziju sta jo zastopala Katarina Kompan Erzar in
              Tomaž Erzar. Na kratko povzeto predavanje: travmatične izkušnje staršev se prek
              čustvene povezanosti s svojimi otroki vpišejo v njihova življenja. Tudi ko odidejo od
              doma, ti otroci doživljajo svet skozi izkušnje svojih staršev. Ne glede na časovno
              oddaljenost travme je svet zanje še vedno nevaren, nepredvidljiv in nezanesljiv,
              ljudje v tem svetu pa zaprti vase in neodzivni za stiske drugih. Vsaka generacija ima
              zato v zvezi s povojnimi travmami svojo nalogo: starejša, da sprejme, ubesedi in
              izžaluje svoje žrtve, svoj strah in svoje izgubljene možnosti, mlajša, da obudi svojo
              iniciativnost in začne graditi svet varnih medosebnih odnosov.</p>
            <p>Najmanj, kar je mogoče ob tem predavanju reči, je to, da je področij za psihološko
              obdelavo sprave v Sloveniji še ogromno, pri čemer gornja, sicer pomembna, verjetno ni
              prva na prioritetnih lestvicah. Zdi se, da tudi pri tem članku nismo ravno v bistvu
              stvari. To bo nekoliko razloženo v naslednjem poglavju, ki govori o odpuščanju. Čeprav
              sta avtorja besedila psihologa in pišeta o psihologiji, je zanimivo, da vseeno ni
              presežena, kaj šele psihološko reflektirana značilna tranzicijska psiha, ki se na
              splošno zrcali v Sloveniji in ki ji je bil očitno v dobršni meri podvržen tudi
              simpozij o spravi. Naj vprašljivost pristopa k osrednjemu slovenskemu problemu
              (kolikor ni ta navzoč sam po sebi) ponazorim z zanimivostjo, da je primer premagovanja
              travm vzet izza slovenske meje. To je Boris Pahor, ki mu sicer ne odrekamo te
              možnosti, a gre vendar za človeka, ki ne le da je samo s pljuski čez mejo občutil
              slovenski totalitarizem, ampak ga tudi šele v svojih poznih devetdesetih letih stežka
              pridene v družbo fašizma in nacizma. </p>
            <p>Ob tem mi prihaja na misel avtobiografska literatura denimo slovenskih duhovnikov, ki
              so po zaporih in prisilnem delu leta in leta plačevali davek vladajoči kasti. Bi ne
              zadoščalo kot primer premagane travme? Zdi se, da bi bil problem lahko celo obrnjen.
              Ti ljudje, ki so bili žrtve strašno hudega trpljenja, so pisali spomine in mnogokrat
              zaključujejo v slogu Bernanosovega vaškega župnika, ki trpko življenje sklene s
              stavkom: Vse je milost. Že mogoče in hvala Bogu, če tako čuti. Po drugi strani pa se
              zdi, kot da je to preozka naravnanost, kot da bi bil z njegovo travmo rešen celoten
              problem. Tudi če bi bila njegova življenjska zgodba vse, kar je, je vprašanje, če
              njegova lastna pomiritev z njo zadostuje. </p>
          </div>
          <div type="div3">
            <head>»Odpustite!« – »Kdo? Komu? Kaj?«</head>
            <p>Z gornjim vsesplošnim pozivanjem v ušesih sem v rokah držal besedila, ki govorijo o
              odpuščanju. Filozofiji zaradi ljudskih definicij te panoge najlažje oprostimo manjši
              delež konkretizacije. Dr. Robert Petkovšek si v naslovu svojega prispevka zastavi
              vprašanje, ali je odpuščanje težko ali sploh nemogoče. Po tem, ko je v 20. stoletju
              zlo doseglo globino in obseg kakor nikoli poprej, je vprašanje odpuščanja postalo po
              njegovem eno osrednjih filozofskih vprašanj. Kot pravi, so naravo, vlogo in namen
              odpuščanja med drugimi poskušali razložiti filozofi Jankélévitch, Derrida in Ricoeur.
              Odpuščanja ni mogoče umestiti v kategorije mogočega, ki so predvidljive in
              izračunljive. Odpuščanje sodi na področje nemogočega. Toda če bi bilo odpuščanje
              nemogoče, je človek porinjen v fatalizem. Zato v nasprotju z Derridajem, ki govori o
              odpuščanju kot nemogočem, Ricoeur govori o »težkem odpuščanju«. </p>
            <p>Tudi od teologije iz tujine za konkretnost slovenske situacije ne bomo pričakovali
              preveč. Wilhelm Guggenberger je govoril o spravi in spovedi v teologiji Dietricha
              Bonhoefferja. Po slednjem je glavna naloga Cerkve oznanjanje sprave. Toda sprava
              predpostavlja priznanje krivde. Brez priznanja krivde sprava v pravem pomenu besede,
              kar vključuje ponovno vzpostavitev zdravega odnosa med človekom in Bogom, ni mogoča.
              Zato Bonhoeffer trdi, da nobena prava Cerkev ne more obstajati, ne da bi bila občestvo
              ljudi, ki priznavajo svojo krivdo. Biti služabnik sprave zahteva spoznanje svoje
              krivde in pripravljenost oceniti krivdo kot hudo, ne glede na to, ali je bolj ali manj
              slaba kot tisto, kar je storil nekdo drug. Druga točka Bonhoefferja je, da je prava
              sprava milost. To pomeni, da jo včasih ljudje ne moremo doseči, četudi se zanjo zelo
              trudimo. V tem primeru bi morali začeti z bolj ponižnimi projekti; s prizadevanjem
              zaceliti rane, pa čeprav bi to pomenilo, da ostanemo v brazgotinah.</p>
            <p>Tukaj se kaže še enkrat vrniti k Žalcu, ki dobršen del svojega predavanja namenja
              tudi odpuščanju. Za slovenski prostor bo posebej zanimiva dokaj stroga distinkcija med
              spravo in odpuščanjem. Izraza se pri nas v zvezi polpreteklo zgodovino po potrebi
              preprosto zamenjuje. Sprava je za Žalca bilateralen odnos, odpuščanje pa je
              enostransko. Poudarja, da je tudi za odpuščanje vedno nujno vedeti, kaj se odpušča.
              Dodaja celo, da odpuščanje ni vselej nujni pogoj za spravo. Odpuščanje je vedno
              individualno in ne kolektivno. Obstaja kolektivna odgovornost, ne pa kolektivna
              krivda. Nasledniki so lahko odgovorni za zločine svojih predhodnikov, ne morejo pa
              biti zanje krivi. Zato opozarja, da je pozivanje k odpuščanju kot nujnemu pogoju za
              spravo celo nevarno, ker uvaja poleg kolektivne odgovornosti tudi kolektivno krivdo in
              tako kazen za tiste, ki zločina niso storili oz. nanj niso imeli niti vpliva. </p>
            <p>Težko bi oporekali gornjim odstavkom, čeprav se zdi mogoče, da je ravno selektivno
              branje takih misli, kot so Bonhoeferjeve, »fundament«, na katerem gradi slovensko
              »spravaštvo«. Videti je pobožno, odprto in dialoško, v resnici pa krivice le še
              povečuje. Še iz srednješolskih klopi se spominjam ur psihologije, ko smo obravnavali
              oblike frustracijskega vedenja in jih potem delili na konstruktivne in
              nekonstruktivne. V isti abc psihološke znanosti spada klasifikacija asociacij po tem
              in onem. Na to se človek spomni, ko gleda »reševanje« slovenskega stanja s strani –
              posplošeno rečeno – Cerkve oz. raznih verskih krogov. Čez brezkončno kompleksnost, ki
              jo vsi vsaj slutimo, se v milisekundi potegne črto, ki se, pretvorjena v zračno
              valovanje, sliši kot: »Odpustimo.« Ta neverjetna poenostavitev in bližnjica (čeprav
              morda pospremljena z veliko maziljenega govorjenja) nas z asociacijo po sličnosti
              spomni na naš medijsko-poulični humanizem: Pozabimo. Glejmo naprej. Nisem obremenjen.
              Ista odrezavost, ne glede na besedni kontekst v eno ali drugo smer. Upajmo, da ni
              preveč sorodnosti tudi v povezavi s centri moči, ki iz ene ali druge frustracije take
              reakcije svetujejo oz. narekujejo. Če pogledamo »odpuščajočo« stran, bomo vsekakor
              zaman iskali par temeljnih informativnih stavkov o tem, kaj se je pred sedemdesetimi
              leti začelo dogajati s slovenskim narodom. Pa lahko odpremo besedila plenarnega zbora,
              veroučne knjige, molitev za domovino ali različice najnovejšega pastoralnega načrta
              slovenske Cerkve.</p>
            <p>Vprašanje odpuščanja je seveda zelo pomembno, a se vendarle zdi, da v klasični
              postavitvi v Sloveniji ne. Običajno morajo odpustiti žrtve, kar velja tudi za
              Slovenijo. Toda kaj se zgodi, če je žrtev odpustila že pred šestimi desetletji, ko je
              bila družba, ki zdaj pridiga, še globoko zamrznjena? Kaj če so odpustili kljub temu,
              da krivice še niso poravnane, kljub temu, da je resnica še vedno prikrita? Žrtve tudi
              po desetletjih upravičeno želijo, da se krivice poravna in da se resnico spozna. Ne
              zaradi osebnega zadovoljstva, ampak zaradi pravičnosti in zato, ker narod, ki ga imajo
              radi, z usodno okvaro ne more naprej. Toda glej, kadar ta žrtev odpre usta, da bi
              povedala kaj o tem, jo takoj utišajo: »Odpustiti je treba!« Kaj je to? Samo
              komunikacijski ali še kak drugi šum? </p>
            <p>Nedavno sem bral besedilo Remija Braguea, velikega poznavalca srednjega veka. Govori
              o sekularizaciji, ki je izvorno pomenila nezakonit odvzem cerkvenega premoženja, in o
              posledicah, ki jih te davne krivice prinašajo v današnje dni. »Že zdavnaj je
              ugotovljeno psihološko dejstvo, da je veliko težje odpustiti zlo, ki smo ga storili
              sami, kot tisto, ki so nam ga prizadejali. Med postopki, ki nam pomagajo do
              osvoboditve od občutka krivde, ki ga imamo do svojih žrtev, je najlažji ta, da jih še
              strožje obsodimo. /…/ Sovraštvo, ki ga mnogi sodobniki čutijo do Cerkve, morda ni le
              posledica krivic, resničnih ali domnevnih, ki jih je Cerkev povzročila ali so jih
              povzročili v njenem imenu. Lahko je tudi posledica predhodnih krivic, ki so bile
              povzročene Cerkvi sami.« Ta navedek bi bil naravno namenjen revolucionarni strani. Pa
              tokrat ni. Nad njo v smislu odpuščanja celo udeleženci simpozija mnogokrat obupujejo.
              Namenjen je Cerkvi in njenemu: »Odpustite!«, ki lahko v tejle perspektivi zadobi tudi
              princip roparjevega vzklika: »Primite tatu!«. Ne da se izogniti misli, da je današnja
              slovenska Cerkev morda ujetnica krivice, ki jo dela svoji medvojni prednici s škofom
              Rožmanom na čelu. In ji kot storilec ne more odpustiti … Zanimiva je misel Renéja
              Girarda, ki prav na podlagi odpuščanja družbo deli na samo dve enoti, na arhaično in
              na krščansko. Upajmo, da nikoli ne bo mogoče utemeljeno reči, da je (bila) današnja
              slovenska Cerkev v tem smislu predkrščanska …</p>
            <p>Rožmanova Cerkev in njeni idejni nasledniki z odpuščanjem nimajo težav, ki bi jih ne
              mogli že zdavnaj premagati. Dokaz je njihov obstoj, njihova premočrtnost, življenjska
              moč in nenazadnje njihova ljubezen do domovine in Cerkve. Nemoč talionskega prava bi
              jih z zobmi sovraštva od znotraj požrla. Morda je težko priznati, a šli so po
              evangeljski, golgotski logiki odpuščanja. Navsezadnje tudi po logiki Bonhoefferjeve
              teologije in Ricoeurjeve filozofije, ki sicer pojmujeta odpuščanje kot dar/milost, a
              ki se lahko uresniči samo v primeru, če se žrtev odreče sebi, če pozabi nase.</p>
            <p>Vse to pa spet ne pomeni, da revolucija in totalitarizem puščata ljudi v splošnem in
              v vsakem primeru brez posledic. Še zdaleč ne. In od tukaj naprej bi filozofiji,
              teologiji, sociologiji, psihologiji itd. veljalo raziskati in reči še mnogokaj. </p>
          </div>
          <div type="div3">
            <head>Zaključka ni</head>
            <p>Danes je pogosto izražena skrb, da tranzicijska Slovenija nazaduje, da so bila
              devetdeseta leta v marsikaterem oziru svobodnejša, pogledi in stališča jasnejša. Bojim
              se, da se ta trend potrjuje tudi, če vzamem v roke zbornik Na poti k resnici in
              spravi, ki nosi letnico 1997. Celo Sproščena Slovenija, ki jo je leta 1999 izdala Nova
              revija, prinaša tako glede zgodovine kot tudi tranzicije množico aksiomov, iz katerih
              bi pa leta 2011 vendarle že lahko nekoliko bolj suvereno izhajali. </p>
            <p>V slogu pogajanj za reševanje Sodome bi bilo strašno krivično, če bi simpozij
              izobčili kot intelektualistični bazar. Tudi če bi bilo tam povedanih samo prgišče
              veljavnih misli, bi tega ne smeli storiti. Pa je tudi v sedmih predelanih tekstih moč
              najti celo vrsto močnih referenc, ki vsaj posredno tipljejo v globino slovenskega
              problema. Torej nikakor ne gre za zavračanje. Problem je – glede na konkretno
              slovensko zavozlanost – občutek nekakšne nebistvenosti, površinskosti ali ozke
              strokovnosti. Neaplikativnosti. To bi ob konkurenčni ponudbi utegnilo napraviti
              simpozij obroben, sterilen. Pa se tega ni bati. Navsezadnje je med udeleženci zbrana
              skupina imen, ki ne kaže na kake velike kadrovske rezerve. Ali pač?</p>
            <p>Tisto Sokratovo vprašanje z začetka je vendarle hotelo nekaj povedati. Tudi izraz
              Slovenija v Argentini nekaj pove. Njeni predstavniki (geografsko neomejeni) bi lahko
              še vedno marsikaj povedali matici. To so ljudje, ki so v najtršem času znali in si
              upali izbrati (pravo) stran. Resnico o nedavni Sloveniji brez ponaredkov živijo že od
              malih nog. Skupaj z nedvoumno skrbjo za domovino. To jim daje pečat normalnosti. To
              jim onemogoča, da bi resnico izračunavali v geometrični sredini, kar je pri nas stalna
              ljudska, žurnalistična in žal tudi simpozijska skušnjava. Je pa kar nekaj te svobodne
              Slovenije preživelo tudi doma, v notranjem eksilu, čeprav je velika večina ostajala
              neizrazita, da je sploh lahko preživela. A ker je ta Slovenija blizu, ker je med nami,
              je še bolj označena in izločena kot fizična diaspora. Ne samo kot zgled premagovanja
              travm, ki ga je bilo očitno po nekdanji šegi bolj šik uvoziti iz Trsta, pač pa zadnja
              leta tudi iz sodelovanja na simpozijih in okroglih mizah o spravi.</p>
          </div>
        </div>
        <div type="div2">
          <head>Slovenska sprava in prizadevanja zanjo</head>
          <docAuthor>Jože Pavlič</docAuthor>
          <div type="div3">
            <p>O slovenski spravi govorimo že dolgo. Več in bolj odkrito vsaj v letih po
              osamosvojitvi, čeprav je aktualna že vse od leta 1945 in prej, ko so z revolucijo,
              njenimi krivicami in zločini nastali tudi glavni razlogi za razkol. Vendar je naša
              prva ugotovitev v zvezi s temo sprave lahko le, da so doslej vsa prizadevanja zanjo
              zaman in da sprave v Sloveniji ni in je najbrž še dolgo ali morda nikoli ne bo. Zakaj
              je ni in je ne more biti, je jasno. Pogledi na spravo med ljudmi so različni. Krivice
              in zločine je revolucionarna stran dolgo prikrivala, mnogih še danes ne priznava.
              Priznava le tu in tam nekakšne napake. Za spravo pa sta potrebna volja in dialog
              tistih, ki bi se morali spraviti, in pristajanje na resnico. Pri nas pa te volje ni.
              Pravzaprav je pripravljenost v spravo pri nas le na eni strani. To je na strani
              poražencev, na protirevolucionarni strani, ki se ne boji resnice in nanjo pristaja.
              Videti je, da desnica oziroma protirevolucionarna stran bolje ve in čuti, kaj pomeni
              razkol med ljudmi in kakšno nevarnost predstavlja za bodočnost naroda in države. Tako
              ta stran ne samo da pristaja na spravo pod pogojem, da se sprejmejo argumenti in
              resnica, ampak tudi razume nujnost odpravljanja nacionalnega razkola in je zato tudi
              vedno pripravljena na dialog, temelječ na argumentih in resnici, čeprav tega vedno
              jasno in odločno ne pove.</p>
            <p>Posebej si za spravo prizadeva Cerkev, katere osnovno poslanstvo je učenje o dobrem:
              oznanjanje miru in sprave, spodbujanje k ljubezni in umirjanju sovraštva med ljudmi,
              pozivanje k sočutju in medsebojnemu razumevanju. Cerkev v Sloveniji si je očitno
              zadala nalogo, da za spravo naredi čim več, in zato je lani v novembru na Teološki
              fakulteti v Ljubljani in Mohorjevi družbi v Celju organizirala mednarodno konferenco o
              spravi z naslovom Možnosti in pomen sprave, letos v marcu pa šest okroglih miz po
              raznih slovenskih mestih pod geslom »Osvobodimo se bremen preteklosti, da bomo živeli
              za prihodnost«. Izvedla jih je s pomočjo svojih ustanov, kot so Radio Ognjišče,
              Založba Družina in Teološka fakulteta Univerze v Ljubljani. Na konferenci in omizjih
              so se pogovarjali razni domači in tuji strokovnjaki o problemih v zvezi s spravo, o
              njeni pomembnosti, potrebi in koristih kakor tudi o škodi, ki nastaja, če sprave ni.
              Bilo je veliko govora tudi o pogojih za spravo, načinu spravljanja in predlogih, kako
              pospešiti spravni proces. Razpravljali so tudi o izhodiščih za sprožitev spravnega
              procesa in še o marsičem, kar je pomembno za izboljšanje medčloveških odnosov in
              spravo samo. Predstavniki Cerkve so predvsem poudarjali pomen odpuščanja za urejanje
              odnosov med ljudmi in za uspešno udejanjanje sprave. Nekateri so na tej osnovi
              ponudili celo enostransko spravo ne glede na stališča nasprotne strani. Javne
              osebnosti in strokovnjaki s posvetne sfere, ki so na teh posvetovanjih sodelovali, so
              svoje poglede širili s teološkega tudi na politično področje, vendar ne dosledno,
              enotno in zavezujoče. Zdi se, da vse bolj v obliki neke želje in nezavezujočih
              predlogov.</p>
            <p>Rekli pa smo že, da so pogledi na spravo med revolucionarno in protirevolucionarno
              stranjo različni. Medtem ko je protirevolucionarna stran pripravljena za spravo pod
              edinim pogojem, da spravo gradimo na resnici in pravici – osnovnih krščanskih in
              civilizacijskih vrednotah – in da se nekatera sporna zgodovinska dejstva v tem smislu
              kritično preverijo, pa druga stran nastopa s pozicij moči in v času revolucije
              pridobljenih pravic ter na tako pot do sprave ni pripravljena. Na noben način noče
              razpravljati o vprašljivih zgodovinskih dejstvih, za katera meni, da so za zmerom
              veljavna, opredeljena in določena. S takim pristopom sploh ne dopušča dialoga, ki je
              bistveno orodje sprave. Tako se vse vrti v mrtvem krogu. Najslabše pa je, da stran, ki
              nastopa s pozicije moči, še danes izvaja nasilje nad drugo stranjo. Z osamosvojitvijo
              diktature še nismo v celoti odpravili in živimo po Jančarju v »demokraturi«. Znašli
              smo se v čudnem položaju, ko je slovenska ustava, sicer ena najbolj demokratičnih,
              vendar le nekakšen papir, ki ne velja za vse enako. Z močjo, pridobljeno v revoluciji,
              komunisti ohranjajo svoje privilegije in onemogočajo poln demokratični razvoj. Ne dajo
              Slovencem, da bi svobodno zadihali in uporabljali prednosti demokratičnega družbenega
              reda.</p>
            <figure>
              <graphic url="slike_z_85/z_85_50.png"/>
              <head>Pogled z vrha<name type="author">Simon Dan</name></head>
            </figure>
            <p>Videti je, da se v slovenski družbi tudi Cerkev tega dobro zaveda. Odtod vse njene
              zgoraj opisane aktivnosti. V prizadevanjih za spravo Cerkev izkorišča svoje možnosti,
              ki niso majhne, a žal še vedno premalo učinkovite, da bi se lahko v stvarnosti kaj
              spremenilo na tem področju, saj revolucionarna stran v prizadevanjih Cerkve očitno ne
              vidi ne smisla in ne pomena. Požvižga se na vse in dela po svoje. </p>
            <p>Vprašati se moramo, kam nas Slovence to vodi in kaj pomenijo navedena prizadevanja za
              spravo. Ugotovili smo že, da so zgolj enostranska in da vsaj na prvi pogled ne
              obrodijo sadov, so le nekakšno Sizifovo delo. Kar zadeva ozaveščenost ljudi, bi že
              morala imeti neki pomen, saj morda komu v tem gluhem času le odprejo ušesa, da sliši
              in doume pomen sprave, pa tudi sama velika skrb za spravo je pohvale vredna. Res pa
              je, da glede na stališča revolucionarne strani ta prizadevanja ne bodo obrodila kakih
              posebnih sadov, ki bi bili glede na potrebe in pričakovanja nujni, ker posluha zanje
              ni. </p>
            <p>Več kot pojasnjevanje sprave, apeliranje na razumevanje in sklicevanje na zdravo
              pamet bi ob dokumentiranih dejstvih prinesla odločnejša stališča in jasna postavitev
              zahtev. Predvsem bi bilo potrebno posvetiti več časa in sil raziskovanju zgodovinske
              resnice ter predstavitvi zgodovinske odgovornosti. Pri tem bi potrebovali več poguma,
              premočrtnosti in odločnosti ter manj izmikanja in ovinkarjenja v sodbah o preteklosti.
              Ko bi morali z jasno besedo na dan in povedati tisto, kar je po našem mnenju prav, si
              izbiramo pot izmikanja, boječ se poštenega in moškega izpostavljanja. Spomin na slabe
              izkušnje iz polpretekle dobe tiranije nam narekuje previdnost in obotavljivost. Morali
              bi se jim odločno iztrgati in jim vzeti moč, ki jo imajo še nad nami. </p>
            <p>V prizadevanju za slovensko spravo bi bil že čas, da se poenotimo in združimo moči
              zaradi posledic, ki jih to stanje prinaša. Morali bi kar naprej opozarjati na škodo,
              ki jo revolucionarna stran povzroča bodočnosti slovenskega naroda, ker zaradi obrambe
              svojih koristi in privilegijev vztraja na okopih sebičnosti in zanemarjanja skupnih
              interesov. Iz ozkih koristolovskih in še vedno tudi ideoloških razlogov vztraja v
              svoji falzificirani zgodovini in v mitih. Iz nekakšnega obupa zaradi propada svoje
              ideologije in privoščljivosti vztraja pri svojem, pa če država propade in če slovenski
              narod izgine. Saj ji je morda izginotje naroda tudi cilj: z izginotjem naroda bi
              izginil tudi narodni spomin, ki hrani toliko grozovitosti in nečednosti, ki so jih
              komunisti in njihovi pomagači v tem narodu zagrešili.</p>
            <p>A vrnimo se k spravi! Sprava, pa najsi bo medosebna ali skupinska – narodna ali
              mednarodna – je vedno pozitivno dejanje. Govori se o izrednem zdravilnem in
              terapevtskem pomenu sprave, če jo gledamo s psihološkega ali moralnega vidika. V
              družbi pa ima lahko tudi velik praktičen pomen tako na gospodarskem kot socialnem in
              političnem področju. Saj nesloga in delitve ustvarjajo plodna tla za anarhijo in
              razdrobljenost ciljev. Da prepoznamo tudi ta pomen, zadošča že preprost račun ali
              pogled na stvar. Če od večine ljudi ne moremo pričakovati, da bodo spravo zaznali in
              začutili v njenih etičnih razsežnostih, bi pričakovali, da bodo zagledali njene
              koristi vsaj na praktični ravni. Kakšen bog slepote nam postavlja rdeče platno pred
              oči, da tega ne moremo ali nočemo videti. Tudi če trenutno prevladajo in obveljajo
              osebne koristi, bodo na dolgi rok posledice neizmerno škodljive. Za nas vse in za naše
              potomce. Kje so politiki s svojim razmišljanjem o prihodnosti države, kje so
              gospodarstveniki s svojimi analizami?</p>
            <p>Vsi hkrati, volivci in državljani te ranljive in ranjene države, bi se morali
              zavedeti nevarnosti, da plovemo brez kompasa in nas nosi plima zaslepljenosti in
              nekakšne neprištevnosti. Predvsem pa naši politika in gospodarstvo! Na teh je, da
              dosežemo spravo in to tisto najpomembnejšo – politično spravo. Ta je trenutno najbolj
              urgentna in potrebna, ta bo odločala o nas in naši prihodnosti. Že je videti, kot da
              se njeni temelji rušijo in morali bi ukrepati takoj in odločno. Če nekateri govorijo,
              da sprava ne sme biti prisilna, bi vendar morala biti sprejeta pod silo razuma in
              zdrave pameti hitro.</p>
            <p>Na koga lahko računamo, da nam bo pomagal doseči politično spravo in normalizirati
              razmere v Sloveniji? Na katere ljudi in stranke lahko računamo pri tem? Je sploh
              katera od slovenskih strank v tej moči, da to uresniči, si je sploh kateri slovenski
              politik zadal slovensko politično spravo za svojo prvo nalogo, in če bi si, bi jo
              sploh mogel uresničiti pri stanju duha v Sloveniji? Smo namreč priče splošne
              zmedenosti, nejasnosti in nemoči, ko blokiramo drug drugega in vsak misli le nase.</p>
            <p>Vprašajmo pa se, od kod to stanje duha, ta razdvojenost, sovraštvo, zmanipulirana
              nejasnost in duhovna revščina. Lotiti se moramo vzrokov za to stanje zmedenosti, jih
              poiskati pri koreninah, kjer so nastali, in začeti temeljit pregled z letom 1941!
              Preveriti bi morali stvari pazljivo in racionalno vse do danes! Pozabiti je treba
              nekoliko nase, pozabiti utvare in sprejeti stvari take, kot so in kot so bile. Brez
              sovraštva, jeze in slabih namer – zgolj v dobrobit nas vseh skupaj – poiščimo resnico
              in pravo pot za napredek in razvoj naše male tolikokrat oškodovane in preizkušene
              narodne skupnosti.</p>
            <p>Spoznanje, da ne moremo na gospodarski ravni živeti preko svojih možnosti, nam je
              najbližje. Porabimo lahko le tisto, kar sami ustvarimo, in še tu je treba biti
              skromen, skrben in varčen. Ob tem je treba neprestano imeti pred očmi tudi prihodnost.
              Ob tem spoznanju pa sem nam odkriva naša preteklost, življenje naših izkušenih
              prednikov kot vzor. Lahko smo ponosni na njihovo modrost in dosežke, ki so vsi
              temeljili na zgoraj omenjenih načelih izkušnje, previdnosti, varčnosti, skromnosti in
              odgovornosti. Po teh načelih so v glavnem živeli vse do druge svetovne vojne, ko je ta
              in komunistična revolucija tudi pri nas postavila vse na glavo. Stare vrednote so se
              spremenile ali izginile in treba je bilo živeti z drugačnimi, ki jih je uvajal novi
              družbeni red.</p>
            <p>Če so mnogi naši rojaki sprejeli nove revolucionarne vrednote v prepričanju, da so
              boljše od starih in bodo ustvarile pravičnejši svet, so se seveda zmotili in ostali
              razočarani. Nove, vsiljene in življenjsko nepreizkušene vrednote so se kmalu izkazale
              za razočaranje; bile so škodljive in nasprotne razvoju življenja. Od ideje komunizma
              zasnovani svet se je, metaforično rečeno, zrušil vase in pokopal vse pod seboj. Iz
              ruševin vstaja novi svet, ki se v precejšnji meri mora vračati k dobrim starim
              izkušnjam. Nauk zgodbe propada komunizma je: ne revolucije in vojne z neznansko škodo
              in z neštevilnimi žrtvami in zločini, ampak postopni razvoj –evolucija, v kateri
              človeška družba dopušča vsakršno rojevanje idej, a jih pred njihovo nenasilno uporabo
              in spreminjanjem v dejanja pazljivo proučuje, ocenjuje in preverja v duhu uporabnosti
              in koristnosti za človeka kot moralno, socialno in politično bitje. In to je drugo
              važno spoznanje, ki smo ga pridobili s kritičnim pogledom na dobo od 1945 do 1990, ki
              je tragično obdobje slovenske zgodovine.</p>
            <figure>
              <graphic url="slike_z_85/z_85_51.png"/>
              <head>Megla in sonce tudi v nas, tudi v našem narodu<name type="author">Lovro
                  Stanovnik</name></head>
            </figure>
            <p>Tretje naše spoznanje je tudi zgodovinsko: nanaša se na našo tisočletno zgodovino in
              neprestano izgubljanje našega nacionalnega teritorija in telesa zaradi nesloge in
              pomanjkljive skupne zavesti. Propadla je Samova država, izginila je Karantanija,
              izgubljeni so Porabje, Benečija, del Goriške, Trst in še Istra. V svoji klavrni
              neenotnosti in pičli nacionalni zavesti se drobimo in izginjamo. Tudi to bi moral biti
              kar nazoren nauk in obremenjujoče spoznanje.</p>
            <p>Še bi lahko kaj našli in navedli v poduk naši neprisebnosti in nezrelosti, a naj bo
              dovolj, vendar pa kot pomoč k naši spreobrnitvi ob naši tolikšni obotavljivosti in
              pomislekom pri obsodbi komunizma omenimo le še nauk, ki nam ga ponuja Evropa, katere
              del smo. Evropski parlament je potrdil in Evropa je sprejela Deklaracijo o treh
              zločinskih ideologijah fašizmu, nacionalsocializmu in komunizmu, ki je Slovenci nismo
              potrdili, pač pa – kot delni nosilci ene izmed njih in izvajalci revolucije v njenem
              imenu – samo vzeli na znanje. Ali ni ta obsodba po naših izkušnjah upravičena:
              sprejmimo jo in poiščimo pot naprej.</p>
            <p>Še vedno živimo v svetu velikih pretresov, nemirne in velike zgodovine, ko se odloča
              o usodi civilizacije in svetov. Priče smo neznanskih dogodkov in dogajanja, ki ga ne
              moremo v celoti dojeti in razumeti. Smo samo ljudje, ki smo sicer razvili to našo
              civilizacijo in mogočno tehnologijo, a smo še vedno končni, omejeni in strašno
              ranljivi. Zberimo se, postanimo resničnejši in mnogo bolj odgovorni! Odgovornost do
              nas, do sveta in do tistega, česar ne poznamo, nam nalaga neodložljivo dolžnost, da
              stopimo skupaj in poskušamo narediti svet razumnejši in jasnejši, s cilji, ki nam bodo
              vrnili zagon.</p>
            <p>Postanimo vendar odgovorni do sebe, svojih potomcev, do soljudi in svojih
              sodržavljanov, odgovorni do zgodovine in do sveta! Stopimo pred ljudi in jim
              razložimo, zakaj odklanjamo spravo, če jo odklanjamo, kljub zgoraj navedenim
              argumentom in spoznanjem! Poenotiti se moramo iz državotvornih, političnih razlogov in
              noben razdor, ki je nastal zaradi ideologije, nas ne more še naprej deliti na naše in
              vaše, saj živimo v demokratičnem svetu, ali ne? In vsi smo ljudje. Ne moremo biti
              večni sovražniki med seboj! Naj se Slovenci tega zavedo in krenejo v akcijo za
              spravo!</p>
            <p>Za dosego in utrditev slovenske zgodovinske politične sprave kot nujnosti za
              nacionalni obstoj moramo apelirati ne samo na naš razum in njegova jasna spoznanja,
              ampak tudi na naše zdravo in potrebno domoljubje, ki ga pod nobenim pogojem ne smemo
              zanemariti, čeprav si naša levica želi morda prav to, saj sta domoljubje in nacionalni
              ponos pomembna in zanesljiva gradnika državnosti. Prav ta dva elementa bosta v veliko
              pomoč prizadevanjem za slovensko politično spravo in rešitev države. </p>
            <p>Pojasnjevanje, kaj sprava je in kaj pomeni, je seveda nujno in koristno na prvi
              pogled, vendar še zdaleč bolj je važna in nujno potrebna volja za dokazovanje resnice
              za nastanek razdeljenosti in neenotnosti naroda – vzroka za nastanek potrebe po
              spravi, s tem pa seveda ustvarjanje pritiska na ustvarjalce falsificirane zgodovine in
              pritiska nanje z dokazovanjem resnice.</p>
            <p>Če se slovenska politika o spravi, ki seveda vsebuje različne potrebne spravne
              elemente (politične, pravne, zgodovinske), ki so bili že večkrat opisani, ne more
              dogovoriti, je gotovo potreben večji znanstveni in strokovni impulz, ki bo pospešil
              potem še politični pritisk za uresničitev sprave. Za politični pritisk pa naj
              poskrbijo razumni in domoljubni državljani. Od državljanov kot volivcev in od
              državljanov, združenih v strankah ali v civilnih iniciativah, je odvisno, kaj bo
              ustvarila politika. Slovenski volivci naj volijo na krmilo slovenske države ljudi, ki
              jim je ta država pri srcu in so dovolj modri, da bodo vedeli, kaj jim je narediti, da
              bo zdrava in normalna. </p>
            <p>Tu naj dodamo še pregled mmnenj o spravi na nekaterih prireditvah v zadnjem času.</p>
            <p>Dana nam je bila prilika, da smo prav v zadnjem času – to je v mesecu marcu, lahko
              spremljali akcijo za slovensko spravo, ki je bila precej široko zasnovana na območju
              skoraj cele Slovenije. Akcija je bila organizirana in vodena v okviru Slovenske
              Katoliške cerkve oziroma natančneje Slovenske škofovske konference v organizaciji
              nekaterih njenih ustanov, kot so: Radio Ognjišče, Teološka fakulteta Univerze v
              Ljubljani ter Založba Družina. Ta akcija se je navezovala na že lani v novembru
              organizirano tridnevno mednarodno znanstveno konferenco z naslovom <emph>MOŽNOSTI IN
                POMEN SPRAVE</emph> v Domu sv. Jožefa v Celju in na Teološki fakulteti v Ljubljani.
              Namen je bil poglobitev razumevanja in uresničevanja sprave med nami. Letošnja akcija
              je bila zamišljena v obliki šestih okroglih miz v mesecu marcu v različnih slovenskih
              krajih ( Laško, Nova Gorica, Kranj, Slovenj Gradec, Gornja Radgona in Kočevje) in naj
              bi predstavljala vsebinsko dopolnitev omenjene konference.</p>
            <p><emph>Poznavalci naj bi osvetlili spravo kot medosebni, medsosedski in narodni
                proces. </emph></p>
            <p>Tema okroglih miz je bila: <emph>OSVOBODIMO SE BREMEN PRETEKLOSTI, DA BOMO ŽIVELI ZA
                PRIHODNOST</emph>.</p>
            <p>Lahko bi bili zadovoljni s tolikimi prizadevanji Cerkve in njenih ustanov za spravo,
              vprašanje pa vendar je, koliko je že omenjeni konferenci in okroglim mizam to tudi
              uspelo, ko je spravni proces tako težak in zapleten in ko je za vsa prizadevanja za
              spravo ene strani nasprotna stran popolnoma gluha. Enako sprava pogosto ne doseže
              zanimanja mladih, ki se v raznih medijih ali še posebej na spletu odzivajo pogosto
              cinično in nezainteresirano. Menijo, da bo sprava prišla sama, ko pripadnikov obeh v
              vojni nasprotujočih si strani v nekaj letih ne bo več. Pri mladih sta prisotni velika
              indoktrinacija in splošno nepoznavanje stvari. Pogosto se postavljajo na stran
              zmagovalcev, ker jim niso jasni pojmi in povezave revolucija, NOB in kolaboracija.
              Predvsem jih odbija pojem kolaboracija, kontaminiran z ominoznim pojmom izdajstvo, ki
              ga je komunistom uspelo lucidno ustvariti in prilepiti krščanski strani.</p>
            <p>Žal nam je, da nismo mogli biti prisotni na okroglih mizah osebno in se sedaj
              seznanjamo z njihovim delom oziroma stališči šele iz kratkih poročil in povzetkov, ki
              so bili objavljeni na spletni strani Slovenske škofovske konference ali delno
              objavljeni in komentirani predvsem v verskih medijih.</p>
            <p>Iz poročil ali kratkih povzetkov razprav na okroglih mizah si težko ustvarimo pravo
              sliko; dobimo le nekakšen splošen vtis, ki pa je negotov in morda ne prav objektiven.
              Prav zato je naše zaključke treba jemati morda z nekim pridržkom in previdnostjo, da
              ne bi delali komurkoli krivice ali neverodostojno povzemali zaključke. Vendar, ko
              pregledujemo ta poročila o razpravi na okroglih mizah z vsemi pridržki in
              previdnostjo, se nam nekako nizajo misli v naslednje zaključke ali spoznanja, ki jih
              bomo navedli ne ravno po vrstnem redu in pomembnosti, pač pa po sprotnih vtisih ob
              prebiranju poročil.</p>
            <p>Že takoj na začetku, ko smo začeli razmišljati o teh okroglih mizah v mesecu marcu,
              smo se nehote vprašali, kaj je imel organizator pred očmi in kakšne cilje si je
              postavil, ko je okrogle mize razporedil po določenih slovenskih mestih in s tem nekako
              iskal mnenja po določenih regijah. Je hotel preveriti utrip razpoloženja in odziv teh
              regij na važno vprašanje, kot je sprava slovenskega naroda. Poročila o tem ne
              spregovorijo in za zdaj kake tozadevne analize nisem zasledil.</p>
            <p>Iz poročil je tudi razvidno, da na različnih okroglih mizah niso nastopali vedno eni
              in isti govorniki. V svojih prispevkih tudi niso zastopali čisto enakih in izdelanih
              stališč, pač pa svoje poglede v skladu s svojimi izkušnjami in vedenjem in tako so
              posamezna stališča bila celo nekoliko nasprotujoča si in so upoštevala zdaj bolj eno
              zdaj drugo skupino v procesu sprave. Če so se nekateri govorniki bolj zavzemali za
              žrtve, je kateri navijal za mladino in nanjo polagal vso težo; če je eden poudarjal
              odgovornost politike za spravo, je morda drugi postavljal v ospredje odpuščanje in t.
              n., vendar velikih razlik le ni bilo zaznati.</p>
            <p>Seveda pa je imel vsak govornik svoje predloge za spravo, ki niso bili nujno čisto
              drugačni od drugih, le drugače so bili izpostavljeni. V Laškem so bila zastopana
              sledeča stališča: J. Dežman je ocenil, da sprava ni prav blizu resnici in pravici. Ne
              da bi imeli kakšne velike iluzije pri tej vladi, misli, da je žrtve treba prekopati.
              To tudi ne bi smel biti kak velik problem, če bi vlada prekop podpirala in omogočala.
              Za dr. K. Ocvirka zaradi krize človek ni več v središču in spravo bi bilo treba
              obravnavati celostno. Začeti bi morali pri človeku in se soočiti s krizo. Dr. Bojan
              Žalec, filozof, je postavil šest korakov za spravo: priznanje, obžalovanje,
              opravičilo, odprava jeze in sovraštva, zagotovilo, da se zločin ne ponovi in poprava
              škode. Meni, da za spravo niso potrebni ukrepi ali represija, ampak notranja
              motiviranost storilcev. Je pa sprava obojestranski proces, težak za storilce in žrtve.
              Pogled starih, ki so ostale na oblasti, sil na preteklost onemogoča spravo.</p>
            <p>V Novi Gorici je Jože Možina poudaril, da je prepogoj sprave <emph>védenje in
                spoznanje resnice</emph>, nato šele vrednotenje in drugo. Dr. B. Žalec je menil, da
              je namen sprave odstranitev ovir (ranjene in poškodovane odnose, ki so jih povzročile
              krivice), ki blokirajo pozitivne odnose. Vztraja na notranji motiviranosti storilcev
              za spravo in prevzem odgovornosti. Dr. S. Granda je trdil, da se bo slovenski narod
              očistil in pomladil, ko bo spoznal svojo tragedijo in videl, da sta bili obe strani
              žrtev peklenskih načrtov. Dr. T. Strehovec je spregovoril o duhovnem nasilju: čas po
              osamosvojitvi je še vedno čas duhovnega in simbolnega nasilja in sprava je odvisna od
              medsebojnega spoštovanja in odpuščanja. Ga. Ana Martinjak - Ratej, raziskovalka, naj
              bi svoj nastop po poročilu naslonila na odpuščanje, upoštevajoč spoznanja Hanne
              Arendt.</p>
            <p>V Kranju so govorniki spet ugotovili in se strinjali, da se proces sprave začne pri
              nas samih. Dr. Griesser - Pečarjeva vidi še vedno globok prepad med obema stranema.
              Treba bo prikazati zgodovinsko resnico. Za spravo sta potrebni dve strani. Problem je,
              ker ena stran zločinov ne prizna. Pri spravi pa je potrebno poleg priznanja in kesanja
              tudi odpuščanje. Dr. J .Juhant misli, da odzivi na Hudo jamo dajejo upanje za spravo.
              Dialog v medčloveških odnosih je bistven in človek mora priznati svojo ranljivosti,
              omejenost. Spravo mora najprej opraviti v sebi. Ga. mag.Valič - Zver pa je menila, da
              je pri spravi ključno delovanje pravne države. V spravi naj bi bilo več ravni: najprej
              védenje, nato razumevanje in toleranca ob politični, pravni in zgodovinski podpori.
              Spravni proces je iskanje resnice. Dr. V. Strahovnik je opozoril na krivdo in sram.
              Dr. K. Kompan - Erzar misli, da je treba spoštovati tisto življenje, ki je danes.
              Travme pa določajo tudi delovanje za prihodnost, saj so prenesene tudi na prihodnje
              generacije in ustvarjajo temeljno nezaupanje do sveta. Zdraviti spomin!</p>
            <p>V Slovenj Gradcu je p. dr. Mari Osredkar ugotovil, da mladi ne smejo biti obremenjeni
              s preteklostjo, saj njih sprava in daljna zgodovina ne zanimata: tudi ni upravičeno
              mlade obremenjevati s tem. Tisti, ki se zavzemajo za spravne procese, rešujejo sebe,
              ne mladih. Mladi imajo druge probleme. Opozoril je še na teološki vidik sprave, ki pa
              je v tem, da se bremen rešimo z odpuščanjem. Stališču ni oponiral nihče od
              sogovornikov. Dr. J. Juhant je tudi ugotavljal, da postaja preteklost breme tudi za
              mlade. Misli pa, da mladi ne smejo biti obremenjeni s preteklostjo kakor tudi ne s
              sedanjostjo in njenim ekološkim onesnaževanjem ali prevelikim zadolževanjem. Največ
              bomo naredili za mlade, če se sami osvobodimo bremen preteklosti.</p>
            <p>Ga. Barbara Brezigar je bila mnenja, da se moramo pogovarjati, deliti misli, ker je
              ozračje zastrupljeno z manipulacijami in izkrivljanji. Na državi je, da izpolni
              pogoje, v katerih bi družba zaživela. Potreben je medijski prostor in pravna
              država.</p>
            <p>Dr. R. Petkovšek CM je dejal, da bi bila potrebna močna zavest o preteklosti in
              prihodnosti, mladi pa tega nimajo. Razni razlogi: hiter razvoj, zrušenje krščanskega
              ozadja … tako mladi nimajo več pravega upanja, pričakovanj in cilja in to jih peha v
              cinizem, relativizem, barbarizem, performizem … Edino odpuščanje bi nam omogočilo, da
              zaživimo pravo prihodnost.</p>
            <p>V Gornji Radgoni, kjer so sodelovali v razpravi akad. dr. Jože Trontelj, prof. dr.
              Stanko Gerjolj, pravnik dr. Stanislav Slatinek in prof. dr. Drago Ocvirk pod geslom
                <emph>Smo Slovenci osvobojeni od preteklosti sposobni sodelovati</emph>, so bili
              govorniki soglasni, da Slovenci še nismo dosegli sprave in je v kratkem tudi ne
              bomo.</p>
            <p>Akademik. dr. J. Trontelj, ki je nastopil v svojem imenu, je poudaril, da je potrebno
              očiščenje, in omenil, da zgodovinarji gledajo dogodke skozi širokokotni objektiv, v
              širšem kontekstu okoliščin, torej, kako jih razumeti v luči prejšnjih dogajanj in
              poznejšega razpleta. Misli, da je morda tak pogled znanstven, toda krivičen do
              posameznika. Pogled na množice je abstrakcija, izgubijo pa se osebe, izgine sočutje,
              empatija. Priklicati je treba spomin na posameznike in grozo trpljenja. Ko so zavrženi
              etični standardi, je tu propad družbe. Potrebno bi se bilo dogovoriti o etičnem
              minimumu. Nadalje je navajal še, kaj je bilo opuščeno (izgnana sta bila sočutje in
              človečnost, ni bilo poprave krivic in zločin ni bil kaznovan – časa pa ni več) in kaj
              bi še bilo treba storiti (žrtvam priznati nedolžnost, poravnati vsaj simbolni dolg,
              omogočiti dostojen pokop, vrniti imena in identiteto). Hudodelstva bodo ostala mračen
              spomin rodovom za nami, je še dodal.</p>
            <p>Dr. Drago Ocvirk je menil, da se preteklosti ne moremo kar osvoboditi. Morali bi jo
              predelati v medsebojnih odnosih, da ne bo prišlo do blokade, saj v konfrontaciji ni
              rešitve. Potrebno je sožitje in prizadevanje za skupno dobro. Potrebno bi bilo stopiti
              na mesto žrtve in od sistemskega gledanja obrniti pogled na človeka.</p>
            <p>Dr. Stanko Gerjolj je menil, da je potrebna katarza kolektivne zavesti. Sprejeti
              moramo sporočila preteklosti, iz katere živimo, jih predelati za zdravo sedanjost in
              prihodnost. Hoja v preteklost je smrtno nevarna. Pojasnjeval je s prispodobo iz
              Biblije, zgodba o Jakobu.</p>
            <p>Dr. S. Slatinek iz Maribora je primerjal aktualno slovensko spravo s spravo med
              zakoncema in omenjal t.im. »ločitev ob obstoječi zakonski zvezi«, ki daje zakoncema
              čas za razmislek in čas za spravo.</p>
            <p>Zadnja okrogla miza je bila v Kočevju. Udeležili so se je mag. Andreja Valič - Zver,
              prof. dr. Janez Juhant, dr. Tomaž Erzar od zunaj in domači župnik Anton Gnidovec,
              župan Vladimir Prebilič ter Boštjan Kolarič. Skupaj so na koncu razprave ugotovili, da
              je sprava nujna, vendar so koraki do nje še težki. Izrazili so naslednja mnenja:</p>
            <p>Dr. Valič - Zver je spomnila, da je bila spravna maša na Rogu pomembno spravno
              dejanje, a vendar ni bil nadškof Šuštar prava oseba za podajanje roke sprave. Tudi vsa
              pričakovanja so se potem izjalovila. Spet je poudarila, da je za spravo potrebno
              sočutje. Kot prva stvar pa sta potrebna védenje in razumevanje. Naglasila je
              pomembnost politike, ki lahko pripravi pogoje za spravo, prava, zgodovinopisja,
              izobraževanja in odnos na osebni ravni. Storjeni naj bi bili že nekateri koraki na
              poti do sprave (Pučnikova parlament. komisija,Vladna komisija za popravo krivic,
              Komisija za vprašanje prikritih grobišč in nekaj drugih stvari). NSZ ni nikjer
              omenila.</p>
            <p>Dr. Juhant je menil, da bi bil pravi politični sogovornik za spravo NSZ in ne Cerkev.
              Ta je je bila pravzaprav na obeh straneh in je obsojala vsako nasilje, se zavzemala za
              ljudi. Sicer pa je menil, da ljudje težko odpuščamo. Apeliral je na krščansko zavest
              in potrebo po odpuščanju. Naj bi prišlo do spravnega procesa tudi v smislu osebnega in
              krščanskega spreobrnjenja. Pri tem je pomembno tudi žrtvovanje.</p>
            <p>Dr. Tomaž Erzar je postavil trditev, da bo doseganje sprave naloga še nekaj
              generacij. Misli pa, da bo pri nas sprava potekala samo na eni strani in sprašuje se,
              kako bomo ta svet spet vzpostavili.</p>
            <p>G. Kolarič pričakuje, da bo politika odprla arhive in da se bodo tam našli dokazi za
              obsodbe. Zaveda pa se, da je časa malo.</p>
            <p>Župan Prebilič je bil mnenja, da bo spravo potrebno prigarati in ne izsiliti: pri tem
              država ne more prida pomagati.</p>
          </div>
          <div type="div3">
            <head>Kratek povzetek in komentar – moj vtis</head>
            <p>Vseh šest okroglih miz, ki jim je treba priznati določen pomen v razpravi o spravi,
              je izvenelo zlasti v zaključek, da je sprava nujnost in da bi do nje moralo priti.
              Dani predlogi (koraki, ravni), kako naj bi se to zgodilo, kako se bo in če se bo, tega
              pa nihče ne ve in ne more napovedati. Ve se, da ena stran na to sploh ni pripravljena,
              saj vsako spravo zavrača, goji naprej sovraštvo, žali in manipulira. Ostaja na
              stališčih, ki so ji jih omogočile razmere kot zmagovalcu in storilcu zločinov po II.
              svet. vojni – zmagovalcu deloma tudi po osamosvojitvi. Pristaja le delno na izenačenje
              krivde. Na spravo pristaja protirevolucionarna stran, in še ta pod določenimi pogoji,
              ki so jih okrogle mize opisale ali nekoliko diferencirano sugerirale. Videti pa je, da
              se le Cerkev zavzema, če je potrebno, tudi za enostransko spravo na osnovi
              odpuščanja., ko se govori predvsem o spravi na osebni ravni in žrtvovanju.</p>
            <p>Vsekakor ob branju poročil o imenovanih okroglih mizah nastaja vtis, da so mnenja o
              spravi različna in ne zmerom konsistentna. Vprašanje je, če je sploh bil namen teh
              razgovorov, da definirajo stališča o spravi. Videti je, da je bil to razgovor o
              potrebi sprave, o možnostih za pristop k procesu za spravo, za katero trenutno ni
              nobenih realnih pogojev, ter iskanje nekega modusa za izhod iz velike moralne,
              politične in gospodarske krize slovenskega naroda.</p>
            <p>Razprave na okroglih mizah so vsebino potrebne sprave definirale nekako takole:</p>
            <p>1) najprej sprava na osebni ravni (ne da bi bilo to posebej pojasnjeno)</p>
            <p>2) sprava na drugih ravneh: politični – pravni – zgodovinopisni – poprava krivic</p>
            <p>3) sprava po korakih: védenje – vrednotenje – obžalovanje – priznanje – odpuščanje
              ali celo začasna sprava z odlogom kot možnost.</p>
            <p>Okrogle mize so natresle še nekaj drugih dejstev, ki so sicer znana, a jih navajamo,
              da jih vpišemo v register obravnavanih vprašanj in jih prištejemo k drugim opisanim.
              Ugotovljeno je bilo, da protagonisti revolucije in revolucionarji sploh kot tudi
              udeleženci z nasprotne strani odhajajo, zločini ostajajo neraziskani in nekaznovani,
              ostaja pa nezainteresirana mladina, ki jo zanimajo druge stvari. Pravne sankcije bodo
              kmalu neizvedljive in možna bo le še moralna obsodba. Težko bo uveljaviti tudi
              kakršnokoli politično voljo, ker je volilno telo nezainteresirano ali nehomogeno,
              politiki pa morajo svoje načrte prilagajati potrebam pridobivanja volilcev. Vendar
              udeleženci in govorniki okroglih miz svoje upe navadno polagajo v prihodnost, kar je,
              po našem mnenju, le upanje in tolažba za tiste, ki sprave ne bodo doživeli, in spet
              zmaga za tiste, ki si sprave ne želijo.</p>
            <p>Ceniti je treba prizadevanja za spravo in vztrajnost, s kakršno si mnogi zanjo
              prizadevajo. Med temi je danes Cerkev, kar ni čudno, saj ima za to tudi največ
              možnosti in je tudi njeno poslanstvo ljudi učiti odpuščanja in jih spravljati z Bogom
              in med seboj.Tudi nekatere civilne iniciative so pomembne in posamezniki, ki razumejo
              situacijo in vidijo posledice tega nevzdržnega stanja v narodu. Zdi se kot da je to
              delo brezupno in zaman, vendar odnehati ne smemo, pač pa moramo sile na
              protikomunistični strani združevati in poenotiti stališča, da bodo jasna, načelna in v
              skladu z resnico. Resnica na koncu vedno zmaga, in če bodo naša stališča v skladu z
              resnico, bodo prepričljiva in bodo zmagala. Mislimo pa, da je dozorelo spoznanje, kdo
              iz civilne družbe bi edini lahko bil pravi predstavnik za formuliranje enotnih in
              dokončnih pogojev glede sprave. To je organizirano društvo, ki že vsa leta po
              osamosvojitvi kompetentno in aktivno zastopa slovensko protikomunistično stran z
              raznimi dejavnostmi, utemeljenimi v njegovem ustanovnem aktu in ima tudi sama
              neposredne povezave s političnimi demokratičnimi ustanovami Dravske banovine in Stare
              Jugoslavije. Pričakujemo, da bo NSZ to tudi naredila, saj je njena zgodba takšna, da
              bi to lahko in morala narediti.</p>
          </div>
        </div>
      </div>
      <div type="div1">
        <head>Soočenje s seboj in svojimi cilji</head>
        <div type="div2">
          <head>Redni letni občni zbor Nove Slovenske zaveze</head>
          <docAuthor>Meta Velikonja</docAuthor>
          <div type="div3">
            <p>Redni občni zbor Nove Slovenske zaveze je bil letos 31. marca že dvaindvajseti.</p>
            <p>Dnevni red je že ustaljen. Najprej nas vnuki naših članov razveselijo s svojimi
              glasbenimi nastopi. Vsako leto sproti ugotavljamo, da postajajo pravi umetniki. Letos
              sta se ojunačila tudi dva naša člana in nam ob spremljavi harmonike zaigrala nekaj
              narodnih. Z molitvijo Očenaša smo se poklonili spominu naših članov, ki so umrli v
              zadnjem letu.</p>
            <p>Nato nas je pozdravil predsednik društva gospod Anton Drobnič, ki je na kratko opisal
              trenutne razmere v državi.</p>
            <p>Z veseljem smo poslušali naše mlade člane upravnega odbora: Jureta Emeršiča, Federica
              Potočnika in Marka Mehleta. Njihova razmišljanja ( ki jih tudi objavljamo)
              predstavljajo osvežitev, morda celo nov veter v našem društvu.</p>
            <p>Sledil je pregled opravljenega dela v preteklem letu 2011, s finančnim poročilom in
              poročilom nadzornega odbora društva. Po potrditvi poslovanja v letu 2011 smo sprejeli
              še okvirni načrt dela v prihodnjem letu 2012. Glede na zmanjševanje sredstev iz
              proračuna, bomo tudi mi prisiljeni skrčiti naše načrte, čeprav bo potrebno nekatera
              dela, ki so jih do sedaj opravljali prostovoljci, v bodoče plačevati!</p>
            <p>V razpravi so sodelovali:</p>
            <p>Blaža Cedilnik, ki nam v verzih opiše naše razmere;</p>
            <p>Velimir Kužatko, bivši predsednik Hrvaškega žrtvoslovnega društva pozdravi prisotne v
              imenu svojih prijateljev iz Hrvaške. Knjigo: »Sveti Grgur – hrvatski gulag« osebno
              podari gospodu Drobniču in gospodu Justinu Stanovniku.</p>
            <p>Matija Kavčič iz Šentjošta se pohvali, da na zadnjih državnozborskih volitvah
              »Jankovič« ni dobil niti enega glasu. Na referendumu za družinski zakonik pa je
              glasovalo 97% volilcev Šentjošta proti Zakoniku. Istočasno nas spomni, da je bila pred
              70-imi leti v Šentjoštu ustanovljena prva vaška straža.</p>
            <p>Anton Mušič poroča o občinskem pokopu Jožeta Gačnika, žrtve iz Konfina. Ob
              nezanimanju še živih sorodnikov je uredil vse potrebno, da je na Sodni medicini
              prevzel ostanke trupla (kost stegnenico) in jih spodobno pokopal v grobu, kjer je
              postavljena tudi farna spominska plošča – Škofljica. Vsa čast mu!</p>
            <figure>
              <graphic url="slike_z_85/z_85_52.png"/>
              <head>Vse tri besede nosimo v srcu<name type="author">Alexander Jerman</name></head>
            </figure>
            <p>Jože Kočar poroča, da je za tisk pripravljena tretja knjiga: Farnih spominskih plošč:
              Prvi del knjige je urejen, kot sta urejeni FSP – prva in druga knjiga. V tretji knjigi
              je dodatek s 29-timi seznami žrtev, kjer FSP še niso postavljene in 14 krajev, ki so
              pomembni za protikomunistični upor med drugo svetovno vojno in po njej.</p>
            <p>Kovač Marjan nas spomni, da so pred 70. leti VOS-ovci umorili dr. Lamberta Ehrlicha,
              ki se je kot zaveden Slovenec in katoliški izobraženec zavzemal za uveljavljanje
              katoliških izobražencev v javnem življenju. Kot »spiritus agens« je deloval v
              akademskem klubu »STRAŽA«.</p>
            <p>Po nagovoru urednika ZAVEZE smo se zbrali na skupnem kosilu in si še izmenjali novice
              o sorodnikih in skupnih znancih.</p>
          </div>
        </div>
        <div type="div2">
          <head>Zgodovinsko mesto Nove Slovenske zaveze</head>
          <docAuthor>Marko Mehle</docAuthor>
          <div type="div3">
            <p>Nova Slovenska zaveza je edino društvo, ki načelno zastopa stališče, da je bila
              revolucija na slovenskem zločin zoper človečnost, da je bil ta zločin nameren in
              načrtovan, da je komunistična partija začela konflikt, da je bil odpor zoper
              revolucijo legitimen in čist. Zastopa stališče, da je revolucija ter totalitarni
              režim, ki ji je sledil, ranil dušo slovenskega naroda, tako kot se je zgodilo tudi
              drugje po Evropi. Da je totalitarna poškodovanost eden izmed vzrokov za zmedo, ki
              vlada na ravni politčnih idej. Da je zmeda prisotna tudi v vrstah katoliške cerkve, ki
              se včasih, bodisi zaradi nepoznavanja, neodločnosti ali strahu pred pobegom vernikov,
              nerada opredeljuje glede tematike revolucije. Da se pot sprave začne pri poštenem
              zgodovinopisju ter pri enakopravnosti pred zakonom.</p>
            <p>Vsa ta problematika je nedvomno aktualna, danes nič manj kot pred 20 leti, ko je
              društvo nastalo, in je potrebna pozornosti. Politične sile so izredno napete, duh
              sleherne politične razprave je nagnjen h konfliktu, politično razmišljanje postaja vse
              bolj ideološko. Ideologija je poenostavljena in absolutizirana politična filozofija,
              ki v političnem nasprotniku vidi eksistenčnega sovražnika. Mnogi radi vlečejo
              vzporednice med sedanjimi razmerami in tistimi pred drugo svetovno vojno.</p>
            <p>Da je konflikt prisoten, se vsi strinjamo. V javnosti prevladuje mnenje, da je
              totalitarna problematika konflikt med levimi in desnimi, za katerega naj bi bila
              krivda na obeh straneh. Obe vpleteni strani naj bi bodisi namerno vzpodbujali konflikt
              z namenom političnega manipuliranja in okoriščanja ali naj bi bili preveč »zagledani v
              svoj prav«, nezmožni priznati lastne napake in zato tudi nesposobni rešiti spor.</p>
            <p>V tem duhu je opisana problematika stvar preteklosti. Vojna je pač vojna, v vsaki
              vojni so žrtve, zmagovalci vedno pišejo zgodovino. Res je, da se je na koncu s
              pretirano krutostjo obračunalo z nasprotnikom, zato je tudi prav, da se na določenih
              krajih postavi nekakšna obeležja, ki bi opominjala na krutost vojne. Vsa drama 20.
              stoletja je v očeh javnosti brezbrižno zreducirana na nerešen konflikt neke
              generacije, ki bo dokončno rešen, ko akterjev ne bo več med nami. </p>
            <p>Lahko sklepam, da Slovenska družba ni uspela dojeti resnosti problema, ki smo mu
              priča. Posledice pol stoletja totalitarnega duha so v svoji subtilnosti za navadnega,
              neosveščenega državljana komaj zaznavne – in zato toliko bolj nevarne, a nič manj
              prisotne na vseh ravneh slovenskega etosa: neobčutljivost za (politični) zločin,
              pohabljenost jezika, beg pred političnim, so le nekatere izmed njih.</p>
            <figure>
              <graphic url="slike_z_85/z_85_53.png"/>
              <head>Govori Marko Mehle<name type="author">Alexander Jerman</name></head>
            </figure>
            <p>Konflikt zaradi slovenske državljanske vojne kot tak ter politična napetost, ki jo
              le-ta ustvarja, bosta resda s časom usahnila. Med mladimi je močno opažen ta trend:
              čeprav bi bilo veliko mladih pripravljeno priznati določeno vrednost preučevanju
              zgodovine, se zdi, da je ta vrednost predvsem kulturno-informativne narave, z nekim
              simboličnim, skorajda zanemarljivim vplivom na prihodnost. Slovenska polpretekla
              zgodovina je v tem duhu vredna tovrstnega preučevanja, vendar je zaradi vzbujanja
              konfliktov in nelagodnih občutkov bolje, če se mu izogne. Diskrepanca med uradno
              režimsko ter resnično zgodovino in razni sproducirani miti te dileme še poglabljajo,
              tako da postane nemogoče razpravljati na podlagi argumentov in privede do status quo
              debate. Vendar to še zdaleč ni edini problem, ki ga imamo.</p>
            <p><emph>Nova Slovenska zaveza ima poslanstvo, ki presega okvir slovenske državljanske
                vojne. </emph></p>
          </div>
          <div type="div3">
            <head>Nova Slovenska zaveza in novi izzivi</head>
            <p>Da bi se Nova Slovenska zaveza ohranila v slovenskem prostoru kot edino društvo, ki
              javno, odprto, brez političnih kalkulacij zagovarja vrednote protikomunističnega boja,
              evropske civilizacije in dobro razumljeno človeško svobodo, moramo razmišljati in
              gledati širše. Naše poslanstvo in naši temelji nam nalagajo, da smo več kot le društvo
              reakcije, društvo odpora zoper totalitarni marksizem. Boljševistična miselnost se je
              morda le odpovedala stalinizmu kot sredstvu za doseganje ciljev in se spretno zlila v
              tok modernega liberalizma s svojim inherentnim nihilizmom. Stari boljševizem si je
              nadel novo ovčjo obleko multikulturne države, strpnosti in svobodomiselnosti ter nam s
              prižnic demokracije modruje o človekovih in drugih pravicah, o ločenosti cerkve in
              države in o solidarnosti. </p>
            <p>Današnja družba postavlja pod vprašaj naše celotno dojemanje sveta, naša retorika je
              v konfliktu z uveljavljeno psevdoretoriko družbe. Znano je, da totalitarni režimi
              ustvarijo za svoje delovanje nekakšen newspeak: z vnašanjem falzifikatov popačijo
              jezik naroda in tako lažje utemelijo lastno utopijo. Podobne tvorbe obstajajo v
              demokratičnem, liberalnem svetu: ko družba pravi »človekove pravice«, govori o
              evtanaziji in o splavu, ko reče »strpnost«, zapoveduje ateizem, ko pravi »enakost«,
              misli na omejevanje svobode in na diktaturo manjšin, ko izjavi »solidarnost«, ima v
              mislih visoke davke in ogromen birokratski aparat, ko pravi »pravica do dela«, močno
              omejuje in regulira delovni trg. To izjemno hinavsko izrazoslovje ter celotna retorika
              sodobnega liberalizma močno otežujeta argumentirano razpravljanje katoličanov v
              nevtralizirani javnosti. Vera in tradicionalna kultura sta označeni za neracionalna,
              davno presežena »super-sistema« in tako izrinjena iz miselne arene družbe. Mnogi
              neinformirani katoličani pristanejo, morda iz obupa, na takšne teze in si zgradijo
              osebno, družbeno tiho in neracionalno religijo, ki se opira predvsem na pozitivna
              čustva, na humanitarnosti in na veselju do česarkoli. </p>
            <p>Takšni kristjani, zbegani zaradi velike zmede na duhovni in intelektualni ravni,
              dnevno odhajajo na prosti trg nazorov, da si nabavijo najnovejše, najbolj svetleče, v
              celofan medijskega pompa zavite filozofske zmote, in jih potem zaužijejo, ne da bi jim
              bilo sploh kaj slabo. Ne slepimo se, to ni le slovenski problem, nekakšna družbena
              anomalija zaradi konkretnih zgodovinskih dejavnikov, kot naprimer slabo izpeljane
              tranzicije, ali kakšna specifičnost slovenskega naroda. Če primerjamo stanje med
              zahodnimi družbami, v katerih ni bilo totalitarnega marksizma, in pa med
              postkomunističnimi demokracijami, bomo kljub razlikam naleteli na podobne
              simptomatičnosti, ki pričajo o postopni dezintegraciji celotne evropske civilizacije:
              ateizem, nemoralnost, kriza vrednot, družbena neodgovornost, apolitičnost,
              nevtralizacija konfliktov, scientificizem in ekonomicizem, multikulturalizem,
              nihilizem itd. Ti simptomi sami po sebi niso izraz le totalitarne poškodovanosti, kot
              dostikrat radi verjamemo, ne le divjega izkoriščevalskega kapitalizma, kot bi radi
              prikazali evropski socialisti. Čeprav sta oba po svoje doprinesla svoj delež k
              aktualnemu akutnemu družbenemu stanju, je treba dokončno razumeti, da sta si navidezna
              antagonizma v resnici bižje, kot bi se na prvi pogled zdelo. V tem kontekstu se ne
              želim spuščati v podrobno analizo režimskih različic zahodnih kapitalističnih
              demokracij, temveč želim le razlikovati med dvema političnima tokoma: tisti zahodni
              liberalizem, ki vzpodbuja potrošništvo, uživaštvo, moralni pozitivizem, in kulturo
              smrti, in pa marksizem, ki gradi novega človeka. Oba družbenopolitična sistema sta
              rezultat istih zgodovinskih procesov, in se, kot kaže, po propadu Berlinskega zidu in
              v luči ekonomske krize, ki smo ji priča danes, počasi zlivata v nekakšen nov
              ateistični totalitarni psevdo-liberalizem. </p>
            <p>Za miselno in duhovno zmedo, ki je v Evropi pripeljala do nihilizma, gojišče
              totalitarnega duha, je bila potrebna dolga pot intelektualne degeneracije. Isti
              človek, ki je to zahodno civilizacijo zgradil na podlagi nekakšne zveze grške misli in
              krščanskega razodetja, se je nenadoma obrnil proti sebi. Človek ne postane takorekoč
              »totalitaren« kar čez noč, temveč se nič hudega sluteč postopoma vdaja toku lastne
              omejenosti. Skozi celoten novi vek se je odvijal ta korozijski proces, ki je postopoma
              spodkopaval temelje Evrope. Pri tem je mnogo velikih mislecev povsem dobronamerno
              prispevalo svoje. Če bi jim tedaj očitali, da žagajo vejo na kateri sedijo, bi očitke
              najverjetneje zavrnili kot neutemeljene. </p>
            <p>Tudi Cerkev je prispevala svoj delež k razpletu okoliščin. Težko je ugibati kaj bi se
              zgodilo, če bi ne bila v srednjem veku v določeni meri zanemarila svojega prvega
              poslanstva, vendar lahko predvidimo, da se reformacijski duh ne bi tako hitro
              razprostrl po Evropi, kot se dejansko je. Mogoče Martin Luther res ni želel za zmeraj
              versko razdeliti Evropo, in bi se bil mogoče –ugibam– na začetku pripravljen odreči
              svojim tezam. A žal so se stvari odvile tako kot so se: posvetna oblast je novo
              gibanje hitro izkoristila za osvoboditev izpod cerkvenega nadzora. Reformacija je tako
              odprla vrata duhovni zmedi, ki se je kasneje pretihotapila še v filozofijo in hitro
              prepojila še ostale aspekte človeškega umevanja: politiko, znanost in umetnost. </p>
            <p>Jakobinski teror je francoski revoluciji nadel pečat nasilja, tako kot ga je
              stalinizem nadel marksizmu. Najbrž si Jean Jaques Rousseau v vsej svoji sentimentalni
              človekoljubnosti revolucije ni predstavljal kot kraljestva terorja in je bil prepričan
              v neskončno dobroto človeštva. Izmislil si je »naravno stanje« človeka, da bi povedal,
              da je izvor vseh človeških pokvarjenosti družba sama, in kot rešitev predlagal
              družbeno pogodbo. Mimogrede, to naravno stanje močno spominja na predstavo Adama in
              Eve v raju in ima že zaradi tega izrazit teološki moment, vendar razumljen v luči
              krščanskega nauka, Rouseaujeva teorija na nek način zanika krščanski nauk o izvirnem
              grehu. »Francoska revolucija je tako želela nevtralizirati konfliktno naravo
              človeštva, da bi ustvarila novega, emancipiranega človeka, bratskega in nesebičnega
              –torej solidarnega –, brez občutkov greha ali krivde, skratka, brez svobode«<note
                place="bottom" n="9"><p>Historia de las formas de estado, Dalmacio Negro, El buey
                  mudo, Madrid 2010.</p></note>. Že Tocqueville je opazil, da je potrebna zelo močna
              oblast, če se želi ubraniti enakost pred svobodo, namesto da bi se popravljale le
              tiste krivične razlike, ki so posledica socialnih neenakosti in časa. Torej šlo je za
              ustvarjanje moči, racionalne oblasti, ki bi kot sistem nevtralizirala naravne
              konflikte, ki obstajajo v družbi na račun svobode. Hkrati je šlo za zamenjavo subjekta
              moralne pristojnosti: če je bila to prej Cerkev, je sedaj to postala država. V duhu
              teh ugotovitev lahko jasno vidimo, da je že v samem jedru razsvetljenskega programa
              mnogo za kristjana tujih ter za evropskega človeka nasploh nevarnih idej. Ni bil
              jakobinski teror anomalija, ki se je ponesrečila zaradi sile razmer v sicer najbolj
              človekoljubni revoluciji doslej, temveč najbolj kruta manifestacija duha, ki je
              poganjal celotni novoveški preobrat.</p>
            <p>»Ideje imajo posledice,« je prvo sporočilo tega mojega razmišljanja. Papir sicer
              prenese vse: tako kot lahko napišem »Ves dan je lilo, zvečer pa so bila tla suha,«
              lahko tudi napišem »Človek je le to, kar želi postati« ali pa »Edino absolutno je nič,
              vse je sprememba.« Življenje ima vendar svoje zakonitosti in človek je to, kar je,
              poškodovan zaradi greha, a kljub temu transcendenten in še vedno hrepeneč po
              izpolnitvi. Tako kot nam lahko napačne fizične obremenitve ranijo hrbtenico, nam
              napačne ideje poškodujejo dušo. In teh idej je v današnjem času, v današnji Sloveniji
              premnogo. Ne samo tisti ostanki marksističnega totalitarizma, katerega posledice smo
              izkusili in preverili ter jih zdrav razum in resnicoljubnost takoj prepoznata. Danes
              nas morda še bolj ogrožajo nove oblike totalitarizma, spretno prikrite z liberalizmom
              in multikulturalizmom. </p>
            <p>Drugo, kar želim poudariti, je to, da so se nekateri demokratični procesi v zgodovini
              dogajali iz istih vzgibov, ki so napajali totalitarno misel v 20. stoletju, da je
              duhovna zmeda, ki se je nedvomno začela pri reformaciji, botrovala tem procesom.
              Demokracija kot politični sistem ni zagotovilo pravičnosti. Je le politični sistem, ki
              omogoča preživetje – tako jo moramo tudi razumeti. Kakšen je duh konkretnih procesov,
              ki se dogajajo v demokratičnih družbah, je dostikrat manj odvisno od naroda kot pa od
              interesnih skupin, ki znajo uporabiti inštrumente demokracije za doseganje svojih
              ciljev. Kako to zgleda, smo videli ravno pred enim tednom: zelo majhna peščiča ljudi
              je skoraj uspela prepričati slovenski narod v svoj prav. Z demokratičnimi
              sredstvi.</p>
            <p>Nova Slovenska zaveza je edina ustanova civilne družbe, ki poseduje zadostno mero
              zgodovinske modrosti, da lahko zgodovino Evrope razume kot enoten, edinstven in
              koherenten proces. Brez pravega razumevanja vzrokov, ki so pripeljali do trenutnega
              stanja, ni moč popraviti ničesar. Verjeti, da je ves problem totalitarizma problem
              nekega političnega režima, je površna ocena. Družba, v kateri nam je dano živeti, je
              veliko globlje ranjena, kot si mislimo. To je spoznanje, ki nam lahko jemlje pogum,
              vendar je edino, kar nas lahko ohrani na realnih tleh. Nekoč smo neupravičeno zaupali
              Angležem, ker smo verjeli, da nas zahodna civilizacija ne bo pustila na cedilu.</p>
            <p>Kaj lahko kot NSZ v tem trenutku še storimo za prihodnost, za bodoče generacije?
              Počasi se zaključuje eno obdobje društva in vse, kar je bilo storjeno do sedaj, je
              odlična popotnica za prihodnost. V teh letih delovanja ste člani generacije, ki je
              bila udeležena v slovenski državljanski vojni, naredili vse, kar je bilo v vaših
              močeh, da so mnoge žrtve dobile grob in spomenik in da se je to, kar se je zgodilo,
              dokumentiralo v raznih knjigah ter v reviji Zaveza. Sedaj je nastopil čas, ko mora
              akumulirana zgodovinska modrost preiti na mlade generacije, da bo resnično prispevala
              k boljši prihodnosti, da bo NSZ še vedno imela kaj povedati in da bo v javnosti
              ostajal vsaj še nekdo, ki nas bo pripravljen poslušati. Za to pa bo potreben preobrat,
              ki bo naše sporočilo prebudil. Da se naše ideje preselijo iz arhivov v javno zavest,
              iz stare generacije v mlajšo, iz intelektualnega obrobja v miselno areno. </p>
            <p>Ne govorim sedaj o spreminjanju naših načel, niti o pozabi zavoljo sprave, niti o
              ubiranju družbi prjaznejše, spravne retorike. Govorim o težišču našega delovanja:
              povedal sem že, da se preveč ravnamo kot duštvo reakcije, društvo proti-komunizma,
              proti-totalitarizma. To nas že vnaprej postavi na težak položaj, ker se držimo v
              obrambi, čas je pa vedno na strani tistega, ki napada. </p>
            <p>Čeprav so posledice državljanske vojne na Slovenskem še vedno prisotne, duh
              slovenskega človeka pa je še vedno totalitarno poškodovan, nas le-ta vsak dan manj
              razume. Mladi ne razumejo naše retorike, ne razumejo totalitarne poškodovanosti niti
              našega sporočila. Čeprav so pripravljeni sprejeti, da obstaja neka generacija, ki se
              ji je godila krivica, mislijo, da je to stvar preteklosti. In to zaradi tega, ker
              imajo drugačne probleme – vsaj tako mislijo.</p>
            <p>Morda je naša prihodnost kot društvo odvisna od treh dejavnikov. Prvo, če bomo uspeli
              priklicati nove ljudi, ki bodo to sporočilo razumeli in predali naprej. Drugo, če bomo
              znali tem mladim duha NSZ prikazati v luči njihove vsakdanje problematike, v luči
              težav, ki jih bodo imeli kot slovenski državljani čez 10 ali 20 let. Tretje, če bomo
              uspeli iz društva odpora zrasti v društvo, ki bo slovensko družbo napajalo s
              civilizacijskim duhom. Mladi smo lahko majhni, neizkušeni in nemočni. A če nam boste
              dovolili, da splezamo na vaše rame, bomo lahko pogledali in videli dlje, kot vi sami. </p>
            <p>Ne delam si utvar, da bomo uspeli priklicati veliko množico zagretih mladih. Moramo
              pa vse staviti na to, ker brez svežih moči NZS nima prihodnosti. Pomagajte nam!
              Povabite vaše sinove, vaše vnuke. Dajte jim vedeti, kakšne so njihove korenine, kam
              pripadajo. Naj se nam pridružijo, pa četudi na začetku le na kakem pivu ali neformalni
              razpravi. Če se nas bo dovolj nabralo, bomo lahko naprej gradili NSZ. Ako ne, lahko to
              srečanje kar zaključimo. Mislim pa, da nam lahko uspe.</p>
          </div>
        </div>
        <div type="div2">
          <head>Naša pot, prava pot</head>
          <docAuthor>Federico V. Potočnik</docAuthor>
          <div type="div3">
            <p>Dragi rojaki, pozdravljeni! </p>
            <p>Vesel sem, da se spet vidimo v lepem številu. Priti v ta krog je prijeten dogodek,
              predvsem pa poseben. Tu je kraj, kjer se lahko srečamo in pogovorimo med seboj, kraj,
              kjer drug drugega spomnimo, da nismo sami. Svet okoli nas ima močan vpliv na naša
              življenja, vprašanje pa je, kakšen je ta vpliv. Čeprav zunaj mislijo drugače in
              čeprav nas želijo od zunaj prepričati o čudnih vrednotah, lahko vedno pridemo sem,
              med nas, da ugotovimo, da smo še vedno na pravi poti. </p>
            <p>V zadnjem času je bilo govora o mnogih stvareh. Ena je posebej pritegnila mojo
              pozornost - družinski zakonik. Ne toliko zaradi vsebine, ki je bila tako sporna, da
              glede nje ni bila enotna ne politika, ne stroka, ne ljudstvo, ampak zaradi načina,
              kako so mi ga poskušali vsiliti. </p>
            <p>Prvo, kar sem opazil, je, da so me hoteli prepričati, da sem nazadnjaški, ker
              zakonika ne podpiram. Zakonik so v javnosti predstavili kot napredek. Torej je vsak,
              ki mu nasprotuje, nazadnjaški. Od kod, se sprašujem, jim pravica, da označijo ta
              zakonik za napredek? Ni vsaka sprememba napredek in ni vsaka ideja dobra. </p>
            <figure>
              <graphic url="slike_z_85/z_85_54.png"/>
              <head>Govori Federico V. Potočnik<name type="author">Alexander Jerman</name></head>
            </figure>
            <p>Domneva o naprednosti družinskega zakonika temelji na domnevi, da je bolj odprta in
              strpna družba, torej liberalna, napredna družba. Kjer je vse dovoljeno, kjer vsak
              izbira, kar mu bolj ustreza, in pravila nikogar ne omejujejo. Brez meja. Sliši se
              lepo, ampak raje se vprašajmo: ali je čisto vsak človek zmožen upravljati s toliko
              svobode? Če mu je vse dovoljeno, ali bo sprejel prave odločitve? </p>
            <p>Pravijo, da je prav, da se istospolni ljudje poročijo. Da je prav, da pridobijo
              otroke. Da je prav, da obstajajo zunajzakonske skupnosti, ki so sicer enakopravne
              poročenim, razen tega, da člani niso poročeni. Slišim tudi, da je prav, da se
              otroke uči, da je homoseksualnost normalna stvar, da poroka ni pomembna, da družina
              je ... pravzaprav so povedali toliko stvari, kaj naj bi družina bila, da mi je
              postalo jasno, da tega ne vedo. </p>
            <p>Skratka, sprašujem se, kam bomo prišli, če tega vala ne ustavimo. Naša družba,
              kot vse ostale, se razkraja. Družinski zakonik bo slej ko prej sprejet v takšni ali
              še bolj radikalni obliki. Vse več bo dovoljeno in sprejeto. Postali bomo »odprti« in
              »strpni« do vsega in vseh. Ali bo dovolj, če jim dovolimo otroke posvojit? Ali bo
              dovolj, da se odpovemo besedi »družina«? Ali je dovolj, da prenašamo napade, ker smo
              katoličani, ker imamo vrednote? Ali bo treba biti strpen tudi pri, recimo,
              posiljevalcih? Pri mnogoženstvu? Pri zlorabah otrok? Ali bomo sprejemali tudi tatove,
              goljufe in morilce? Kje bomo postavili mejo? </p>
            <p>Vidite, odprtost ni nujno dobra. Liberalizem v svoji najčistejši obliki pomeni
              anarhijo, brezvladje, kjer je čisto vse dovoljeno. Kako naj to sprejmem za napredno!
              Družba je preveč kompleksno telo, da bi z njo eksperimentirali, ker ponavadi poti
              nazaj ni. </p>
            <p>V nedeljo mi je večina Slovencev pokazala, da jim kljub 45-letnemu postopnemu
              odvzemanju in zanemarjanju vrednot, ni uspelo. Da še imamo občutek za družbo in
              sočloveka in da ne dovolimo, da peljejo ta naš narod po poti liberalizma do
              razkroja. V javnosti se je govorilo, da smo Slovenci še konzervativni, kot da bi bilo
              to nekaj slabega. Nič ni slabega v tem, da ohranjamo, kar je dobro, in sprejmemo le
              tisto, kar je boljše. To je naša odgovornost – vaša do moje generacije in moja do
              naslednje, da za seboj pustimo prostor, kjer bo prijetno živeti. </p>
            <p>V nedeljo se je zgodilo nekaj večjega, kot je zavrnitev nekega slabega zakonika. V
              nedeljo smo ustavili, kar se je začelo l. 1941. Ustavili smo propad korenin slovenske
              družbe in njenih vrednot. Ljudje smo spregledali in obranili svoje bistvo. </p>
            <p>Sorojaki so nam s tem pokazali, da smo na pravi poti in se nam na tej poti
              pridružujejo. Mi že dolgo časa hodimo po njej in je težka in dolga, ampak
              vztrajamo, ker je prava, ker vodi v Resnico. Veselimo se in upajmo, dragi prijatelji,
              kajti zdaj smo en korak bližje.</p>
            <p>Hvala lepa!</p>
          </div>
        </div>
        <div type="div2">
          <head>Hvala vam, ki resnico zapisujete in govorite</head>
          <docAuthor>Jurij P. Emeršič</docAuthor>
          <div type="div3">
            <p>Ko so atenskega državnika Solona nekoč vprašali, v katerem mestu se da najbolje
              živeti, je odgovoril: V tistem, v katerem ob storjeni krivici neprizadeti prav tako
              vneto kakor prizadeti zasledujejo krivce, da jih izročijo kazni. To je bilo v Atenah.
              2600 let po tem govoru smo zbrani v nekem drugem mestu, na kraju kjer se je ubijalo in
              od koder se je deportiralo v smrt. Vsako leto na tem kraju ponavljamo isto mantro o
              velikem rdečem genocidu, pa se včasih to zdi kot bob ob steno. Kje so organi pregona,
              ki bi se po svoji dolžnosti in navodilu očeta demokracije Solona, morali pogumno
              pognati na lov za morilci? Kje učitelji zgodovine, da bi prenehali poveličevati
              morilsko mitologijo? Kje duhovniki, ki bi vaše velike zgodbe vtkali v pridige o
              pravičnosti, krivdi, odpuščanju, sočutju …</p>
            <p>Solon je govoril o sočutju. Tega si želim med Slovenci. Pa ne o sočutju le na
              čustveni ravni, ki se poraja ob poslušanju vaših težkih zgodb, ampak o trajnem
              sočutju, ki se lahko rodi le ob dobrem poznavanju zgodovinskih okoliščin, razumevanju
              vzrokov in posledic ter ob popolni odstranitvi predsodkov, ki so nam bili vcepljeni s
              strani totalitarnega sistema. Potrebujemo možgansko katarzo.</p>
            <p>Orlando Figes piše v svojih Šepetalcih, da je v sovjetskem režimu miselnost
              posameznega državljana obvladovala režimska ideologija do te mere, da po mnenju
              nekaterih zgodovinarjev posameznik ni mogel čutiti ali razmišljati zunaj kategorij, ki
              jih je določal javni diskurz sovjetske politike; vsako drugačno misel in čustvo so
              ljudje občutili kot »krizo osebnosti«. Nekaj, česar se je treba očistiti … V želji, da
              bi postali enakopravni člani družbe, so mnogi žrtvovali svojo osebnost in vrednote. In
              značaj.</p>
            <p>Narediti »novega človeka« je bil cilj OF. Spremeniti značaj slovenskega naroda.
              Revolucionarna kovačnica je oblikovala fanatike, ki so ustvarjali svoje kulte,
              praznike, obredje, dogme … Celo spoved. V Črnih bukvah Gornje Radgone lahko preberemo
              nekaj spovedi posameznikov, ki so jih vrbovali. In kar je resnično hudo: ustvarili so
              partijska nebesa in partijski pekel. Dve vrsti državljanov. In tabuje, o katerih se ni
              smelo govoriti …</p>
            <p>In mnogi se še danes ne upajo. Tako pri nas, kot v Rusiji in nekaterih drugih
              postkomunističnih državah. Nek ruski zgodovinar je zapisal, da se diktafonov ljudje na
              intervjujih še vedno bojijo, ker te naprave povezujejo s KGB. Strah pred posneto
              besedo sem med pogovori s pričami tistega časa začutil tudi sam. A le vztrajno
              govorjenje in ponavljanje resnice nas bo osvobodilo, razkrojilo laž in zgodovinarjem
              omogočilo razkrivanje resnice. Hvala vam, ki resnico zapisujete in govorite, glasno,
              tudi v imenu tistih, ki so bili nasilno utišani. Maja letos se bomo spomnili takšnega
              velikega moža, Lamberta Ehrlicha, pa tudi stotin drugih, ki se jim lahko priporočamo,
              da pri Bogu posredujejo za nas Slovence, da bi uspešno sanirali ne le državno
              blagajno, ampak predvsem glave in srca. Ko bo slednje narejeno, bo vse lažje.</p>
            <p>Trenutno je pri nas preštetih čez 600 prikritih grobišč. V osrčju glavnega mesta
              imamo oskrunjen Orlov vrh. Še precej dela bomo imeli, preden se bomo lahko spet
              poimenovali za »civiliziran narod«, kar smo nekoč bili.</p>
            <p>Poziv preročišča Solonu je bil jasen: »<emph>Grobne daritve opravi za spravo herojem
                domačim, knezom dežele, ki krije naročje jih zemlje</emph>.«</p>
            <figure>
              <graphic url="slike_z_85/z_85_55.png"/>
              <head>Govori Jurij P. Emeršič<name type="author">Alexander Jerman</name></head>
            </figure>
            <p>To je bilo v Delfih. 2600 let kasneje ponavljamo poziv v Ljubljani. In ga ponavljati
              ne bomo nehali!</p>
          </div>
        </div>
      </div>
      <div type="div1">
        <head>Zavezina pot do bralcev</head>
        <div type="div2">
          <head>Pakiranje</head>
          <docAuthor>Meta Velikonja</docAuthor>
          <div type="div3">
            <p>Ali ste se že kdaj vprašali kako poteka pakiranje ZAVEZE, ki jo vsake tri mesece
              dobite po pošti? Verjetno se le jezite, ker ste prejeli prazno PVC vrečko z listom z
              Vašim naslovom. Ali pa je bila PVC vrečka že delno odprta? Morda pa Zaveze sploh niste
              prejeli, ker je nekje med prelaganjem na pošti padla iz PVC vrečke in poštarji niso
              vedeli kam jo dostaviti.</p>
            <p>Ja, vse to se dogaja. In če se vam kaj takega zgodi, da ostanete brez Zaveze, nas
              pokličite in poslali Vam bomo nov izvod.</p>
            <p>Pa vendar nisem hotela pojasnjevati, zakaj včasih ne prejmete Zaveze in Vas to
              neznansko jezi, ker Vam prijatelj pripoveduje o zanimivi vsebini, pa ni dovolj
              natančen in zameša stvari, Vi pa ste o tem že nekaj slišali, pa vas zanima še druga
              stran medalje itd.</p>
            <p>Priprave za pošiljanje Zaveze se začno že en mesec pred izidom. Poskrbeti je treba
              ali imamo na zalogi dovolj papirja za liste z naslovi, ali imamo dovolj nalepk, ali
              smo nabavili nov trak za tiskalnik, da bodo naslovi napisani dovolj močno in jasno, da
              poštarjem ne delamo preveč težav. Imamo na zalogi še dovolj PVC vrečk ali moramo
              naročiti nove?</p>
            <p>Prvi korak je tiskanje nalepk z naslovi. Je dokaj zamudno, ker je treba tiskalnik
              nadzorovati. Rado se zgodi, da se nalepke zagozdijo, ali pa pride do kakšnega drugega
              zastoja.</p>
            <p>Dokaj istočasno kopiramo liste, kamor kasneje lepimo nalepke z naslovi. Rado se
              zgodi, da zaradi prevelike obremenitve kopirni stroj zataji, zmanjka barve in moramo
              klicati na pomoč ustrezni servis, kar pomeni najmanj enodnevni zastoj.</p>
            <p>Ko smo premostili prve težave pride na vrsto lepljenje nalepk z naslovi na liste. Pri
              tem pazimo, da ločimo naslove za člane in naslove za naročnike. Z EDIGS-om je treba
              premazati tudi kakšne pripombe, ki jih imamo na seznamih na računalniku.</p>
            <figure>
              <graphic url="slike_z_85/z_85_56.png"/>
              <head>Vsi imamo pridne roke<name type="author"/></head>
            </figure>
            <figure>
              <graphic url="slike_z_85/z_85_57.png"/>
              <head>Nekateri imajo pa vedno tudi kaj povedati<name type="author"/></head>
            </figure>
            <p>Ločeno pripravimo naslove za tujino in naslove za pošiljanje več izvodov ( na primer
              do 5 )</p>
            <p>Če vemo, da vsakokrat nalepimo cca 1800 naslovov, potem vemo, da je to kar veliko
              dela.</p>
            <p>Dan pakiranja nam določi urednik Zaveze gospod Justin Stanovnik. Predhodno je
              potrebno po telefonu sklicati ekipo prostovoljcev. Večina se rada odzove. Veseli smo
              vsakega, ki ima dve roki in je pripravljen pomagati. Pakiramo kar v tiskarni. Vsi
              prostovoljci potek dela poznamo.</p>
            <p>Najprej pakiramo »naročnike«, ker tam ni treba vložiti »Priloge«. Izvod Zaveze,
              skupaj z listom z naslovom vtakneš v PVC vrečko in predaš sodelavcu, ki na
              gospodinjskem varilnem strojčku zavari PVC vrečko.</p>
            <p>Za člane vstavljamo v posamezne izvode Zaveze »Prilogo« in skupaj s Prilogo vtikamo v
              PVC vrečke in zavarimo.</p>
            <p>Zavarjene Zaveze nato razvrščamo po poštnih številkah, jih preštejemo in znosimo v
              avtomobile za odvoz na glavno pošto.</p>
            <p>Postopek za naročnike iz tujine je povsem enak: Izvod Zaveze skupaj s Prilogo
              vtaknemo v PVC vrečko in zavarimo. Zavarjene Zaveze za tujino razvrstimo po državah in
              jih preštejemo.</p>
            <p>Vmes med pakiranjem si privoščimo kratek premor z malico. Pakirati začnemo ob 13.
              uri, ko doma še nismo skuhali kosila, zato je majhen prigrizek dobrodošel.</p>
            <p>Med pakiranjem se pogosto razvije debata o dnevnih dogodkih, zato je pakiranje prav
              zanimiv družabni dogodek. Med seboj se radi pošalimo. Pridne gospodinje prinesejo
              kakšen priboljšek v obliki kolača, štrudlja, ali biskvita.</p>
            <p>In kdo so ti zvesti prostovoljci, ki pridejo, kadar jih pokličemo? Vsi smo že davno
              srečali Abrahama. Mlajši se vrtijo okrog sedemdesetih let, nekaj pa jih je že tudi
              preko osemdeset … Vedno težje delamo. Veliko je fizičnega dela: prenašanja,
              prestavljanja in nošenja.</p>
            <p>Vsi upamo, da bomo še nekaj časa zmogli!</p>
          </div>
        </div>
      </div>
    </body>
    <back>
      <div type="div1">
        <head>Dodatek</head>
        <div type="div2">
          <head>Del Ehrlichove spomenice</head>
          <div type="div3">
            <p>Najnujnejša potreba je, zajamčiti Slovencem varnost življenja. V to svrho je treba
              vzpostaviti javno varnost; v Ljubljani morajo varnostni organi na vseh važnejših
              križiščih vršiti stalno službo. Ob sumljivih incidentih naj varnostni organi takoj
              blokirajo zadevne ulice, opozarjajo s signali druge varnostne organe in takoj
              preiščejo vse pasante. Beg zločincev je treba absolutno onemogočiti.</p>
            <p>Pri varnostni službi mora priti do nekega sodelovanja med it. oblastmi in Slovenci. V
              sedanjem položaju bi bilo s strani Slovencev sodelovanje mogoče edinole v obliki
              odioznih prijav. Absolutno potrebno se zdi, da it. oblast da Slovencem možnost
              samoobrambe v sledeči obliki: slovenski orožniki in stražniki naj spet dobe orožje in
              sodelujejo jo pri varnostni službi. Stojijo naj pa pod vodstvom bivših višjih
              slovenskih policijskih organov, ki naj jih zasedbena oblast imenuje po nasvetu
              vodilnih mož prejšnje slovenske uprave.</p>
            <p>Če naj Slovenci uspešno pomagajo pri izkoreninjenju in uničenju komunistične
              organizacije, ki jo smatrajo za svoje največje notranje narodno in kulturno zlo, je
              potrebno, da jim it. oblasti omogočijo avtonomno varnostno službo v obliki akademske
              formacije, meščanske straže in splošne narodne straže po vaseh. Vse te formacije naj
              stoje pod vojaškim nadzorstvom, naj pa nimajo nobenega fašističnega obeležja.</p>
            <p>Slovenci morajo dobiti v primerni obliki tudi upravno oblast oz. morajo biti dejansko
              pritegnjeni k upravljanju pokrajine. Sosvet 14 predstavnikov je dejansko samo na
              papirju, skliceval ga je Visoki komisar nekajkrat samo zato, da mu je javil svoje
              ukrepe. </p>
            <p>Nemudoma naj se odpre tehnična fakulteta ter se izpraznijo vsa zasedena šolska
              poslopja. Za popoln miren potek predavanj na univerzi in pouka na srednjih šolah bo
              učinkovito skrbela akademska formacija. Za to si upamo prevzeti popolno
              odgovornost.</p>
            <p>Aretirani, konfinirani in internirani Slovenci, ki jih je ta usoda doletela po
              nedolžnem, naj bi se takoj vrnili na domove, da se s tem omili neizmerno gorje
              slovenskih družin.</p>
            <p>Pavšali požigi vasi naj se takoj prenehajo in požgane vasi naj se po možnosti takoj
              obnove.</p>
            <p>Slovenskemu časopisju naj se takoj omogoči večja svoboda v tem smislu, da more med
              slovenskim ljudstvom opravljati primerno primerno propagando proti komunizmu. Prav
              tako naj se dovoli širiti protikomunistične letake.</p>
            <p>Ustroj in delovanje sedanje Kvesture naj se temeljito preuredi po željah slovenskih
              predstavnikov.</p>
            <p>Brezčastno ravnanje organov it. oblasti (kloftanje, suvanje, pretepanje, mučenje
              itd.), kakor tudi pavšalno vklepanje aretirancev, naj se takoj preneha.</p>
          </div>
        </div>
      </div>
      <div type="div1">
        <head>Priporočamo</head>
        <div type="div2">
          <head>Janez Arnež<lb/>Drobci Minljivosti</head>
          <div type="div3">
            <figure>
              <graphic url="slike_z_85/z_85_58.png"/>
              <head>Janez Arnež - Drobci minljivosti<name type="author"/></head>
            </figure>
            <p>Izdala Družina<lb/>naročila: 01/360-28-28</p>
          </div>
        </div>
      </div>
    </back>
  </text>
</TEI>
