<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>455 KB XML</extent>
         <publicationStmt>
            <publisher>
               <address>
                  <addrLine>Nova slovenska zaveza</addrLine>
                  <addrLine>Resljeva 14/V</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 061/312-176</addrLine>
               </address>
            </publisher>
            <availability>
               <p>Glasilo izhaja 4-krat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">33</idno>
            <idno type="ISSN">?</idno>
            <date>2009-01-14</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">33</biblScope>
                     <biblScope type="vol">IX</biblScope>
                     <biblScope>številka 2, junij 1999</biblScope>
                     <date when="1999-06">1999</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2009-08-06">
            <name>Alexander Jerman</name> - pretvoril besedilo v zapis TEI, dodal strukturne oznake
            <date/>
         </change>
         <change when="2012-08-27">
            <name>Medard Švigelj</name> - oštevilčenje strani </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 33</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2009</docDate>
            </docImprint>
         </titlePage>
         <divGen type="toc"/>
      </front>
      <body>
         <pb n="001"/>
         <div type="div1">
            <head>Aktualni kulturnopolitični komentar nove slovenske zaveze</head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <p>Ni gotovo, da smo v dosedanjih Zavezanih Aktualnih kulturno političnih
                     komentarjih že kdaj govorili o samospoštovanju – naravnost, tako da bi vzeli
                     prav to besedo in jo naredili za izhodišče razmišljanja. Če še enkrat
                     prelistamo strani komentarja v prejšnji številki, kjer smo skušali dognati, kaj
                     pomeni beseda identiteta ali istovetnost – ne samo biti to, kar si, ampak tudi
                     hoteti biti, to kar si – potem kmalu vidimo, da bi nam beseda samospoštovanje
                     lahko veliko pomagala. V njej so namreč neke prvine, ki naravno – lahko bi
                     rekli tudi moralno – utemeljujejo človekovo skladno obstajanje s sami s seboj.
                     Če namreč človek pogleda vase in tam ne najde nič ali malo tega , kar bi mogel
                     bodisi sam spoštovati bodisi od drugih zahtevati, da spoštujejo, potem se lahko
                     zgodi eno od dvojega: ali bo pod pritiskom tega, kar je odkril, postal žrtev
                     osnovne in neodpravljive negotovosti, ali pa se bo resničnosti, ki jo je
                     zagledal, uprl in se utemeljil zgolj na volji ali samovolji. Kar bo iz tega
                     sledilo, bo nenaravna ali divja identiteta, ki ne bo mogla biti drugačna kot
                     agresivna. Nemogoče je namreč, da se sovraštvo do sebe, ki je stopilo tja, kjer
                     se ni moglo naseliti samospoštovanje, ne bi sproti spreminjalo v sovraštvo do
                     drugih. Ne seveda nujno in po sebi, lahko se obrne tudi proti tistemu, ki ga
                     nosi in v njem razvije svoje uničevalne potenciale. Koliko je enega in koliko
                     je drugega sta dve količini, ki določata razmerje med osebno in družbeno
                     patologijo. </p>
                  <p>Identiteta posameznika se izraža v sprejetju, priznanju in potrditvi samega
                     sebe; tudi identiteta naroda se izraža v sprejetju, priznanju in potrditvi
                     samega sebe. Oboje se lahko zgodi – naravno, zanesljivo, brez histerije – samo
                     v območju kulture. Kultura ni kultura, če ni prostor, ki ga določajo naravne
                     razsežnosti uma in srca. Samo to, kar se v tako strukturiranem prostoru lahko
                     ove kot legitimno, more postati avtentična prvina identitete posameznika in
                     naroda. Samo na tako sestavljenem temelju se človek lahko postavlja svobodnega
                     – notranje svobodnega, izvorno svobodnega, bistveno svobodnega. Ta ugotovitev
                     je pomembna zato, ker se človek samo v zavesti svobodnosti, preizkušene in
                     potrjene v prostoru kulture, lahko sprejme, prizna in potrdi v
                     samospoštovanju.</p>
                  <p>Prvine, ki upravičujejo narodovo samospoštovanje, niso samo stvari, ki
                     izstopajo s svojo velikostjo. Gotovo so seveda tudi te; morda so celo predvsem
                     samo te. Če narod ne bi imel npr. velike umetnosti, bi to pomenilo, da nima
                     govorice, s katero bi pripovedoval o svojih najglobljih izkušnjah in svojih
                     najglobljih pričakovanjih. Tu lahko doseže meje, ki jih občutimo kot zadostne,
                     samo velika umetnost, in če je ni, ostane narod brez tiste celosti, po kateri
                     teži vse, kar nastane. Brez velike umetnosti ostane brez glasu, s katerim bi
                     lahko pripovedoval, kako doumeva sebe in svet. In nadalje, če narod v času, ki
                     je velik v tem, da so od njega odvisne velike in dalekosežne reči, ne daje
                     znakov, ki jim ni mogoče odrekati velikosti – velikega trpljenja, velikega
                     upanja, velikega tveganja – potem bo spomin na to umanjkanje, ki bo nekoč
                     gotovo nastopil, bistveno zmanjšal zmožnosti za njegovo obstajanje v
                     dostojanstvu. Brez visoke misli, brez velikih dejanj, brez globokega
                     razumevanja sveta in življenja, ostaja narod v stanju nedozorelosti in
                     nedoletnosti. Nekateri časi in nekatera vprašanja so takšna, da jim pritičejo
                     samo veliki odzivi. </p>
                  <p>To je veliki svet zgodovine in narod mora biti nanjo pripravljen. Pripravljen
                     pa bo samo tedaj, če se bo nanjo pripravljal. Pripravlja se nanjo s tem, kar se
                     dogaja vsak dan in kar za večino ljudi mineva kot nekaj, kar je ostalo tako
                     zelo neopaženo, da niti pozabiti ni treba. Če pa se odločimo, da to, kar je
                     videti neznatno, pogledamo pod drobnogledom, nam bo prav to majhno in neznatno
                     in vsakdanje pokazalo, kako se pripravljamo na to, čemur smo rekli zgodovina in
                     na stvari, ki bodo bolj bistveno določale možnosti za naše obstajanje v
                     samospoštovanju</p>
                  <p>Taka efemerna reč – zaradi katere se nam bo morda očitalo, da iz majhnih stvari
                     delamo velike sklepe – je bila letošnja podelitev viktorjev v Cankarjevem domu.
                     Prireditev je prenašala TV, kar pomeni, da smo si jo lahko ogledali vsi, potem
                     pa tudi to, da smo videli nekatere stvari, ki so ostale prisotnim skrite, saj
                     je znano, kaj vse kamera odkrije. Morda bi bilo treba omeniti še to, da si
                     posameznih prizorov nismo izbirali sami, zato pa smo imeli ta privilegij, da
                     smo dobili vtis celote. In kaj smo videli?</p>
                  <p>Videli smo nekaj, kar nam ni moglo prinesti veselja. Na nekem bežnem in zelo
                     minljivem dogajanju smo videli, da pri nas ni kultiviranosti <pb n="002"/> –
                     lahko bi rabili tudi bolj določen in bolj ambiciozen izraz in rekli, da pri nas
                     ni kulture. Pred nami se je odvijalo neko dogajanje, ki je ustvarilo neko
                     razpoloženje in to razpoloženje je bilo nevarno blizu gostilniškemu. </p>
                  <p>Takšno pa gotovo ni hotelo biti. Hotelo je biti nekaj drugega – hotelo je biti
                     samo neposredno in naravno. In tu je prišlo do usodne zamenjave, ki je bila
                     posledica nekega nerazumetja. Pokličimo si na pomoč primerjavo: podeljevanje
                     hollywoodskih oskarjev, ki se vsako leto dogaja pod okriljem ameriške Akademije
                     za filmske umetnosti in filmske znanosti in jo je tudi prenašala TV. </p>
                  <p>Primerjava med obema prireditvama nam pokaže, kako zelo sta si bili različni.
                     Na prvi pogled sta si bili celo podobni, za obe bi človek rekel, da sta bili
                     naravni. Toda kakšna razlika! Tam igrana in gojena naravnost – perfektno
                     igrana, tako da smo ji morali priznati vse lastnosti naravnosti; in gojena,
                     tako da nas je navdala z nezavednim zadovoljstvom, ki ga občutimo, kadar
                     vidimo, da se je česa dotaknila človekova oblikovalna roka. Tu pa naravnost, ki
                     je bila še pravkar v kuhinji ali baru ali na katerem od tisoč krajev, kjer se
                     človek lahko znajde, in je stopila pred nas, na neko povsem drugo mesto, ne da
                     bi začutila, da mora prej iti skozi prostor, kjer bo odložila predpasnik ali
                     kozarec in postala to, kar od nje prostor, v katerega bo vstopila, pričakuje. </p>
                  <p>V tem je ta velika razlika. V tem je razlika med stvarmi, ki so kultivirane in
                     stvarmi, ki niso kultivirane. Kultus, kultiviranje, gojenje – to so besede, ki
                     označujejo neko zelo človeško delo. To delo je svobodno, a je hkrati tudi
                     natanko normirano – neke stvari sme, drugih ne sme. Naravo lahko spreminja samo
                     tako, da ji ne vzame nič od njene bistvene naravnosti. Taka je tudi razlika med
                     umetnostjo in življenjem. Ljudje pravijo: Njegovo življenje je pravi roman.
                     Ali: Njena zgodba je prava drama. Za tem je veliko nerazumevanje. Njegovo
                     življenje ni roman in njena zgodba ni drama. O romanu ali drami lahko govorimo
                     samo takrat, ko se je neke resničnosti dotaknilo veliko razumetje in velika
                     ustvarjalna moč. </p>
                  <figure>
                     <graphic url="slike_z_33/z_33_01.png"/>
                     <head>Luža postane ocean <name type="author">Mirko Kambič</name></head>
                  </figure>
                  <p>V takem podeljevanje viktorjev ni minilo brez finega dotika vulgarnosti. Ko je,
                     kot smo pozneje brali, kulturni minister povedal, da so prireditev na
                     ministrstvu denarno podprli, in to utemeljil tako, da so s tem hoteli pokazati,
                     »da se kultura lahko dogaja tudi v nekem širšem polju, da ni zaprta v muzejih,
                     gledališčih, galerijah in književnosti«, smo <pb n="003"/> bili skraja nekoliko
                     začudeni, potem pa smo takoj pomislili na njegovo mladost, hkrati pa že
                     dopustili tudi možnost, da utegne takšno gledanje biti pozni učinek tega, česar
                     se je naučil v visokih forumih socialistične mladine. </p>
                  <p>Gornjega dogodka ne bi omenjali – ne bi se izpostavili očitkom, da se damo
                     vplivati obrobnim pojavom – ko nas ne bi k temu priganjala misel, da
                     ne–kultura, ravno s tem, da se je naselila na banalnih segmentih življenja,
                     dokazuje, kako globoko je segla in kako celovito se nas je polastila. Gornje
                     dogajanje je namreč nekaj, nad čemer človek lahko, ne da bi si potem preveč
                     očital, zamahne z roko in gre naprej. Vedno pa tega ni mogoče. Včasih se pred
                     človekom zvrstijo besede, dejanja in kretnje, mimo katerih ali preko katerih
                     človek ne more iti, če noče tvegati svoje človeško integriteto v
                     najelementarnejšem pomenu te besede. Ko se kak dan v javnem prostoru izrečejo
                     trditve ali uprizorijo dejanja, ki tako silovito tolčejo ob izkustvo večine
                     ljudi, si človek pravi: jutri se bo nekaj zgodilo, ljudje bodo protestirali
                     zoper to, kar se je tule reklo ali naredilo, zaradi svoje normalnosti bodo
                     začutili, da morajo nekaj narediti. Toda, ko pride tisti jutri, se ne zgodi
                     nič. Čas gre naprej, življenje teče naprej. Kam, ne vemo. </p>
                  <p>Le na katero od stvari, od katerih se je ena dogodila v Cankarjevem domu 27.
                     marca letos, se ob tem spomnimo in si pravimo, da si toliko brezčutnosti in
                     ravnodušnosti in apatije, ki je zagospodarila v deželi, ne bi mogli razložiti,
                     ko nas ne bi prav takšni dogodki opozarjali, da je ne–kultura posegla že v naš
                     vsakdanji banalni dan. </p>
                  <p>Če se z ljudmi tako ravna, zlasti pa, če ljudje dovolijo, da se z njimi tako
                     ravna, potem ne more biti daleč spoznanje, ne samo da nismo deležni dolžnega
                     spoštovanja, ampak ga tudi terjati nimamo pravice. Nekaj tako osnovnega in
                     dragocenega kot je samospoštovanje je šlo »rakom žvižgat, ribam gost«. In z
                     njim vse drugo: predvsem to, kar je v besedi »biti državljan«, če besedo
                     razumemo v njenem notranjem, duhovnem pomenu. </p>
                  <p>Naj sedaj bralce opozorimo na nekaj slik iz žaljive galerije sedanjega časa. </p>
                  <p>Ena prikazuje človeka, ki je v tako pomembnem mediju, kot je nacionalna TV,
                     odgovoren za informiranje ljudi, v trenutku, ko razloži zaprepaščeni publiki:
                     Kaj pa so komunisti po vojno govorili o revoluciji, saj nikoli ni bilo nobene
                     revolucije. Res je, ni imel v rokah pištole, da bi se ozrl okoli, če mu morda
                     kdo ugovarja. Vemo tudi da to nikakor ni človek, ki bi se s takim orodjem
                     ukvarjal. Je pa človek, ki je z lahkoto in rutinsko izrekel ta stavek. In če
                     smo pripravljeni stvari razumeti malo globlje, bomo videli, da nekoliko – kako
                     zelo, nam bo znano šele takrat, ko si ne bomo mogli več pomagati – lahko
                     ubijajo tudi stavki. Na primer: Kaj pa ljudje govorijo o ljubljanskem
                     nebotičniku, saj v Ljubljani nikoli nobenega nebotičnika ni bilo. </p>
                  <p>Ko se ustavimo pred drugo sliko, zagledamo časnikarja, ki nam z veščo kretnjo
                     razkazuje diktatorski del sveta: »Idi Amin v Saudovi Arabiji, Raoul Cédras v
                     Panami, Baby Doc Duvalier menda v Franciji, Alfredo Stroessner v Braziliji,
                     Mengistu Haile Mariam v Zimbabveju, Vojciech Jaruzelski na Poljskem«. Ob tem se
                     pod izzivalnim pritiskom neke praznine vprašamo: Kje je pa Josip Broz, imenovan
                     Tito? Tudi on je med »bivšimi«, čeprav ni več živ. Ali ni bil to človek, ki se
                     je konec maja 1945 sukal po Ljubljani, po Gorenjskem, po Štajarskem? In ali naš
                     razlagalec, ki se tako dobro spozna na topografijo zla, ne ve, kaj se je takrat
                     v teh krajih godilo? Ali je mogoče, da ne ve, da je to bil človek, ki je, če že
                     ne izumil, pa vsaj vzdrževal najbolj rafinirano haciendo mučenja in smrti, kar
                     jih je ustvarila zgodovina: podjetje Goli otok, ob katerem bi zeleneli od
                     zavisti inženirji širnega Gulaga, če bi vedeli zanj? »Tudi ta seznam ni
                     popoln«, nam odgovori, »Že, že, a zakaj nas s takim užitkom vodi po daljnih
                     eksotičnih otokih, pozablja in prikriva pa nam stvari doma, od katerih nas
                     nista še nehala boleti ne glava ne srce?</p>
                  <p>Potem pa ta obveščeni človek uvede v svojo pripoved še čilensko gospo,
                     »Patricio Hernandez, predstojnico oddelka, ki sme od leta 1991 ugotavljati, kdo
                     je v prvih, najbolj krvavih dneh po državnem udaru, za vedno zginil v grobnici
                     29 na glavnem pokopališču v Santiagu … iz katere so izkopali posmrtne ostanke
                     126 ljudi. Neidentificiranih, uradno pogrešanih, je še 1232 žrtev generalovega
                     režima«. Očitno vodiču ni niti malo mar, da se je ob njegovem govorjenju na nas
                     usul plaz vprašanj: Kdo pa je pri nas izginil »v prvih, najbolj krvavih dneh«
                     komunističnega prevzema oblasti? Na katerih »pokopališčih« in v »grobnicah« s
                     katerimi številkami so pri nas izginevali takrat ljudje? In koliko žrtev so že
                     pri nas »identificirali«? In koliko je uradno pogrešanih žrtev »generalovega
                     režima« pri nas? Na to ni nobenih odgovorov. Pač pa nam naš vodič še razloži,
                     da so v Čilu generali počeli, kar so počeli leta 1973, pet let pozneje, 1978 pa
                     so že vse to »priznali«. To je bilo takrat, ko so obenem tudi »amnestirali sami
                     sebe«. Kdo pa je amnestiral slovenske komunistične zločince? O tempora, o
                     mores!</p>
                  <pb n="004"/>
                  <p>Naslednja slika, ki v tej galeriji pritegne našo pozornost, pripoveduje o neki
                     knjigi. Knjiga ima naslov Poročilo o človekovem razvoju. Naslov nas že malo
                     prestraši, da bomo morali brati dolgočasen antropološki učbenik, potem pa k
                     sreči opazimo v podnaslovu pojasnilo: Slovenija 1998. Torej, kaj ima »Urad
                     Republike Slovenije za makroekonomsko analizo in razvoj«, ki je knjigo izdal,
                     povedati o stanju Slovencev v najnovejšem času? Najprej bi morda morali
                     povedati, da knjiga utira nova pota tudi v tem, da so avtorji sicer navedeni,
                     ne izvemo pa, katere znanosti predstavljajo in kakšni akademski naslovi jim
                     pritičejo, pa tudi to nam ostane skrito, kdo je napisal katero od mnogih
                     poglavij in podpoglavij. Znamenita knjiga! </p>
                  <p>Na nekaterih področjih prinaša knjiga presenetljive, včasih frapantne novosti.
                     Tako izvemo, da tranzicija nikakor ni specifična lastnost nekdanjih
                     komunističnih srednjeevropskih in vzhodnoevropskih držav, ampak je »tranzicija
                     termin, ki ga lahko uporabljamo za vso Evropo«. Razlika je le v tem, da je
                     prehod, kar beseda tranzicija pomeni, na vzhodu bil malce bolj drastičen.
                     Prehod iz totalitarne preteklosti v demokratično sedanjost torej ni nekaj
                     zgodovinskega, epohalnega, kategorično svojstvenega, ampak je normalna faza,
                     kar pomeni, tacite, da je bila tudi komunistična preteklost pravzaprav nekaj
                     normalnega. Posebej to velja za Slovenijo, kjer smo se bolj delali, da smo
                     komunisti, kot pa da bi to v resnici bili. Besedi totalitarizem in partija se v
                     knjigi redko pojavljata – partija npr. tam, kjer je rečeno, da je »v prejšnjem
                     sistemu obvladovala predvsem dejavnike, ki so ji neposredno omogočali držati
                     oblast, ves preostali družbeni prostor pa je v dokajšnji meri prepuščala
                     samoorganiziranju ljudi. Zato je imela ekonomija, predvsem pa družbene
                     dejavnosti, relativno veliko avtonomijo«. Potem pa je vse vzelo v roke
                     »politika«, zlasti pa stranke: izobraževanje, kultura, znanost so postale
                     »predmet medstrankarskega trgovanja. Skratka, stranke, vsaka zase poskušajo
                     obvladovati celotni prostor, ne le političnega, ampak tudi družbenega in
                     moralnega življenja ljudi«. </p>
                  <p>Še mnogo podobnih zabavno-žalostnih reči je zapisanih v tej knjigi. Nekaj pa
                     »vpije s svojo odsotnostjo«. Nikjer ni zapisano, da »socialistični režim«
                     (sic!) ni mogel več nositi življenja, da se je požvižgal na človekove pravice,
                     da je bil zunaj civilizacijske normalnosti. Predvsem pa je zamolčano to, da je
                     bila »tranzicija«, obtožena katastrofalnega poslabšanja človekovega položaja,
                     nujna in neizogibna. Na konferenci, posvečeni tej knjigi, 9. marca v
                     Cankarjevem domu, je stopil pred mikrofon tudi predsednik države in izjavil, da
                     se je, če sledimo časopisnemu poročilu, »v tranzicijskem vrtincu izgubil
                     človek«. Tega seveda ne bi bil smel reči. Od vseh ljudi prav on tega ne bi bil
                     smel reči. Še pred dobrimi desetimi leti je namreč bil šef stranke, ki je –
                     resda v končni fazi- vzdrževala stanje, zaradi katerega je bila tranzicija – z
                     vsem kar pomeni –sploh potrebna. Tako ni nikomur dovoljeno z nikomer govoriti!
                     Še najmanj pa je tako dovoljeno govoriti predsedniku države z državljani. Ali
                     je kdo to opazil? Zdi se, da ne. Ostane nam samo to, da svojo začudenost
                     primerjamo z neko drugo začudenostjo. Ta druga začudenost je izražena v članku
                     v Delu, ki ga je podpisal neki Michael Benson in se glasi takole: »In kar je
                     največja skrivnost – zakaj je dejstvo, da do te verige porazov sploh ne bi
                     prišlo, če Milošević ne bi bil sprožil konfliktov, ki so jih povzročili, nekako
                     ušlo pozornosti srbskega ljudstva«. Nobene tranzicije ne bi bilo – bilo bi pa
                     seveda kaj drugega – če se nekoč neki ljudje ne bi bili domislili, da lahko
                     postanejo komunisti – z vsem kar je ta domislek v zgodovini pomenil. To je
                     nekako ušlo pozornosti slovenskega ljudstva.</p>
                  <p>Na koncu posveti knjiga, povzemajoč Veljka Rusa, nekaj misli »poslanstvu«, ki
                     nas s svojo religiozno konotacijo v tem kontekstu ne malo preseneti. Poslanstvo
                     je ozko vezano na vizijo. Kdo bo izdelal novo slovensko vizijo za prihodnost?
                     Sredi 80-tih let so družboslovci (Saksida et al.) izdelali tak projekt razvoja.
                     »Žal pa scenarij ni predvideval, da bo prišlo do popolne spremembe družbene
                     ureditve«. Na »družboslovce« se torej glede vizije ni zanašati – ti bodo spet
                     spregledali kaj zelo važnega in kaj zelo očitnega. Treba se bo ozreti kam
                     drugam!</p>
                  <p>Pojdimo dalje po galeriji, ki nam s svojimi umetnijami dopoveduje, da so se
                     zgodile ali da se dogajajo stvari, ki se ne bi smele zgoditi ali se ne bi smele
                     dogajati. Ves čas hodi z nami misel, da te stvari, prav zato, ker smo jim
                     dovolili, da so se zgodile, ali ker jim dovoljujemo da se dogajajo, tolčejo
                     naše samospoštovanje, za katero smo rekli, da je poglavitna vzgonska sila naše
                     osebne in narodnostne identitete. Včasih katera od slik predstavlja stvari, s
                     katerimi bi najraje prizanesli sebi in bralcem. Ena od njih je naslednja. </p>
                  <p>Leta 1980 je pri založbi Obzorja izšla knjiga novinarja Janeza Čučka: Sramota
                     umira počasi. Zanjo, oz. za časopisno besedilo, iz katerega je nastala, je
                     pisec dobil Tomšičevo nagrado – »eden od redkih Dnevnikovih novinarjev«. Ko pa
                     je letos aprila dobil še nagrado <pb n="006"/> za »življenjski prispevek k
                     razvoju novinarstva«, je bilo smiselno reči, da je zanjo bil nagrajen še
                     enkrat. Knjiga govori o tistih Slovencih, ki so se med vojno uprli komunistični
                     agresiji na slovenski narod in njegovo omiko in morali zaradi tega maja 1945
                     zapustiti domovino, da si rešijo življenje. Pisec pravi nekje, da so morali
                     bežati samo tisti, »ki bi sicer svoje medvojne zločine morali plačati na
                     sodišču«. Toda 12.000 vrnjenih in brez vsakršne sodbe pomorjenih domobrancev
                     dokazuje nasprotno. Tudi tista polovica teharskih deklet in žena, ki so se
                     nekega večera v vrsti vračale od večerje v barake in so jih, še preden so mogle
                     vstopiti vanje, oddelili, naložili na avtobuse in odpeljali v hrastniške hribe
                     in tam pomorili, dokazuje nasprotno. Tako je zgodovina v svojih strašnih
                     laboratorijih eksperimentalno dokazala značaj neke ideologije, hkrati pa
                     pokazala na perspektive, ki jih je spričo te ideologije imela določena vrsta
                     ljudi. S tem, da je ta eksperiment, kljub svoji velikosti in dramatičnosti,
                     ostal neopažen, je bilo že na začetku nekaj povedano o knjigi in o njem, ki »jo
                     je napisal« – chi lo scrisse, kot pravi pesnik.</p>
                  <figure>
                     <graphic url="slike_z_33/z_33_02.png"/>
                     <head>Zagledan v skrivnost cvetice <name type="author">Mirko
                        Kambič</name></head>
                  </figure>
                  <p>Avtor se je s političnimi emigranti – predvsem v Argentini, deloma pa tudi v
                     Združenih državah – veliko »pogovarjal«. Toda, kako je prišel do njih? Kako se
                     jim je predstavil? Kako si je pridobil njihovo zaupanje? Malo nam njegovo
                     metodo odkrije tale stavek: »Nekateri so vedeli, da sem novinar, druge ne ...«.
                     Nekoliko bližje nas pripeljejo naslednje besede, ki so skoraj nekakšna izpoved:
                     »in se moraš pred slednjim pretvarjati, da si nedolžen popotnik, ki je iz
                     nekega hobija in krvavo prihranjenim denarjem odšel na ljubiteljsko pot po
                     svetu«. Morda bo v tej prezanimivi stvari pisec sam spregovoril v knjigi, ki jo
                     napoveduje. Kdo ve, lahko pride komu še prav – če bo tako dobro napisana, kot
                     so njegova opažanja o terorizmu, ki jih »menda policaji še vedno uporabljajo
                     kot dodatek k učbeniku«. V pogovoru s Tinetom Debeljakom, pravi, npr. avtor, da
                     ni povedal, da je novinar. (»Ker ga nihče ni vprašal«) Ampak nekaj je moral
                     reči. Kaj le? Toliko glede govorjenja. To je še nekako šlo. Pri branju pa je
                     veliko trpel: »Težava je bila v tem, da sem se že odvadil branja normalnih
                     reči, dan za dnem sem moral brati samo emigrantsko literaturo in skoraj nič
                     drugega … «. Trpljenje!. Tako dobro lahko razumemo medicinca, ki toži nad tem,
                     da mora dan za dnem brati samo medicinske knjige. </p>
                  <p>Ker moram le nekoliko pokazati, s kakšnimi očmi je pisec gledal na politično
                     emigracijo, je še najbolje, da navedem nekaj neposrednih opažanj in ocen iz
                     knjige. Ves vtis je sicer, da si podobe o teh ljudeh ni izdeloval sproti na
                     terenu, ampak jo je prinesel s seboj, takorekoč predfabricirano, takšno,
                     kakršno si je izdelal – ali pa so mu jo izdelali – v ideoloških komorah v
                     domovini. </p>
                  <p>Ampak, vseeno. </p>
                  <p>Pri emigrantih opaža predvsem obupen napor, »oprati s sebe madež izdaje in ga
                     opravičiti«. Zakaj politični emigranti niso nič drugega kot ljudje, ki so se »v
                     izbiri med svetlobo in mrakom, med dobrim in zlim … opredelili za slednje«. Kaj
                     jim je v takem preostajalo drugega, kot »izkrivljanje tega, kar se je med vojno
                     v resnici dogajalo«? V resnici je bilo namreč tako, da je »nekaj tisoč
                     Slovencev, ki so vsa medvojna leta stali na strani Italijanov in Nemcev, imela
                     eno samo možnost: pobegniti s svojimi nekdanjimi zaščitniki ...«. Sedaj so to
                     ljudje »brez prihodnosti, samo s preteklostjo«. </p>
                  <p>Kaj pa politična vizija emigrantov in njihova politična organiziranost? Tu je
                     Čuček še strožji. Ideologijo slovenskih krščanskih demokratskih strank bi npr.
                     bilo treba uvrstiti »ob bok tisti, ki je vladala v Španiji za časa fašistične
                     diktature generala Francisca Franca«. Ruda Jurčec mu je npr. zaupal, da hočejo
                     emigranti samostojno Slovenijo. A kakšna bi bila ta Slovenija? »Ta Slovenija bi
                     bila trdno v rokah klera in stranke, ki ne bi dovoljevala demokratskih
                     svoboščin zunaj svojega programa. Po zgledu Hitlerja in Mussolinija.«.</p>
                  <p>Emigranti so sicer zelo delavni, z uspehi pa se tudi pretirava. Svobodno
                     Slovenijo npr. tiskajo v nakladi 2000 izvodov, »kolikor tiskajo pri nas
                     tovarniških časopisov v nekoliko večji delovni organizaciji«. Ko govorijo o
                     Slovenski hiši, ga sicer prevzame množičnost in razvejanost šolstva, a »ostaja
                     prevladujoča značilnost dopolnilnega šolanja prav izredna ideološka in
                     politična indoktrinacija«. Kar tu mladino učijo, je »sovraštvo do stare
                     domovine, mileje rečeno - do družbe v stari domovini«. Vse lepo, ampak kaj je
                     to »družba«?</p>
                  <p>Knjiga je posejana tudi z ocenami ljudi. Alojz Rebula je tako »klerikalni
                     književnik, ki živi in dela v Trstu«. Za Ehrlicha izvemo, da je bil obsojen na
                     smrt »po sklepu ljudskega sodišča«. Tine Debeljak je trdil, da v Sloveniji ni
                     svobode, ni pa vedel povedati, »kakšne svobode ni in za koga je ni, pa tudi ne,
                     kakšna bi morala biti in za koga«. Jurčec mu ni mogel veliko povedati, ker ga
                     je takorekoč ujel že na smrtni postelji: Kar ga je ob tem dojmilo je bila
                     »bleda koža pergamentne barve« in oči <pb n="007"/> »neizrekljivo prazne«. Tudi
                     glede prihodnosti Drage so mu stvari dokaj jasne: »Doslej iz te moke še ni bilo
                     kruha in za razumne ljudi ga tudi ne more biti«. </p>
                  <figure>
                     <graphic url="slike_z_33/z_33_03.png"/>
                     <head>Posvečeno nekemu spominu <name type="author">Mirko Kambič</name></head>
                  </figure>
                  <p>Pisec se tudi ne umika pred polemiko s politično emigracijo. Tudi tu mu ne
                     moremo odrekati izvirnosti in socialistične politične pameti. Polemičnih
                     argumentov namreč ne izdeluje sam, ampak jih da govoriti prominentnim ljudem iz
                     slovenskega boljševiškega panteona. Tako ima bralec priložnost brati izčrpne
                     odlomke iz Kidriča, Ziherla, Kardelja, Ribičiča, Mikuža. Da bi dosegel vtis
                     celosti je takorekoč iz tujine, vsakič različne, pripeljal še generala Nadja in
                     patra Leopolda. </p>
                  <p>Pesimizem, ki ga izraža naslov knjige – Sramota umira počasi, s poudarkom na
                     počasi – je pisec na koncu le ublažil. Tu mu je pomagala neka zelo drobna in
                     malo pomembna reč – osmrtnice. »Sprva so bile osmrtnice redke, zadnja leta so
                     vse pogostejše. So čuden kažipot te čudne druščine in njihovega sveta«. </p>
                  <p>Za knjigo, kot je Sramota umira počasi, je nemogoče, da ne bi postala za
                     avtorja neznosno breme. Novinarju Janezu Čučku je sprva prinesla uspeh, odprla
                     mu je vrata v «prvo ligo«. A toliko ga le cenimo, da ne verjamemo, da tudi
                     njega ni dohitel čas. Mislimo pa, da bi se bremena, ki se je naselil nad njem,
                     lahko rešil. npr. takole. Nekega večera, po TV Dnevniku, bi rekel npr. tole:
                     »Gospe in gospodje! Dovolite mi, da vam povem dva stavka, ki s tem dnevnikom
                     nimata nobene zveze, bistveno pa sta povezana z mojim življenjem. Nekoč sem šel
                     k nekim Slovencem, ki jim je bila prava domovina vzeta, potem pa so se v tujini
                     iz žalosti in ponižanosti dvignili in si zgradili novo, umetno domovino, ki so
                     hoteli, da bi bila natanko taka, kakor je bila prava, z delavnicami, s šolami,
                     s cerkvami, s knjigami, predvsem pa z jezikom. Vedeli so, da ni prava, a so jo
                     ljubili, kot da je prava. Jaz pa sem odšel, da bi jim to domovino zamazal, da v
                     njej ne bi mogli gledati več prave domovine. Tudi zato, da bi njihovo početje
                     osmešil pred ljudmi, ki so imeli in imajo to neizrekljivo srečo, da so v pravi
                     domovini – tudi tisti, ki ležijo po njenih breznih. To je bila, ne najhujša, a
                     vendar ena od tistih slovenskih stvari, ki se nikakor ne bi bile smele
                     zgoditi«. </p>
                  <p>Če bi se avtor te knjige, novinar Janez Čuček, za to odločil, bi se zgodili še
                     dve drugi stvari: od mikrofona bi odšel kot velik gospod, tako velik, kot
                     mogoče še nikoli ni bil in nikoli ne bo; poleg tega pa bi vsi ljudje, ki bi to
                     poslušali, postali malce drugačni. In bi se to izplačalo. </p>
                  <p>To se žal ni zgodilo. Zato nam ne preostane drugega, kot da postavimo neko
                     vprašanje, <pb n="008"/> ki s tem o čemer smo govorili, nima neposredne zveze
                     in ni tako bistveno, a tudi ni nezanimivo. Zakaj nekateri ljudje, ki jih pred
                     dvobojem pripeljejo do mize z orožjem, redno izberejo bumerang. Ko tu pravim
                     bumerang, mislim na tri bolj ali manj znana slovenska besedila. </p>
                  <p>Tone Svetina je napisal knjigo Ukana in dobro vemo, kaj ali koga je s to besedo
                     avtor mislil. Kot bumerang pa je knjiga zadela nekaj, na kar Svetina ni mislil,
                     na enobe, ki je bil, ko vse postransko odstranimo, velika ukana. Boljšega
                     naslova za knjigo o enobe si ne bi mogli zamisliti. </p>
                  <p>Janez Čuček je napisal knjigo Sramota umira počasi in dobro vemo kaj in koga je
                     s to besedo mislil. Kot bumerang pa je knjiga zadela neko drugo sramoto, ki,
                     kot vsi vemo, umira zelo počasi in zelo nerada. </p>
                  <p>Peter Kolšek pa je napisal novinarski članek, ki mu tudi sam verjetno ne
                     pripisuje posebnega pomena, in mu dal naslov Živela OF (obvezno fučkanje). Tudi
                     tu vemo, koga je novinar s fučkanjem mislil: slovensko katoliško desnico. Kot
                     bumerang pa je beseda zadela komuniste, ki se jim je leta 1941 obstoj naroda
                     zares fučkal. Niso vzeli zares svojega barda, ki jih je svaril: Samo milijon
                     nas je! To smo že tisočkrat povedali in je res, a že od vsepovsod slišimo
                     žvižganje in vpitje. Vseeno pa bo nekoč le treba priznati, da je voda mokra. A
                     sedaj še tole: Od kod pri tej ljudeh takšna nepazljivost pri izbiri orožja? To
                     pride od tega, ker ne jemljejo jezika zares. Vsi navedeni gospodje so
                     izobraženi, vse smo poslali v šole, a jih tam niso naučili, da je treba jezik
                     jemati zares. </p>
                  <p>Jezik je splošen. Ko pravimo hiša, večji del mislimo na konkretno hišo, a
                     moramo v možnosti upoštevati vse, kar se lahko poteguje za to, da je hiša; ko
                     pravimo krivica, mislimo večji del na konkretno krivico, a že vemo, da smo v
                     možnosti poimenovali vsa krivična razmerja tega sveta. Ko pravimo ukana,
                     pomislimo na vse načrte, ki imajo značaj ukane; ko pravim umirajoča sramota, me
                     moj jezikovni čut spomni na vse sramote, ki ne kažejo znakov, da bi izginile;
                     in ko pravim, da se komu kaj fučka, že vključujem vse, za katere bi moja oznaka
                     lahko veljala. (Praktično je seveda jasno, da lahko upoštevam le pojave iz
                     mojega izkustvenega polja.) Jezik je splošen. Ko izrečem stavek, se povežem s
                     celoto sveta. Nietzsche je baje nekje rekel: Ker je jezik, ne bo nič s smrtjo
                     Boga. To je zato, ker se z izrekanjem jezika vpletem v reševanje celote.</p>
                  <p>Slike s te žalostne razstave nas prepričujejo, da živimo v kulturi absurda.
                     Absurd pa tolče državljana. Pojem absurda in pojem državljana sta si v
                     koničastem nasprotju. Moderna država pa je zgrajena na razumu. Njene ustanove
                     morajo delovati tako, da ustrezajo zahtevam razuma in da jih lahko vsakdo
                     vsakčas preveri s sklicevanjem na razum. Če je v moderni državi kaj, kar ne sme
                     biti smešeno in žaljeno, je to razum. Če so konceptualne ideje, ki usmerijo
                     državo, utemeljene v razumu, jih je mogoče razumno promovirati in imajo
                     državljani za razumno, da jih sprejemajo. Katoliški politični filozof Hans
                     Maier pravi v knjižici Zagovor politike, da so državljani pripravljeni
                     sodelovati za bonum commune – skupno dobro – tam, »kjer se apelira na splošni
                     razum«. </p>
                  <p>Z absurdom najuspešneje tolčeš državljansko zavest. Če je absurd tolikšen, da
                     se ne meni za noben sram in da je torej ne-sramen in deluje nesramno, potem mu
                     je uspeh zagotovljen. Če se z mesta, od koder se normalno pričakujejo
                     racionalni stavki, oglasijo stavki neracionalnega absurda, potem se ljudje
                     odzovejo tako, da se umaknejo v svojo skrčenost, v svoja dvorišča, na svoje
                     vrtove, v svoje kuhinje. Ljudje naredijo tako, kadar vidijo, da je mogoče reči,
                     da v Ljubljani nikoli ni bilo nobenega nebotičnika, da voda ni mokra, da nikoli
                     ni bilo nobene revolucije. Tako naredijo <pb n="009"/> takrat, ko kdo pravi, da
                     se v tranziciji pozablja na človeka, a vedo, da ima ta človek pravico to reči
                     samo pod pogojem, da reče še kaj drugega. To je takrat, kadar kdo trdi, da je
                     enobe del kontinuirane slovenske zgodovine; da smo si z enobe zagotovili mesto
                     v svobodni Evropi; da je Kardelj hotel, da bi Slovenci »spoznali usodno
                     povezanost s širšim prostorom, v katerem živijo«. In tako dalje in tako
                     dalje.</p>
                  <figure>
                     <graphic url="slike_z_33/z_33_04.png"/>
                     <head>Poglej in beri <name type="author">Mirko Kambič</name></head>
                  </figure>
                  <p>Ne vemo, kateri absurd je prisilil pisatelja Jančarja, da je izrekel stavek –
                     ki ga gotovo ni izrekel z lahkoto – da ga na to državo veže samo še davčna
                     številka. Tega ne vemo, vemo pa, da je novinarju Janezu Čučku nagrado za
                     njegovo celotno delo podelil odbor, ki nosi ime Consortium veritatis – skupina
                     za promocijo resnice. </p>
                  <p>Ali počnejo ljudje komunističnega nasledstva te reči v skladu z nekim načrtom –
                     tako da obstaja neko središče, ki oddaja preštudirane impulze, ki jih potem
                     lovijo nanj naravnane antene – ali pa je v ozadju vsega instinkt – avtomatizem
                     neke ideologije? To je zelo zanimiva zadeva, dilema ki bi jo na vsak način radi
                     ugotovili, a ni bistvena. Bistveno je to, da so pred nami sile, ki nam ne
                     dovolijo, da bi svojo identiteto utemeljili na samospoštovanju. </p>
                  <p>Načelo te metode se glasi: za absurdom nad periklejski duh. V odsotnosti
                     periklejskega duha se pojavljajo stvari, ki jih ne moremo do kraja razumeti. Na
                     eno je pokazal nedavno poljski zunanji minister Bronislaw Geremek: »Vsi bi se
                     morali spominjati veselega leta 1989 in nikoli ne bi smeli pozabiti na srečo,
                     ki jo je prinesla svoboda«. S tem je hotel povedati nekaj zelo poraznega, za
                     nas in za naš čas: da svobode ne razumemo, da svobode nismo veseli. Vprašajmo
                     se: Kdo nas je zastrupil? Vprašajmo mladino: Kdo vas je zastrupil?</p>
                  <p>V tem komentarju smo hoteli pokazati, zakaj se sproti rušijo temelji, na
                     katerih bi se lahko naselilo človekovo spoštovanje do sebe – naše spoštovanje
                     do sebe. Ne bi smeli dovoliti, da se z nami ravna, kakor da bi bili nedoletni.
                     Premalo skrbimo za tisto snov v sebi, v kateri nastaja in se obnavlja naša
                     človeška in državljanska pozornost. </p>
                  <p>Predvsem in v prvi vrsti moramo danes biti pozorni v politiki. Tu ne bomo
                     utemeljevali tega stavka, rajši bomo poskušali povedati, na kaj bi po mnenju
                     Nove slovenske zaveze morali biti v sedanjem času v polju politike najbolj
                     pozorni. </p>
                  <p>Najprej je tu volilni sistem, ki ima realne možnosti, da končno postane takšen,
                     kakršnega potrebuje tranzicijska država, ki je bila stopila v totalitarizem
                     skozi vrata državljanske vojne. Večinski volilni sistem bo povzročil, da se bo
                     končno vedelo, kdo je odgovoren za državo. Ali drugače, končalo se bo
                     desetletno obdobje, ki je šlo v znamenju igre videza in resničnosti. Roke, ki
                     bodo dobile oblast nad vzvodi države, bodo morale ravnati strokovno, ne glede
                     na to, kateremu političnemu polu bodo pripadale.</p>
                  <p>Realna polarizacija slovenske družbe je še vedno ista, kot je v podtoku bila
                     vse od preloma leta 90, ali, širše zajeto in širše rečeno, ki se je
                     izoblikovala v državljanski vojni in ki je v latentni obliki obstajala skozi
                     vso totalitarno epoho. Zato je stanje, ki ga določa ta polarizacija zgodovinsko
                     in še ni preseženo. Ali drugače, ni še nastopila nova zgodovina. Pogoje za novo
                     zgodovino je treba šele izdelati in večinski volilni sistem bo s svojimi
                     indirektnimi učinki nazadnje izsilil, da se ti pogoji realizirajo. O tem
                     govorimo zato, ker mislimo, da mehčanje pomladnega tabora ne sme iti tako
                     daleč, da bi prišlo do tretje variante postkomunistične frontovske politike.
                     Pogoji za novo zgodovino pa vključujejo te reči: obnovo periklejskega duha,
                     redefiniranje servisnih institucij države, konec strankarske egomanije,
                     razumetje politike kot skrbi za celoto. </p>
                  <p>Druga stvar, ki terja našo pozornost, pa je vprašanje slovenske katoliške
                     politike. Obstajajo razumni razlogi za trditev, da ta politika stopa v kritično
                     obdobje. Kritično zato, ker se bo v njem odločilo eno od dvojega: ali se bo
                     katoliška politika reformirala in reformulirala v odločujočo politično silo ali
                     pa bo izginila povsem. Tudi to je mogoče. V tem primeru, bo država Slovenija
                     nekaj desetletij obstajala brez politike s katoliško duhovno informiranostjo,
                     kar bi bila, po komunističnem posegu, druga velika novost v politični zgodovini
                     našega naroda. Obstaja seveda tudi tretja možnost – da bo katoliška politika
                     sicer še obstajala, a bo potisnjena na rob, kjer ne bo mogla ne živeti in ne
                     umreti. To bi bila tako slaba možnost, da o njej rajši ne govorimo. </p>
                  <figure>
                     <graphic url="slike_z_33/z_33_05.png"/>
                     <head>Starodavnost <name type="author">Mirko Kambič</name></head>
                  </figure>
                  <p>Reformiranje in reformuliranje katoliške politike ima danes operativno ime:
                     združitev SKD in SLS in vse, kar to dejanje vključuje. NSZ misli, da mora to
                     dejanje vključiti naslednje stvari: </p>
                  <p>- Obe stranki morata, vsaka zase, kritično oceniti svojo preteklost. To se mora
                     zgoditi s takšno intelektualno in moralno intenziteto, da bo mejila na
                     konverzijo. Nova stranka mora <pb n="010"/> biti nova v emfatičnem ali
                     poudarjenem pomenu besede.</p>
                  <p>- To novost bo bodoča stranka že na zunaj pokazala z novim imenom, ki ne sme
                     biti ne SKD ne SLS. Če nova stranka ne bo našla imena, ki bi s svojo akcijsko
                     in semantično izvirnostjo kazalo na zahteve časa, bo že na začetku izdala
                     ustvarjalno nemoč svojih tvorcev. </p>
                  <p>- Novo stranko morajo voditi novi ljudje. Samo nova imena, ponavljamo, samo
                     nova imena bodo politični substanci prihodnje stranke pomenili jamstvo, da se
                     začenja novo. </p>
                  <p>- Zgodovino bo treba slednjič vzeti zares. Rešitve zunaj zgodovine so efemerne
                     ali enodnevne rešitve. Velika stranka se lahko realizira samo z razumetjem in
                     sprejetjem zgodovine. </p>
                  <p>- Nova stranka bo zvečine zgodovinsko katoliška in duhovno krščanska. Kristjani
                     smo prebivalci dveh svetov: christiani et cives. V politiki je odgovornost
                     kristjanov specifična in celostna. </p>
                  <p>- Slednjič se mora sprejeti načelo: Nikomur ni dovoljno biti neumnemu. Razum še
                     daleč ni vse, a brez njegove udeležbe se ne sme nič zgoditi.</p>
                  <p>Iz povedanega sledi, da je sedanji politični čas pomemben za državo in za
                     katoliško kulturo. Ne moremo reči da ga ne spremljamo z veliko skrbjo. Zakaj
                     nas te skrbi obhajajo, bodo bralci nekoliko posneli po kratkem odlomku iz
                     intervjuja, ki ga je za Delo dal nedavno nekdanji tajnik SKD gospod Edvard
                     Stanič: »Zato je bilo leta 1992, ob našem vstopanju v vlado, popolnoma odveč
                     govoriti, kakšna je Liberalna demokracija, kakšna je Združena lista. Če smo
                     hoteli nekatere cilje uresničiti – žal nismo mogli vseh – smo se morali
                     povezati v vladno koalicijo«. </p>
                  <p>Caveat emptor! Na kupcu je, da pazi.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Slovenski katoliški politiki v boju z Beogradom in Moskvo</head>
               <docAuthor>Janko Maček</docAuthor>
               <div type="div3">
                  <pb n="011"/>
                  <p>Pred kratkim smo ob dnevu 27. aprila spet poslušali zgodbo, da je bila OF
                     narodno gibanje katoličanov in komunistov, ki si je zadalo prelomno nalogo
                     zediniti Slovenijo, preroditi slovenski narodni značaj, poraziti okupatorja in
                     uvesti ljudsko demokracijo. V temle sestavku želimo pokazati, kako so se s tem
                     gibanjem srečevali ljudje nekaterih gorenjskih vasi, v katerih je okupator že
                     prve mesece po zasedbi odkrito pokazal svoje protislovenske namene. Komaj en
                     mesec po prihodu na Gorenjsko so Nemci že zapirali duhovnike, učitelje in druge
                     zavedne Slovence. Po uradih in vseh javnih lokalih je strašil napis: Govorite
                     nemško! </p>
                  <p>Zakaj je OF v tem silno težkem času začela boj proti lastnim ljudem? Kdo in
                     kakšni so bili Janez Brodar iz Hrastja, Anton Umnik iz Šenčurja in drugi, da
                     jih je »narodno gibanje« prikazalo za izdajalce slovenstva? Ali niso bili že v
                     predvojni Jugoslaviji preganjani ravno zaradi vnetega zavzemanja za slovenstvo?
                     In sedaj, ko je bil narod ogrožen kot še nikoli poprej, jih je slovenska OF
                     obsodila na smrt! Kakšno pot so prehodili pred to obsodbo? </p>
               </div>
               <div type="div3">
                  <head>Gorenjski kmet pred prvo svetovno vojno </head>
                  <p>Pri Brodarjevih v Hrastju blizu Kranja je leta 1885 prijokal na svet težko
                     pričakovani deček, ki je pri krstu dobil ime Janez. Bil je sedmi otrok v
                     družini in edini sin, zato so mu rojenice že ob rojstvu določile, da bo kmalu
                     nasledil očeta na 47 hektarov obsegajočem posestvu. Ob Janezovem rojstvu je oče
                     poleg skrbi za veliko kmetijo nosil tudi breme županske časti v domačem kraju.
                     V cerkvenoupravnem pogledu je Hrastje spadalo pod starodavno župnijo Šenčur,
                     pri podružni cerkvi sv. Mateja je pa soseska skoraj vedno imela svojega
                     duhovnika. </p>
                  <p>Še preden je Janez dopolnil dve leti, mu je mati kmalu po rojstvu osmega otroka
                     umrla. Na veliki kmetiji je tako ostal sam oče z osmimi majhnimi otroki in
                     desetimi posli. Skrb za gospodinjstvo in nego otrok je morala prevzeti starejša
                     služkinja. Leta 1906, ko je umrl oče, je bil Janez star 21 let. Ena sestra je
                     umrla, tri so se poročile in šle od doma, preostale tri in služkinja Mici pa so
                     do smrti ostale pri hiši. Janez je v spominih zapisal, da jih je bilo vse
                     življenje samo delo in molitev. Ob tem nehote pomislimo, kako velika opora so
                     bile te žene za domačijo. Koliko kmečkih domov se je nekdaj na tak način
                     vzdrževalo!</p>
                  <p>Leta 1888 – Janez Brodar je bil tedaj star tri leta – je pel novo mašo Janez
                     Ev. Krek. Kdo bi pomislil, da se bosta oba Janeza kasneje dobro poznala in
                     marsikaj naredila za boljše življenje slovenskega kmeta. Takratni ljubljanski
                     škof Jakob Missia je nadarjenega novomašnika poslal na višji teološki študij na
                     Dunaj. Tu se je mladi mož, ki je že s seboj iz domače družine prinesel močan
                     čut za socialno pravičnost, srečal z novim krščanskosocialnim gibanjem in mu
                     potem ostal zvest do konca življenja. V času njegovega dunajskega študija je
                     izšla okrožnica Leona XIII. Rerum novarum, ki je utemeljila neposredno
                     sodelovanje Cerkve pri reševanju socialnega vprašanja. Po tem nauku je dr. Krek
                     obsojal egoistični kapitalizem in izkoriščanje delavcev, hkrati pa zavračal
                     tudi ateistični socializem in razredni boj. Kljub vabljivosti nekaterih
                     marksističnih ekonomskih izhodišč, na primer v zvezi s podružbljanjem
                     proizvodnih sredstev, se zanje ni navdušil, saj je spoznal, da temeljijo na
                     napačnem razumevanju človeške narave. Seveda ni ostal samo pri teoriji. Kmalu
                     po vrnitvi v domovino je ustanovil v Ljubljani Slovensko katoliško delavsko
                     društvo, ki je pozneje postalo važen del Katoliške narodne stranke, od leta
                     1905 imenovane Slovenska ljudska stranka. Leta 1905 so izšle njegove Črne bukve
                     kmečkega stanu, kjer je razložil položaj kmeta v svetu in posebej na
                     Slovenskem. Sam se je neposredno ukvarjal z zadružništvom in ustanavljal
                     posojilnice in hranilnice, ki so kmetom veliko pomagale in marsikje preprečile
                     prodajo kmetij in izseljevanje. V okviru Katoliške narodne stranke oziroma
                     Slovenske ljudske stranke so bile po okrajih ustanovljene Kmetske zveze. Tako
                     se je stranka približala kmetom in jih pritegnila k sodelovanju. </p>
                  <figure>
                     <graphic url="slike_z_33/z_33_06.png"/>
                     <head>Predvojni Šenčur s farno cerkvijo Sv. Jurija - v ozadju levo Storžič,
                        desno Kočna in Grintovec <name type="author"> </name></head>
                  </figure>
                  <p>Vsaj nekateri odmevi tega socialnega in političnega gibanja so segli tudi na
                     Brodarjevo kmetijo v Hrastju. Janez naj bi po dokončanih štirih razredih
                     osnovne šole v Kranju nadaljeval šolanje na nemški realki v Ljubljani, pa je
                     oče odločil, naj ostane doma in se oprime <pb n="012"/> kmetije. Tako je fant s
                     sedemnajstimi leti prevzel dolžnosti velikega hlapca in se takoj zanimal za
                     naprednejše kmetovanje. Še bolj se je po temu posvetil, ko je po očetovi smrti
                     zagospodaril na domačiji. Leta 1908 so ga na zborovanju Kmetske zveze
                     kranjskega okraja izvolili za predsednika. Pri tem so naredili izjemo, kajti po
                     pravilih bi moral biti star vsaj štiriindvajset let. Od tedaj pa do leta 1942,
                     ko se je zaradi groženj iz gozda umaknil od doma, je veliko svojega časa
                     namenil skrbi za boljše življenje slovenskega kmeta. Naj tu omenimo, da so že
                     tedaj razmišljali o kmečkem zavarovanju in da je dr. Krek leta 1909 izdal
                     brošuro Starostno zavarovanje kmečkega ljudstva. V začetku prve svetovne vojne
                     se je Janez Brodar poročil in odtlej ga je žena Frančiška vztrajno podpirala
                     pri delu za dom in širšo skupnost. </p>
               </div>
               <div type="div3">
                  <head>Kmečko vprašanje v novi državi in šenčurski dogodki </head>
                  <p>Kmetske zveze so pod okriljem Slovenske ljudske stranke delovale tudi med
                     vojno. V stranki je bil vse bolj viden razdor med »starimi« okrog dr.
                     Šušteršiča in »mladimi«, ki so podpirali dr. Janeza Ev. Kreka, po njegovi
                     smrti, leta 1917, pa dr. Korošca. </p>
                  <p>Še pred koncem vojne je prišlo do pobude za združitev okrajnih Kmetskih zvez v
                     deželno Kmetsko zvezo s sedežem v Ljubljani. Nekako ob istem času so se
                     združile tudi okrajne zveze na Štajerskem in nastala je Kmetska zveza v
                     Mariboru. </p>
                  <p>Zaradi uspešnega dela pri Kmetski zvezi so na Brodarja postali pozorni tudi v
                     vrhu Slovenske ljudske stranke. Pred državnozborskimi volitvami leta 1920 je
                     bilo ozračje na podeželju napeto in marsikje nenaklonjeno SLS. Kmetje so se
                     ponekod navdušili za Pucljevo Samostojno kmetijsko stranko, pa tudi ideje o
                     razdelitvi posestniške in cerkvene zemlje, ki so jih prinesli povratniki iz
                     ruskega ujetništva, so naredile svoje. V takih razmerah je SLS poklicala v
                     predvolilno kampanjo Janeza Brodarja, ki je bil tedaj star 35 let in so ga
                     mnogi kmetje poznali kot vzornega gospodarja in preudarnega voditelja Kmetske
                     zveze. Obšel je skoraj celo Dolenjsko in Belo krajino in govoril na
                     zborovanjih. SLS je potem dobila 14 poslanskih mest od 38, Pucljeva SKS 8,
                     komunisti pa 5. Med poslanci na listi SLS je bil tudi Brodar. Pri volitvah leta
                     1923 je SLS od 26 dobila 21 poslanskih mest, torej večino, in med poslanci je
                     zopet bil Brodar. </p>
                  <p>Delo v parlamentu je bilo za poslance SLS težavno, saj so jih celo slovenski
                     kolegi iz liberalne in Pucljeve stranke črnili pri srbskih poslancih, češ da so
                     za razdor Jugoslavije, ker so vložili predlog za avtonomistično ustavo. Na
                     predlog dr. Korošca je v odbor za agrarno <pb n="013"/> reformo prišel tudi
                     Janez Brodar. Slovenski predlog naj se pri posestvih v ravnini vsa zemlja nad
                     50 hektarov razdeli med male kmete v okolici, ni bil sprejet. </p>
                  <p>20. junija 1928 je srbski poslanec Puniša Račić med sejo parlamenta z
                     govorniškega odra streljal na hrvaške poslance in smrtno ranil Pavleta Radića
                     ter Djura Basarička, obstrelil pa Stjepana Radića in dr. Pernarja. 6. januarja
                     1929 je kralj Aleksander razveljavil ustavo in uvedel centralistično diktaturo.
                     SLS, ki je temu nasprotovala, je bila razpuščena. Kmečka zveza, ki ji je
                     načeloval Janez Brodar, je že leta 1928 formalno spremenila svoj program in se
                     iz kmečke politične organizacije preoblikovala v kmečko strokovno organizacijo,
                     zato je po ukinitvi SLS nekaj časa še lahko delovala. Ko pa je leta 1931 očitno
                     sodelovala s tedaj ilegalno SLS pri bojkotu volitev, na katerih naj bi volili
                     samo kandidate Živkovićeve Jugoslovanske nacionalne stranke, jo je ban dr.
                     Marušič prepovedal. Kljub ukinitvi pa delo SLS in drugih organizacij ni
                     popolnoma prenehalo. Voditelji so se skrivaj sestajali po kmečkih domovih in
                     zasebnih stanovanjih. </p>
                  <p>12. maja 1932 je dr. Korošec imel šestdesetletnico. Oblast je sklenila
                     preprečiti proslave, ker je pričakovala, da se bodo spremenile v protirežimske
                     manifestacije. Kljub prepovedi so na predvečer Koroščevega praznika na
                     Gorenjskem zagoreli številni kresovi in nazorno kazali razpoloženje ljudi. Da
                     bi pokazali svojo moč, so režimski poslanci v naslednjih tednih po vaseh v
                     okolici Kranja priredili svoja zborovanja in ponekod povabili tudi pristaše
                     prepovedane SLS. Nekateri so se tudi sami odločili: »Nam ne dovolijo, da bi se
                     zbrali, zato pojdimo tja in jim povejmo, kaj nas tišči.« V Šenčurju se je v
                     nedeljo, 22. maja 1932, popoldne zbralo okrog 3000 ljudi. Še preden se je
                     zborovanje moglo začeti, je prišlo do prerivanja, kajti cela četa orožnikov je
                     zastražila prostor zborovanja in vanj spuščala samo pristaše režimske stranke.
                     Iz množice je začelo leteti kamenje, orožniki pa so posredovali z nasajenimi
                     bajoneti in streljali nad ljudmi. Kazalo je, da bo kranjski glavar ukazal
                     orožnikom, naj napadejo množico in jo s silo razženejo, tedaj pa se je do njega
                     prerinil kranjski župnik Matija Škerbec, ki je pravkar prispel v Šenčur, in se
                     ponudil za posrednika. Obrnil se je k množici in prosil, naj mu dovoli, da s
                     svojim avtom odpelje duhovskega sobrata, oni pa naj se mirno razidejo.
                     Poslanec, zaradi katerega je nastal nemir, je namreč bil šenčurski rojak Janko
                     Barle, tedaj župnik pri sv. Jakobu v Ljubljani. Množica je obotavljajoče
                     pristala na predlog župnika Škerbca. Poslanec Barle se je zdrav vrnil v
                     Ljubljano, množica se je pa razšla na domove po kranjski okolici in tja do
                     Cerkelj in Kamnika. </p>
                  <p>V ponedeljek, 23. maja, proti večeru so orožniki prišli po kranjskega župnika
                     Škerbca. Že prej so aretirali šenčurskega župana Antona Umnika in poslanca
                     Janeza Brodarja iz Hrastja, ki sta prejšnji dan tudi bila med zborovalci v
                     Šenčurju. Vse so odpeljali v Ljubljano na policijo. Mislili so, da jih bodo
                     zaslišali in izpustili, toda obdržali so jih v zaporu. V petek, 27. maja, so v
                     celico k župniku Škerbcu porinili še predoseljskega kaplana Pogačnika,
                     tovarnarja Zabreta z Britofa in drugega Zabreta iz Bobovka. Od njih je zvedel,
                     da je zaprt tudi kaplan Platiša iz Komende, da po celi Gorenjski iščejo
                     »puntarje« in da povsod vlada veliko razburjenje. Brodarju in Umniku so bile te
                     novice prihranjene, saj sta morala vseh štirinajst dni samevati vsak v svoji
                     celici. Konec maja je bilo v sobi z župnikom Škerbcem zaprtih še sedem
                     duhovnikov in zdravnik dr. Bohinc, ki je komaj začel zdravniško prakso v
                     Cerkljah. Okrog osemdeset »puntarjev« so tiste dni pripeljali v policijske
                     zapore. Brodarjevega hlapca in služkinje, ki so se tudi udeležili šenčurskega
                     shoda, so vzeli kar od dela in odpeljali v zapore. Vse zaprte so zasliševali,
                     zakaj so kurili kresove, razbijali shode, govorili proti državi in pripravljali
                     odcepitev Slovenije. </p>
                  <p>9. julija 1932 so štiri duhovnike z župnikom Škerbcem na čelu, poleg njih pa
                     Brodarja, Umnika, Jerneja Vombergarja iz Cerkelj in Janeza Štrcina iz Komende z
                     večernim vlakom odpeljali v beograjske zapore. Le Brodar, Štrcin in Umnik so
                     ostali v Beogradu v preiskovalnem zaporu do glavne razprave pred porotnim
                     sodiščem za zaščito države, drugi so bili čez nekaj časa spuščeni na prostost.
                     Župnik Škerbec se je tako konec julija vrnil v Kranj, v začetku januarja 1933
                     je pa dobil obtožnico in poziv na glavno razpravo pred sodiščem za zaščito
                     države v Beogradu. </p>
                  <p>Proces v Beogradu se je začel 20. februarja in je trajal enajst dni, sodba je
                     pa bila razglašena 6. marca 1933. Naj naštejemo obtožence in o vsakem povemo
                     nekaj podatkov. </p>
                  <p>Janez Brodar je bil obtožen, da je rekel: »Prej smo zahtevali avtonomijo, sedaj
                     zahtevamo federacijo, popolno samostojno upravo Slovenije.« V Šenčurju naj bi
                     hujskal množico proti orožnikom in zaklical: »Dol država, živela republika.«
                     Bil je obsojen na poldrugo leto strogega zapora. </p>
                  <p>Anton Umnik je bil obtožen, da je v Šenčurju <pb n="014"/> hujskal ljudi k
                     nasilju. Sodišče ga je obsodilo na en mesec zapora, v preiskovalnem zaporu je
                     pa odsedel devet mesecev. </p>
                  <p>Ivan Štrcin, posestnik in bivši poslanec, je bil obtožen, da je hujskal ljudi,
                     naj vpijejo: »Živela slovenska republika, dol kralj,« in jih spodbujal k
                     nasilju. Obsojen na 900 dinarjev globe. </p>
                  <p>Jernej Vombergar, soboslikar iz Cerkelj, je bil obtožen, da je maja 1932 v
                     gostilni v Cerkljah govoril, naj postane Slovenija samostojna in dr. Korošec
                     njen predsednik, da bo potem manj davka, saj sedaj gre ves denar v Srbijo.
                     Obsodili so ga na eno leto strogega zapora.</p>
                  <p>Franc Grilc iz Grada pri Cekljah je bil obtožen, da je v Šenčurju vzklikal:
                     »Živela samostojna Slovenija, živela republika.« Obsodili so ga na eno leto
                     strogega zapora. </p>
                  <p>Vinko Kos iz Voklega je bil obtožen, da je na shodu v Šenčurju vzklikal:
                     »Živela republika, dol s kraljem.« Dobil je deset mesecev strogega zapora. </p>
                  <p>Jožef Loboda, uslužbenec iz Dola pri Ljubljani, je bil obtožen, da je 22. maja
                     v Dolu vzklikal: »Živela republika, dol s kraljem.« Dobil je osem mesecev
                     strogega zapora. </p>
                  <p>Tomaž Ogrin, čevljar iz Mengša, je bil obtožen, da je vzklikal: »Živela
                     slovenska republika.« Obsodili so ga na osem mesecev strogega zapora. </p>
                  <p>Peter Cerar, vajenec iz Mengša, je bil obtožen, da je vzklikal skupaj z
                     Ogrinom. Dobil je šest mesecev strogega zapora.</p>
                  <p>Alojz Ilija, slušatelj prava, z Brnika je bil obtožen, da je govoril Jerneju
                     Vombergarju, kako bo Slovenija federalna država v okviru Jugoslavije, in da je
                     na shodu na Primskovem vzklikal: »Živela samostojna Slovenija.« Dobil je eno
                     leto strogega zapora. </p>
                  <p>Matija Škerbec, župnik, je bil obtožen, da je na shodu vzkliknil: »Živela
                     samostojna Slovenija, živela republika.« Obsodili so ga na eno leto strogega
                     zapora. </p>
                  <p>Franc Gregorin, delavec iz Moravč, je bil obtožen, da je na shodu pri Sv.
                     Trojici pri Moravčah žalil kralja Aleksandra. Bil je obsojen na šest mesecev
                     strogega zapora. </p>
                  <p>Župnik Matija Škerbec, ki je leta 1936 izdal knjigo Šenčurski dogodki, po
                     kateri smo povzeli gornje podatke, se je z Grilcem, Kosom, Lobodo, Ogrinom,
                     Cerarjem in Gregorinom prvikrat srečal na razpravi v Beogradu. Njegovo
                     pozornost je posebno pritegnil takrat komaj devetnajstletni Jožef Loboda, za
                     katerega Srbi niso mogli verjeti, da je navaden kmečki fant, ki je svojo
                     uglajenost in izobrazbo pridobil ob branju knjig in s sodelovanjem v katoliških
                     organizacijah. Zaprli so ga 25. maja zaradi »revolucije« v Dolu, njegovem
                     domačem kraju. V nedeljo, 22. maja 1932, se je pri farni cerkvi v Dolu po
                     litanijah zbralo nekaj sto ljudi. Čeprav niso vedeli za shod v Šenčurju, so
                     nekaj pričakovali. Kmalu je na stopnice pred kaplanijo stopil kmečki fant Anton
                     Šimenc in zbrane približno takole nagovoril: »Čeprav so proslave ob Koroščevem
                     jubileju prepovedane, pokažimo, da smo in ostanemo zavedni Slovenci. Zapojmo
                     slovensko pesem in se mirno razidimo.« Navzoči so zapeli himno Hej Slovenci,
                     začeli vzklikati proti režimu in pozdravljati dr. Korošca, nato pa so v
                     sprevodu šli skozi vas. Na čelu sprevoda je neki študent iz Ljubljane nosil
                     slovensko zastavo, spremljala sta ga pa Loboda in medicinec Janež. Nekaj dni
                     zatem so zaprli več demonstrantov, med njimi tudi nekaj deklet, le Loboda je
                     prišel pred sodišče v Beograd. </p>
                  <figure>
                     <graphic url="slike_z_33/z_33_07.png"/>
                     <head>Kranjski župnik Matija Škerbec <name type="author"> </name></head>
                  </figure>
                  <p>Poglavje zase je bila obramba obtožencev na procesu v Beogradu. V začetku je
                     vso organizacijo <pb n="015"/> obrambe vodil dr. Marko Natlačen; zbiral je
                     obrambni material in se dogovoril za sodelovanje z raznimi drugimi advokati –
                     tudi iz Zagreba in Beograda. Toda tik pred procesom so dr. Natlačena skupaj z
                     drugimi voditelji SLS internirali in potem je glavno skrb za obrambo obtoženih
                     prevzel dr. Miha Krek. Kot zanimivost naj omenimo, da so vsi zagovorniki na
                     beograjskem procesu delali brezplačno.</p>
                  <p>Takoj po razglasitvi obsodbe sta bila Umnik in Štrcin izpuščena, drugi pa so
                     preživljali zapor v Sremski Mitrovici, v tako imenovanem častnem zaporu –
                     custodia honesta, edinem te vrste v državi. Dobili so posebno sobo, in hitro se
                     je je hitro prijelo ime slovenska soba. V isti hiši so prestajali zapor tudi
                     dr. Vladko Maček, Ivan Pernar in drugi. Slovenski kaznjenci so tako imeli
                     dovolj prilike, da so se z njimi družili in razpravljali o raznih vprašanjih.
                     »Kustodia« je bila precej daleč od glavne kaznilnice, ki je že tedaj slovela
                     kot komunistična univerza, zato z zaprtimi komunisti v Sremski Mitrovici niso
                     prišli v stik. Pogosteje pa so se z njimi srečevali v preiskovalnem zaporu v
                     Beogradu. </p>
                  <p>Kmalu po prihodu v Mitrovico je župnik Škerbec dobil dovoljenje, da je smel v
                     zaporu maševati. Jernej Vombergar je poslikal kos in z njim so improvizirali
                     oltarni nastavek. Prevzel je tudi skrb za petje pri nedeljskih in prazničnih
                     mašah. Vombergarja so v zaporu vsi poznali tudi zaradi njegove zgovornosti, s
                     katero je opisoval dogodke na ruski in italijanski fronti in ob uporu kranjskih
                     Janezov v Judenburgu. Tako dnevi v zaporu niso bili tako zelo enolični in so
                     hitreje potekali. </p>
                  <p>Ko so bili Brodar, Škerbec, Umnik in drugi zaprti v Sremski Mitrovici, ko so se
                     njihovi liberalni nasprotniki v Sloveniji pritoževali, da »klerikalci« v zaporu
                     uživajo preveč ugodnosti, je v deželi vladala gospodarska kriza in življenjske
                     razmere delavcev pa tudi kmetov so bile marsikje težke. V takih razmerah
                     govorjenje o potrebi temeljitih sprememb družbenega reda niti ni zvenelo tako
                     tuje. Novembra 1934 so po prizadevanju domačina Janeza Mlakarja, delavca
                     jeseniške železarne, v Šenčurju ustanovili organizacijo Komunistične partije
                     Jugoslavije. Mlakar je bil od leta 1917 zaposlen v železarni na Jesenicah in že
                     leta 1920 je postal član KPJ – takratne Delavske socialistične stranke
                     Jugoslavije. Nismo posebej raziskovali, koliko so člani nove organizacije v
                     naslednjih letih vplivali na družbeno in politično življenje v tem delu
                     Gorenjske. Pri občinskih volitvah leta 1936 so nastopili s samostojno napredno
                     listo delavcev, obrtnikov in kmetov in dosegli skromen rezultat, pomagali so v
                     Društvu kmečkih fantov in deklet v Vogljah, leta 1939 pa so v Šenčurju
                     ustanovili tudi mladinsko komunistično organizacijo SKOJ. Te na videz skromne
                     in nepomembne organizacije so leta 1941 izkoristile nenormalne razmere, nastale
                     z okupacijo, in začele boj za oblast. </p>
               </div>
               <div type="div3">
                  <head>Konec šestojanuarske diktature in razcvet obnovljene kmečke zveze</head>
                  <p>Obdobje diktature se je končalo junija 1935. Dr. Korošec se je že pogovarjal s
                     Stojadinovićem o ustanovitvi nove vsedržavne stranke. Z združitvijo SLS, Srbske
                     narodne radikalne stranke in Jugoslovanske muslimanske organizacije je nastala
                     Jugoslovanska radikalna zajednica – JRZ. Stojadinović je sestavil novo vlado in
                     Korošec je postal v njej notranji minister. Septembra 1935 je bil za bana
                     Dravske banovine imenovan dr. Marko Natlačen. Večina slovenskih organizacij in
                     društev, ki so bile v času diktature prepovedane, je spet zaživela. Namesto
                     nekdanjega Orla sta bili ustanovljeni Zveza fantovskih odsekov in Zveza
                     dekliških krožkov. Obnovljena je bila tudi Kmečka zveza in se je že v dobrem
                     letu močno razširila. </p>
                  <p>O obnovitvi Kmečke zveze je Domoljub 9. januarja 1936 pod naslovom Kmetje so
                     zopet dobili svojo stanovsko organizacijo takole poročal: »V slogi je moč. Vsem
                     stanovom gre v današnji stiski za biti ali ne biti. Vse hvale vreden je torej
                     korak, o katerem smo na kratko že zadnjič pisali, da so se na nedeljo pred
                     Božičem zbrali v Ljubljani zastopniki kmečkega stanu iz cele dežele ter
                     sklenili oživiti Kmečko zvezo, ki naj bi bila stanovska organizacija našega
                     kmeta in mu skušala priboriti pravice, ki mu gredo. – Za načelnika Kmečke zveze
                     je bil izvoljen predsednik bivše Kmečke zveze in bivši poslanec Janez Brodar. V
                     pomoč mu je postavljen močan odbor uglednih posestnikov, kmetijskih
                     strokovnjakov in javnih delavcev, ki so s svojim delom že dokazali, da
                     zaslužijo zaupanje kmečkega ljudstva. – V živahnem razgovoru, ki se je razvil
                     na občnem zboru, so zborovalci enoglasno zahtevali, naj se ustanovi kmečka
                     zbornica. Vsi drugi stanovi imajo svoje zbornice, samo kmetje ne, zato kmetu
                     krojijo paragrafe drugi, brez njegove vednosti in brez njegovega soodločanja.
                     Zato tudi kmet tolikokrat plačuje račune, ki bi jih morali plačati drugi. – Boj
                     proti vsaki korupciji mora biti ena važnih nalog Kmečke zveze. Dokler <pb
                        n="016"/> ne bo poštenja v upravi, ne bo urejenega gospodarskega življenja.«
                     Važna naloga nove Kmečke zveze naj bi bilo obvezno zavarovanje kmeta, tako za
                     elementarne nesreče kot starostno zavarovanje. Vprašanje kmečkega zavarovanja,
                     o katerem je pisal že Ev. Krek, je postalo zaradi gospodarske krize v
                     tridesetih letih še bolj pereče. Potrebo takega zavarovanja in širšega
                     upoštevanja Krekovih smernic pri reševanju kmečkega socialnega vprašanja je
                     stalno poudarjala Zveza absolventov kmetijskih šol, ustanovljena leta 1933, ki
                     je v marsičem vplivala na Kmečko zvezo, čeprav so ji nekateri očitali
                     približevanje marksističnim idejam.</p>
                  <p>Poleg Zveze absolventov kmetijskih šol je treba vsaj omeniti še Zvezo
                     absolventk kmetijsko-gospodinjskih šol, ki je nastala kasneje in jo je vodila
                     Frančiška Brodar iz Hrastja, žena načelnika Kmečke zveze Janeza Brodarja. </p>
                  <p>V začetku leta 1936 je Kmečka zveza v Domoljubu objavila poziv kmetom, naj v
                     vsaki občini ali župniji čimprej ustanovijo krajevno organizacijo Kmečke zveze,
                     in organizirala kmečka zborovanja; na njih je Janez Brodar ali kak drug član
                     glavnega odbora govoril o pomenu organizacije za reševanje perečih kmečkih
                     vprašanj. Po občinah so ustanovili iniciativne odbore, ki so poskrbeli za
                     ustanovni občni zbor. Od zgodnje pomladi do pozne jeseni 1936 je skoraj vsako
                     nedeljo in praznik bilo nekaj ustanovnih občnih zborov in na mnogih je bil
                     navzoč načelnik Brodar. Večina krajevnih Kmečkih zvez je bila ustanovljena do
                     konca leta 1937. Po podatku iz Koledarja Kmečke zveze za leto 1941 je ob koncu
                     leta 1940 v 25 okrajih Dravske banovine bilo 308 delujočih Kmečkih zvez.
                     Temeljit pregled o nastanku in delu teh organizacij najdemo v razpravi dr. Anke
                     Vidovič–Miklavčič Kmečko stanovsko gibanje v klerikalnem taboru na Slovenskem
                     1935–1941, revija Borec, januar 1990, str. 70–143. V isti razpravi je tudi
                     podatek, da se je v Dravski banovini po opravljeni komasaciji število občin
                     zmanjšalo od 1069 na 337. Leta 1933 je namreč izšel zakon o občinah, ki pomeni
                     začetek spreminjanja prvotne slovenske občine, ki se je večinoma ujemala s
                     cerkvenoupravno enoto župnijo. Po tem zakonu je občina morala imeti vsaj 3000
                     prebivalcev. </p>
                  <figure>
                     <graphic url="slike_z_33/z_33_08.png"/>
                     <head>Leto 1939 - Spredaj Janez Brodar iz Hrastja, levo Ludvik Puš - prvi
                        predsednik Kmečke zveze, drugi predsednik Mladinske kmečke zveze <name
                           type="author"> </name></head>
                  </figure>
                  <p>Domoljub je leta 1936 uvedel posebno rubriko Iz življenja kmečkih zvez. Kasneje
                     je <pb n="017"/> nalogo poročevalca o delu Kmečke zveze prevzel Orač. Tako je
                     Domoljub 6. maja 1936 pisal o volitvah v občini Šenčur. Spomin na »šenčurske
                     dogodke« je bil tedaj še svež. Z veliko večino glasov – 694 proti 76 – je bil
                     za župana spet izvoljen Anton Umnik, ugleden kmečki gospodar, ki je nekaj let
                     prej z drugimi obtoženci stal pred beograjskim sodiščem za zaščito države. 6.
                     septembra 1936 je župan Umnik v Šenčurju že vodil ustanovni občni zbor krajevne
                     Kmečke zveze, na katerem se je zbralo nad 100 kmetov. Razumljivo je, da
                     poročilo o Šenčurju posebej pritegne našo pozornost, čeprav tudi druga poročila
                     o ustanovnih občnih zborih krajevnih in okrajnih Kmečkih zvez pa o letnih
                     zborih in taborih niso nič manj zanimiva in odkrijejo marsikatero podrobnost o
                     takratnem življenju naših ljudi. </p>
               </div>
               <div type="div3">
                  <head>Uničevalni vihar v vaseh šenčurske fare in okolice </head>
                  <p>Le nekaj tednov po okupaciji in razkosanju Slovenije so Nemci na svojem
                     zasedbenem področju začeli preseljevati duhovnike, učitelje in druge zavedne
                     Slovence. Nekateri so se pred preganjalci rešili z umikom v Ljubljansko
                     pokrajino. Tudi s tem so se Nemci zadovoljili, saj je bil njihov glavni cilj,
                     da jih odstranijo s svojega zasedbenega področja. Namesto izgnanih učiteljev so
                     kmalu pripeljali nemške učitelje iz Avstrije in v vse šole uvedli pouk v
                     nemščini, organizirali pa tudi tečaje nemščine za odrasle; za te pa ni bilo
                     posebnega odziva. Uničili so vse slovenske knjižnice, ki so jim prišle v roke,
                     in knjige sežgali ali pa zmleli za izdelavo novega papirja. V nekdanji ženski
                     kaznilnici v Begunjah je že v začetku maja 1941 bilo zaprtih nad 100
                     duhovnikov. Na 140 župnijah ljubljanske škofije pod nemško zasedbo je ostalo le
                     nekaj ostarelih in bolehnih duhovnikov, pa še ti so bili pod strogo kontrolo in
                     v strahu, kdaj jih bodo zaprli ali izgnali. Škof Rožman ni imel skoraj nobene
                     možnosti, da bi kakorkoli pomagal, saj mu niti neposrednega stika s celovškim
                     škofom niso dovolili, ampak je moral z njim korespondirati prek Vatikana, je pa
                     o nemškem nasilju in posebno o preganjanju duhovnikov in redovnikov že v
                     začetku maja obvestil Vatikan ter prosil za posredovanje. (Glej T. Grieser
                     Pečar-France Dolinar Rožmanov proces, str. 219). </p>
                  <p>Iz izjav izgnancev, ki so tedaj v Šentvidu nad Ljubljano v Škofovih zavodih
                     čakali na preselitev na Hrvaško ali v Srbijo, zvemo, da je med njimi bilo le
                     malo komunistov in še ti so večinoma šli iz Šentvida domov. Hitler in Stalin
                     sta bila tedaj še zaveznika. Ko se je po napadu Nemčije na Sovjetsko zvezo
                     začelo govoriti o Osvobodilni fronti in osvobodilnem boju, je večina ljudi bila
                     pripravljena sodelovati. Že avgusta 1941 so Nemci na Gorenjskem začeli
                     streljati talce, najprej v Begunjah in potem tudi v drugih krajih. Do konca
                     leta 1941 je tako pod nemškimi streli padlo več kot 150 talcev – Slovencev. V
                     začetku leta 1942 se je nemško divjanje na Gorenjskem povečalo, samo januarja
                     so v Dragi pri Begunjah ustrelili 53 talcev, po koncu bitke v Dražgošah pa je
                     bilo postreljenih in sežganih 43 vaščanov. Do poletja 1942 je število
                     gorenjskih talcev naraslo na skoraj 500. Koliko Gorenjcev pa so v tistih
                     mesecih odpeljali v nemška taborišča, kjer so mnoge pokončali ali pa so sami
                     umrli zaradi izčrpanosti in bolezni! Po vsem tem so ljudje začeli razmišljati,
                     ali ni cena upora previsoka, če za enega Nemca pade deset in tudi več
                     Slovencev. Ali ni to bliže samomoru kot uporu? »Narodno gibanje« pa je očitno
                     razmišljalo drugače, saj je nasilju nacističnega okupatorja, ki ga je v dobri
                     meri tudi samo povzročilo, kmalu pridružilo še svoje revolucijsko nasilje. </p>
                  <p>V Argentini je leta 1974 izšel drugi zvezek knjige Taboriščni arhiv priča; tam
                     so objavljena pričevanja slovenskih beguncev, zapisana kmalu po vojni v
                     begunskih taboriščih v Avstriji. Kot dokument številka 84 je v tej knjigi tudi
                     izjava Janeza Brodarja o medvojnih dogodkih v njegovem kraju in v okolici.
                     Povzemamo: Nekega dne proti koncu avgusta 1942 se je Brodar mudil po opravkih v
                     Kranju. Srečal je znanca iz Voklega in ta ga je nekoliko boječe vprašal, ali
                     res organizira belo gardo. Prejšnji večer so namreč bili v Voklem »gošarji« in
                     fante spraševali o beli gardi, ki da jo organizira Brodar iz Hrastja. Na
                     Gorenjskem tedaj ni še nihče pomislil na oborožen odpor proti OF, čeprav so
                     mnogi dvomili v smiselnost njenih akcij, ker so sprožale silno težke
                     represalije okupatorja. Brodar je znančevo vprašanje povezal z novico, ki jo je
                     malo prej v Ljubljani zvedela njegova soproga, ko je obiskala bratranca dr.
                     Hafnerja. Ta ji je zaupal, da ve iz zanesljivih virov, da bo OF na Gorenjskem
                     kmalu odstranila nekaj glavnih klerikalcev, med njimi tudi njenega moža in
                     bivšega smledniškega župana Burgarja. Brodar je dobro razumel, da se nekaj
                     pripravlja, vendar je ostal doma in delal na kmetiji, kot da se nič ne dogaja.
                     Kam pa naj bi šel? K Nemcem? Ne, tako daleč ga stiska še ni pripeljala. V
                     Ljubljano? Mogoče, toda potem bi se Nemci znesli nad domačimi, <pb n="018"/> on
                     sam bi pa pred komunisti tudi v Ljubljani ne bil varen. Sklenil je, da ostane
                     doma in počaka razvoja dogodkov. </p>
                  <p>2. septembra 1942 popoldne je bil blizu Dupelj pri Križah ustreljen kranjski
                     veterinar Vinko Bedenk. Po celi kranjski okolici so ljudje Bedenka poznali kot
                     sposobnega živinozdravnika, še bolj pa kot dobrega človeka, saj je svoje delo
                     večkrat opravil zastonj, če je videl, da je njegov naročnik v stiski. Bilo je
                     znano, da je liberalno usmerjen, toda ljudje ga zato niso nič manj spoštovali.
                     S partizani je Bedenk že od začetka imel dobre odnose. Kot veterinar je bil s
                     svojim avtom na cesti ob vsakem času in prav nič ni bilo sumljivo, če so ga
                     kdaj videli v oddaljenem zaselku ali na samotni kmetiji. Tako se je brez težav
                     sestajal s partizani, jim prinašal zdravila in tudi zdravil njihove ranjence.
                     Ko je prihajal prevezovat ranjenega komandirja Perka, se je z njim odkrito
                     pogovarjal in med drugim tudi izrazil dvom o smiselnosti odpora, ki zahteva
                     toliko žrtev. Tudi tisto popoldne sta Bedenk in Perko imela podoben razgovor.
                     Prijateljsko sta se razšla in Bedenk je že sedel v avtu, da bi se s svojo
                     asistentko odpeljal v Kranj. Tedaj pa je komandir pristopil k avtu in ustrelil
                     svojega »zdravnika«. </p>
                  <figure>
                     <graphic url="slike_z_33/z_33_09.png"/>
                     <head>Med dvanajstimi obtoženci v Beogradu zaradi šenčurskih dogodkov je bil
                        tudi Jernej Vombergar iz Cerkelj <name type="author"> </name></head>
                  </figure>
                  <p>3. septembra popoldne so Umnikovi, po domače Makovčevi iz Šenčurja, v gozdu
                     pripravljali steljo. Približala se jim je skupina partizanov in zahtevala, da
                     gre oče Umnik z njimi. Kar skozi gozd in prek polja so ga odpeljali v približno
                     eno uro oddaljeno Hrastje na dom Janeza Brodarja. Ko so se bližali Brodarjevi
                     domačiji, je bivši poslanec in predsednik Kmečke zveze spodkidaval gnoj v
                     svinjakih. Nekdo od poslov, ki je zagledal »obiskovalce« še preden so prišli na
                     dvorišče, je takoj obvestil gospodarja. Tako sta se on in najstarejši sin Ivan
                     še utegnila skriti. Nenapovedani nočni gostje so preiskali celo domačijo,
                     vendar ju niso našli. </p>
                  <p>Med preiskavo so seveda tudi napolnili svoje nahrbtnike. Antona Umnika in nekaj
                     članov Brodarjeve družine so ves čas stražili v hiši. Ko so se sredi noči
                     pripravljali k odhodu, je poveljnik poklical osemnajstletnega partizana iz
                     Šenčurja in mu dal kratek ukaz. Fant je pristopil k nekdanjemu županu in
                     nekajkrat ustrelil. Ni težko uganiti, kaj bi se zgodilo z Janezom Brodarjem in
                     morda tudi s sinom, ko bi ju našli. Mrtvega Umnika so drugi dan odpeljali v
                     Šenčur in ga doma položili na mrtvaški oder. Janez Brodar je noč prebil na
                     sosedovem hlevu, naslednji dan je pa odšel v Kranj in takoj nato naprej na
                     Koroško. Ko je čez nekaj časa začutil, da ga tudi tu zasledujejo, se je
                     preselil k znancem na Dunaj.</p>
                  <p>V Olševku pri Šenčurju sta na Martinkovi domačiji gospodarila Janez Ferjan in
                     njegova žena Marija, rojena Jagodic. Janez, izučen mlekar, se je že od mladih
                     let ukvarjal z mlekarstvom in pozneje imel svojo mlekarno na Visokem, zato je
                     bil znan po vsej okolici Kranja. Ljudje so mu zaupali, saj je bil pri delu
                     vedno natančen in dober plačnik. S svojim znanjem in pridnostjo je veliko
                     pomagal tudi pri krajevnih zadrugah, pri gradnji prosvetnega doma in vodovoda v
                     Olševku, pri skrbi za olševsko podružno cerkev in podobno. Marija je prišla z
                     Visokega iz znane Jagodiceve družine, od koder je izšel tudi predvojni
                     škofijski kancler dr. Jože Jagodic. Bila je ena izmed redkih takratnih kmečkih
                     gospodinj, ki so pred poroko obiskovale Krekovo Gospodinjsko šolo. Gotovo je k
                     temu pripomogel brat Jože. Otrok Janez in Marija nista imela, zato sta se laže
                     posvečala prosvetnemu delu v domačem kraju. Janez je bil cerkveni pevec, Marija
                     je režirala igre in brez njiju ni bilo nobene predstave v olševskem <pb n="019"
                     /> prosvetnem domu. Kljub vsej našteti in nenašteti zaposlenosti pa je Janez še
                     našel časa za čebelice, ki so bile njegovo posebno veselje. In tak človek naj
                     bi naenkrat postal narodni izdajalec? </p>
                  <figure>
                     <graphic url="slike_z_33/z_33_10.png"/>
                     <head>Leto 1935 - Umnikovadružina iz Šenčurja - Spredaj mati Ana, Ivan in oče
                        Anton, levo Milan, desno Stanko; stojijo od leve Ana, Tone in Marija <name
                           type="author"> </name></head>
                  </figure>
                  <p>Nekega dne proti koncu avgusta so se pri Martinkovih oglasili »gošarji«. Janeza
                     so zasliševali, zakaj ustanavlja belo gardo. Preiskali so hišo, da bi našli
                     orožje ali kako drugo sled za to zloglasno organizacijo. Seveda nič takega niso
                     dobili, pač pa so spotoma napolnili nahrbtnike. Janez se je potem potolažil, da
                     jim je šlo bolj za »rekvizicijo« kot pa za preiskavo. </p>
                  <p>Ker je Janez dobro poznal veterinarja Bedenka, se je s še nekaj prijatelji
                     odpravil na njegov pogreb v Kranj. Ko so ga svarili, da je nevarno, je
                     odgovoril: »Veliko dobrega mi je pokojni Bedenk naredil, zato grem na pogreb.
                     Sicer pa tudi doma nisem varen.« Na povratku iz Kranja so se možje ustavili v
                     Šenčurju in kropili bivšega župana Antona Umnika. </p>
                  <p>Ni čudno, če se je Martinkov Janez s tiste poti vrnil zamišljen. Žena Marija je
                     opazila njegovo zaskrbljenost in mu je prigovarjala, da bi se morda za nekaj
                     časa umaknil k sestri, ki je bila poročena na avstrijski strani onkraj
                     Jezerskega. Janez jo je zavrnil, da ne bo nikamor šel, saj ni nič zakrivil. 5.
                     septembra okrog devetih zvečer so »gošarji« spet prišli k Martinkovim in spet
                     so iskali orožje ter Janezu očitali belo gardo. Zaman sta jih Janez in Marija
                     prepričevala, da prvič od njih slišita to ime. Kot nekaj dni prej v Hrastju je
                     tudi tu poveljnik dal znak mlademu Beleharju iz Šenčurja in Janez Ferjan je
                     zadet od dveh strelov omahnil v ženine roke. Tudi tokrat so napolnili
                     nahrbtnike, preden so odšli v noč. Sosed, ki je slišal dva strela, je pomislil,
                     da so s prvim pokončali Janeza, z drugim pa ženo. </p>
                  <p>Slovenski poročevalec je 19. novembra 1942 v svoji gorenjski izdaji v poročilo
                     o »justifikaciji voditelja bele garde« dr. Natlačena vpletel tudi tele vrstice:
                     »Dr. Natlačen je bil sam neposredno v stikih z nemškimi okupatorskimi oblastmi.
                     Glavni agenti dr. Natlačena iz belogardističnega štaba na Gorenjskem so bili
                     Ivan Brodar, Umnik, veterinar Bedenk itd. Poslednja dva sta bila v avgustu
                     (pravilno v septembru) mesecu po partizanskih oblasteh justificirana kot
                     izdajalca in kot denuncianta, medtem ko je Brodar pobegnil pod zaščito gestapa.
                     Posebno vlogo je igral Bedenk, mihajlovičevski privesek bele garde na
                     Gorenjskem Poizkušal se je zamaskirati v organizaciji <pb n="020"/> OF. Stopil
                     je v stik z nekaterimi predstavniki partizanskih čet in jih pozival, naj
                     zapuste svoje čete, da bo belogardistična organizacija zasigurala vsem svobodno
                     gibanje po vsej Gorenjski itn. Pri takem poizkusu je bil aretiran in ustreljen.
                     Ugotovilo se je, da je bil Bedenk postavljen od belogardističnega glavnega
                     štaba za vojaškega poveljnika bele garde na Gorenjskem. Dr. Natlačenu in vsemu
                     belogardističnemu štabu torej ni bilo dovolj, da je zanetil bratomorno
                     državljansko vojno v korist italijanskih okupatorjev, ampak je šel z vso
                     intenzivnostjo na delo, da bo zanetil državljansko vojno tudi na Gorenjskem,
                     Štajerskem in Koroškem v korist nemških okupatorjev.« Tako Slovenski
                     poročevalec. </p>
                  <p>V že omenjeni izjavi Janeza Brodarja beremo, da so se pred ubojem Vinka Bedenka
                     in drugih v okolici Kranja pojavili letaki z naslednjo vsebino: »Brodar je
                     voditelj in organizator bele garde, Umnik je njegov pomočnik, Vinko Bedenk pa
                     vojaški instruktor. Dol z njimi, smrt izdajalcem–belogardistom.« Potrditev te
                     izjave najdemo v 1. delu knjige Kokrški odred, kjer na strani 372 takole piše:
                     »Justifikacijska skupina je najprej sama sestavila in mimogrede na pisalni
                     stroj razmnožila letake, ki so razkrivali izdajalsko vlogo justificiranih
                     belogardističnih izdajalcev. Letake so takoj razpečali po bližnjih vaseh.
                     Takšna politična samoiniciativa je bila tedaj popolnoma na mestu. Brž zatem je
                     tudi štab Kokrškega odreda sestavil ustrezen letak, ki ga je razmnožila
                     ilegalna tehnika; ta letak je razkrinkaval nevarno delovanje prvih
                     belogardističnih organizatorjev, še posebej pa vlogo Vinka Bedenka. Tam je
                     pisalo, da je bil bivši poslanec Janez Brodar predstavnik bele garde za
                     Gorenjsko, dr. Bedenk pa najbolj vnet belogardistični organizator.« V istem
                     poglavju navedene knjige še zvemo, da je vodstvo OF za Gorenjsko Brodarja,
                     Bedenka, Umnika in še nekatere obsodilo na smrt in že v drugi polovici julija
                     izdalo povelje za justifikacijo, a v tistih razmerah ni bila možna. </p>
                  <figure>
                     <graphic url="slike_z_33/z_33_11.png"/>
                     <head>Janez Ferjan iz Olševka, organizator zadružništva in prosvete - Komunisti
                        so ga umorili septembra 1942 <name type="author"> </name></head>
                  </figure>
                  <p>Informacija, ki jo je Brodarjeva prinesla iz Ljubljane od svojega sorodnika, je
                     bila torej dokaj točna. Obsodba je bila izrečena, njena izvršitev je pa pri
                     nekaterih prišla prej, pri drugih kasneje. Jožeta Burgarja, bivšega
                     smledniškega župana so mučili in ubili 5. avgusta 1943. Jože je bil doma na
                     Visokem v šenčurski župniji. V Hraše pri Smledniku je prišel, ko je tam po
                     stricu podedoval veliko kmetijo, eno največjih v okolici. Z njim sta prišli
                     tudi dve sestri. V nekaj letih so kmetijo tako uredili, da ni bila samo
                     največja, ampak tudi najboljša in so jo hodili ogledovat iz bližnje in daljne
                     okolice. Čeprav Jože ni bil domačin, so ga kmalu izvolili za župana občine
                     Smlednik in to službo je vestno opravljal do leta 1941, ko so ga Nemci takoj po
                     zasedbi odstavili. Kljub opozorilom, da je tudi on na seznamu, na katerem so
                     bili Brodar, Umnik, Ferjan, je vztrajal na kmetiji. Enajst mesecev po ubojih
                     Umnika in drugih, ki smo jih opisali v tem poglavju, je prišla vrsta tudi na
                     Jožeta Burgarja. Dva meseca kasneje so našli njegov na pol zasuti grob v gozdu
                     za Hrašami. </p>
                  <p>Jerneja Vombergarja iz Cerkelj, ki smo ga spoznali ob šenčurskih dogodkih in
                     zaporu v Sremski Mitrovici, so odpeljali 4. oktobra 1944. Po hudem mučenju so
                     ga ubili na Šenturški Gori nad Cekljami. Zaradi povezave s šenčurskimi dogodki
                     bomo tu omenili še Jožeta Lobodo iz Dola pri Ljubljani. Z Brodarjem in drugimi
                     takratnimi obsojenci je bil zaprt v Sremski Mitrovici, kasneje pa najbrž zaradi
                     krajevne odmaknjenosti z njimi ni imel zveze. Odpeljali in umorili so ga 29.
                     maja 1943. Izvrševalci njegove obsodbe so bili sicer drugi kot pri Bedenku in
                     Umniku, obsodila ga je pa ista organizacija, da bi odstranila še eno oviro na
                     svoji poti do oblasti. </p>
               </div>
               <div type="div3">
                  <head>Po mnogih desetletjih </head>
                  <pb n="021"/>
                  <p>Slovenski poročevalec je 2. junija 1945 pod naslovom Belogardisti se vračajo
                     objavil kratko poročilo, ki se začne takole: »Kranj, 1. junija. Te dni je
                     prispel iz Celovca v Kranj transport 1550 belogardistov, katere so zavezniške
                     vojaške oblasti izročile kot ujetnike našim oblastem. To je v dveh dneh že
                     drugi transport, napovedujejo pa se še novi. V prvi skupini, katera je prispela
                     v Škofjo Loko, so bili povečini belogardisti iz gorenjskih postojank, v drugi
                     pa so povečini notranjski in dolenjski izdajalci. Med njimi je tudi nekaj
                     Ljubljančanov in civilistov.« Poročilo nato pove, kako klavrno so vrnjenci šli
                     skozi Kranj in kako ogorčeni so bili meščani, ki so jih opazovali s pločnikov,
                     zaključi pa s tole lažjo: »Po pripovedovanju ujetnikov je v Vetrinju tudi
                     zloglasni Brodar iz Hrastja pri Kranju, ki je bil organizator bele garde na
                     Gorenjskem in ki ima na vesti nešteto zločinov. Ujetniki ga sedaj obkladajo s
                     psovkami kakor vse svoje zvodnike, še zlasti Rupnika in Rožmana.«</p>
                  <p>Ta kratka notica je eno redkih javnih poročil o vračanju domobrancev in drugih
                     beguncev iz vetrinjskega taborišča in bi zato zaslužila več pozornosti, vendar
                     nas zaradi naše zgodbe predvsem zanima, kaj pove o »zloglasnem« Brodarju iz
                     Hrastja pri Kranju. Ali je Janez Brodar na Gorenjskem res organiziral
                     protikomunistični odpor? Poleti 1942 na Gorenjskem še nihče ni mislil na kaj
                     takega, v začetku septembra istega leta je pa Brodar že odšel od doma in se
                     vrnil šele po dveh letih, ko je na Gorenjskem bilo že več domobranskih
                     postojank. Ko je živel na Dunaju, so ga zlasti zadnje leto obiskovali gorenjski
                     fantje, ki so se pred »gošarji« umaknili na Koroško, in iskali nasveta, kaj naj
                     naredijo, ker jim matere in sestre od doma stalno pišejo, da je postalo doma
                     zaradi partizanskih »rekvizicij« in groženj nevzdržno. Nekateri od obiskovalcev
                     so tudi sami že prišli do zaključka, da bi bilo najbolje vrniti se domov in
                     začeti samoobrambo, vendar so želeli slišati še mnenje bivšega poslanca, ki so
                     mu zaupali. </p>
                  <figure>
                     <graphic url="slike_z_33/z_33_12.png"/>
                     <head>Gorenjska domačija <name type="author"> </name></head>
                  </figure>
                  <p>Spomladi 1944 se je Brodar na pobudo iz Ljubljane odpeljal na Koroško in se tam
                     sestal z Rainerjevim pooblaščencem Aloisom Perstererjem. O tem sestanku Jože
                     Vidic v knjigi Po sledovih črne roke takole piše: »Brodar je želel samostojno
                     upravo za Gorenjsko po zgledu Ljubljanske pokrajine, vrnitev Gorenjcev iz
                     nemške vojske, splošno amnestijo za vse zapornike (tudi partizane), ustanovitev
                     gorenjskega domobranstva s svojim štabom, vrnitev izgnane duhovščine, uvedbo
                     slovenščine v šole in urade. Nemci naj bi gorenjske domobrance oskrbovali z
                     orožjem, obleko in hrano. Brodar je nameraval postati predsednik Gorenjske,
                     podobno kot je bil Rupnik v Ljubljanski pokrajini.« (J. V. Po sledovih črne
                     roke, str. 236) Čeprav je pisec Črne roke navedene zahteve zapisal nekoliko po
                     svoje, je s tem potrdil bistvo Brodarjevih razgovorov. Persterer je takoj
                     odgovoril, da o priključitvi Ljubljani ni mogoče razpravljati, o drugih pogojih
                     pa da se da govoriti, vendar se mora prej posvetovati z nadrejenimi. Brodar se
                     je vrnil na Dunaj in nadaljevanja teh razgovorov nikoli ni bilo. V tem času je
                     postajalo vse bolj očitno, da je propad Hitlerjeve Nemčije blizu, da je mogoče
                     samo še vprašanje nekaj mesecev.</p>
                  <p>Tone Fajfar, doma s Spodnjega Brnika, ki je Brodarja sicer poznal, pa že od
                     začetka bil na drugi strani, je že 14. septembra 1943 zapisal v svoj dnevnik:
                     »Nemci so začeli obljubljati balkanskim narodom neodvisnost. Če bodo storili to
                     tudi za Slovence, bomo brez težjih bojev prišli do svobode vsaj jugoslovanskega
                     dela Slovenije … Angleži so še daleč, še vedno se pretepajo z Nemci po južni
                     Italiji. Sicer je za nas bolje, da sedaj nimamo nepotrebnega opravka še z
                     Angleži, ki bi brez dvoma skušali reševati reakcijo.« (T. F. Odločitev, str.
                     364). No, tudi Janez Brodar se je v razgovoru s Perstererjem potegoval za večjo
                     svobodo Gorenjcev. </p>
                  <p>Septembra 1944 se je Brodar z Dunaja vrnil na Gorenjsko. Starejša sinova Ivan
                     in Marjan sta tedaj že bila pri domobrancih in Ivan je kasneje postal poveljnik
                     posadke v Voklem. Ko je bil v Kranju ustanovljen propagandni odbor za
                     domobranstvo na Gorenjskem, so vanj povabili tudi Brodarja. Na eni prvih sej
                     tega odbora je Brodar opozoril, da je v kratkem pričakovati kapitulacijo nemške
                     vojske in ker bodo po poročilih iz Ljubljane Slovenijo zasedli Angleži, je
                     treba takoj začeti z ukrepi, <pb n="022"/> da bodo domobranci pripravljeni za
                     ta trenutek. Čeprav je bil prepričan, da so na seji sami zaupanja vredni možje,
                     je za Brodarjevo izjavo v kratkem zvedela nemška policija – gestapo. Poklicali
                     so ga na zaslišanje in od tedaj so ga stalno nadzorovali. Še posebej so
                     kontrolirali njegova potovanja v Ljubljano. Ko je leta 1944 po daljšem času
                     prvič spet bil v Ljubljani, je obiskal tudi nekatere prijatelje iz Kmečke
                     zveze, s katerimi je sodeloval veliko let. Iz pogovorov z njimi je razbral, da
                     so si v marsičem neenotni, včasih celo sovražni. V enem pa med njimi ni bilo
                     razlik, vsi so bili proti okupatorju. </p>
                  <p>Po površnem pregledu Brodarjevega dela v prvih mesecih leta 1945, se nam zdi,
                     da se po povratku z Dunaja v razmere na Gorenjskem in v Ljubljani ni najbolje
                     vključil. Čas vojne in revolucije je pač povsod pustil posledice, on pa je bil
                     skoraj dve leti odsoten. V tistih tednih, ko se je že vedelo, da je vojne
                     konec, so ga še klicali v Ljubljano, pa se je izgovoril na bolezen in ni šel.
                     Morda ga je motila neenotnost, na katero je naletel v Ljubljani, ali pa je
                     sprevidel, da je vse prepozno. 9. maja zgodaj zjutraj je doma v Hrastju
                     zapregel konje, naložil na voz nekaj najnujnejše prtljage in se z ženo ter
                     dvema hčerkama odpeljal proti Tržiču. Vključili so se v reko beguncev in z njo
                     prišli na Vetrinjsko polje. Janez Brodar je tako za vedno zapustil svoj dom v
                     Hrastju, kjer je gospodaril od leta 1906, za vedno zapustil Slovenijo, kjer je
                     dvajset let bil poslanec SLS in nazadnje tudi senator, kjer je kot mlad fant
                     postal predsednik okrajne Kmečke zveze v Kranju in kasneje več obdobij vodil
                     vseslovenski odbor Kmečke zveze. Zaradi tega njegovega dela ga je predvojni
                     centralistični režim obsodil na zapor v Sremski Mitrovici, medvojna
                     komunistična OF pa na smrt. Rešil si je življenje, toda postal je begunec. V
                     taborišču v Lienzu je še enkrat pokazal svoje gospodarske in organizatorične
                     sposobnosti, ko je pomagal organizirati številne obrtne delavnice, ki so bile
                     važne zlasti za mlajše begunce, da so se izučili obrti in se s tem pripravili
                     za pot v daljni svet. Umrl je 22. marca 1969 v Spittalu na Koroškem in prav
                     letos je tridesetletnica njegove smrti. </p>
                  <p>Kot prej pri delu za domačijo in v Kmečki zvezi je Janeza Brodarja tudi v
                     begunstvu do konca spremljala žena Frančiška. Vse tri hčere so kljub skrbi za
                     lastne družine ostale v zvezi s starši. Kaj pa sinovi? O vsakem od njih, Ivanu,
                     Milanu in Marjanu, bi lahko napisali dolgo zgodbo, pa se bomo omejili le na
                     nekaj poudarkov o njihovi smrti. Omenili smo že, da je bil Ivan, rojen leta
                     1919, poveljnik domobranske postojanke v Voklem pri Kranju. Verjetno je bil iz
                     Vetrinja vrnjen prav s tistim transportom, o katerem je 2. junija 1945 pisal
                     Slovenski poročevalec in obenem napadel bivšega poslanca Brodarja. Seveda
                     poslančev sin Ivan do Kranja sploh ni prišel, ker so ga skupaj z drugimi
                     domobranskimi častniki že pri Hrušici pred Jesenicami vzeli z vlaka in
                     odpeljali v smrt. </p>
                  <p>Milan je bil rojen leta 1925. Pred vojno je obiskoval gimnazijo v Kranju in
                     pomagal doma na kmetiji. Ko so Nemci v začetku leta 1943 na Gorenjskem začeli
                     mobilizacijo, je bil vpoklican tudi Milan; nekaj časa je bil v delavski enoti
                     blizu Salzburga, proti koncu leta so ga pa že poslali na rusko fronto. Baje ga
                     je oče pred odhodom na fronto obiskal v kasarni in mu svetoval, naj se ne
                     bojuje za Nemce, ampak ob priliki pobegne k Rusom. Kmalu po prihodu na fronto
                     je za Milanom izginila vsaka sled. Res je prišel v rusko ujetništvo in se
                     vključil v jugoslovansko brigado, ki so jo tedaj ustanavljali, in je jeseni
                     1944 prek Romunije odmarširala v Jugoslavijo. V zadnjih dneh vojne je padel
                     nekje v Slavoniji. Brodarjevi so zvedeli za Milanovo usodo leta 1946, ko je
                     njegov vrstnik iz Šenčurja in sotrpin v ujetništvu, ki je ostal živ, o tem
                     pisal prijatelju v begunsko taborišče. </p>
                  <p>Tudi zgodba o Brodarjevem najmlajšem sinu Marjanu je pretresljiva. Bil je
                     letnik 1928. Po vrnitvi iz Vetrinja je bil zaprt v Škofji Loki in v Šentvidu.
                     Kot mladoletnik je bil po amnestiji izpuščen, toda niso mu dali miru, ampak so
                     ga stalno klicali na zaslišanja. Da bi se tega rešil, se je začel skrivati in
                     leta 1946 čez hribe zbežal na Koroško. Domači so bili zelo veseli, ko je prišel
                     k njim v taborišče, on pa se nikakor ni mogel umiriti, stalno ga je vleklo v
                     domači kraj. 13. aprila 1948 je kljub pregovarjanju domačih ponovno odšel čez
                     mejo. Z njim sta bila še dva nekdanja domobranca iz Šenčurja. Šele ko se je
                     eden od njiju v začetku junija vrnil v taborišče, so Brodarjevi natančneje
                     zvedeli, kaj se je zgodilo. V začetku maja so se fantje odpravili nazaj proti
                     meji in z njimi so šla tudi tri dekleta, ki so želela priti k staršem na
                     Koroško. Ko so blizu meje naleteli na obmejno patruljo, so se razkropili.
                     Marjan je z dekleti bežal nazaj v Šenčur in se zatekel h Kristančevim, pri
                     katerih se je tudi prej že skrival. Ko so oznovci obkolili hišo, se je raje sam
                     ustrelil, kot da bi jim živ še enkrat prišel v roke. Pri tem dogodku so na
                     Gorenjskem pozaprli in obsodili več ljudi. Med obsojenimi so bile tudi
                     Kristančeva mama in hčere iz Šenčurja (Glej: Vanja Kržan, Uničiti družino,
                     Zaveza št. 31). Marjana niso pokopali v Šenčurju, ampak so ga odpeljali na
                     kranjsko pokopališče. </p>
                  <p>Morda bo ob koncu tega sestavka ta in oni <pb n="023"/> imel pomisleke, zakaj
                     toliko besed o Slovenski ljudski stranki in o Kmečki zvezi in o predvojnih
                     šenčurskih dogodkih, le malo pa o nemškem nasilju v začetku okupacije in
                     kasneje in skoraj nič o nemški prisilni mobilizaciji, ki je na tisoče
                     gorenjskih fantov pognala na fronto, kjer so mnogi padli v boju za okupatorja,
                     ki ga nikoli niso marali. Težišče našega razmišljanja naj bi bilo v tem, kako
                     je v tem težkem času Komunistična partija, ki se je sama oklicala za edinega in
                     izključnega nosilca odpora proti okupatorju, začela revolucijo in boj proti
                     lastnim ljudem. Zato smo v začetku povedali nekaj več o stranki in
                     organizacijah, kjer so se oblikovali in delali ljudje, po katerih so komunisti
                     najprej udarili. Očitali so jim belo gardo. Niti na lističih in letakih, ki so
                     jih konec poletja 1942 trosili po Šenčurju, Hrastju in drugih vaseh, niti v
                     Slovenskem poročevalcu niso povedali, kaj ali koga so izdali Bedenk, Umnik in
                     Brodar, da so jih obsodili na smrt. Kdo je pri Križah netil državljansko vojno:
                     veterinar Bedenk, ki je hodil zdravit ranjenega partizana Perka in mu pri tem
                     zaupno razlagal svoje poglede o smislu in nesmislu upora proti Nemcem v letu
                     1942, ali komandir Perko, ki je Bedenka zaradi tega po ukazu partije ustrelil?
                     In kdo je netil državljansko vojno v Hrastju: Brodar, ki je bežal od doma, da
                     bi si rešil življenje, ali tisti, ki je v njegovi hiši ukazal ustreliti
                     predvojnega šenčurskega župana Umnika? </p>
                  <figure>
                     <graphic url="slike_z_33/z_33_13.png"/>
                     <head>Leto 1923 - Središče Šenčurja - Kapelico na levi so v povojni
                        "modernizaciji" podrli <name type="author"> </name></head>
                  </figure>
                  <p>Ko so 4. septembra 1942 na nemškem glavarstvu v Kranju zvedeli, da je bil
                     ponoči v Brodarjevi hiši ubit Anton Umnik, je neki višji uradnik rekel: »Škoda,
                     da niso še Brodarja!« V čigavo korist je torej bil ta uboj? V korist pravemu
                     osvobodilnemu boju gotovo ne. Povedali smo že, da je bil Umnik leta 1936 s 694
                     glasovi za in 76 proti ponovno izvoljen za župana občine Šenčur. Ko so prišli
                     Nemci, so ga takoj odstavili in nastavili svojega komisarja. Pravo narodno
                     gibanje bi moralo zato Umnika podpreti in morebitnim omahljivcem dopovedati, da
                     okupator župana s silo lahko zamenja, demokratičnih volitev pa ne more
                     zbrisati. Kaj se je v Šenčurju zgodilo, vemo. Okupator je župana samo odstavil,
                     »narodno gibanje« pa ga je spoznalo za »belogardista« in obsodilo po »zakonu«,
                     ki ga je v ta namen samo pripravilo. </p>
                  <p>Izvršitelj te in drugih obsodb je bil osemnajstletni domačin iz Šenčurja. Ko so
                     Nemci dober mesec kasneje temu fantu sredi domačega kraja na krut način vzeli
                     mlado življenje, so bili sovaščani in okoličani pretreseni. Na ta žalostni
                     dogodek še danes spominja Beleharjeva cesta v Šenčurju in obeležje, na katerem
                     piše, da je Janko Belehar »sledil klicu ogrožene domovine in partije.« V tem je
                     tudi odgovor na vprašanje, čigava žrtev je pravzaprav bil ta fant. Anton Umnik,
                     Janez Ferjan in drugi, o katerih govori naša zgodba, so bili žrtve komunistične
                     revolucije, pa tudi osemnajstletni Belehar je bil njena žrtev, seveda na drug
                     način. To je treba povedati, čeprav nam očitajo manipulacijo z mrtvimi, treba
                     povedati zaradi prave slike o preteklosti, brez katere ne more biti normalne
                     sedanjosti in prihodnosti. </p>
               </div>
            </div>
            <div type="div2">
               <head>Ko so zagospodarili Besi</head>
               <docAuthor>Ivo Žajdela</docAuthor>
               <div type="div3">
                  <pb n="024"/>
                  <p>Umori nasprotnikov, ki so bili železno pravilo komunistične revolucije na
                     Slovenskem med drugo svetovno vojno in po njej, so se že v začetku leta 1942
                     prenesli iz Ljubljane tudi na podeželje. V tem prispevku bomo pogledali ožje
                     območje vzhodnega dela Notranjske, od Velikih Lašč, Sodražice do vzhodnega dela
                     Blok, s poudarkom na prvi polovici leta 1942. Na tem območju je delovala tako
                     imenovana Dakijeva »udarna grupa«, ki se je nato preimenovala v »samostojno
                     letečo udarno patruljo« in ki je v tem času povzročila tu številne umore in
                     ropanja. Pravzaprav je šlo za prve partizane na tem območju, prav ti pa so
                     kasneje tvorili hrbtenico pri drugih nastajajočih partizanskih enotah. Nihče se
                     še ni lotil analize, ki bi pokazala, kakšnega porekla oziroma kakšne
                     preteklosti so bile osebe, ki so bile v teh prvih partizanskih skupinah. Ne
                     bomo daleč od resnice, če zapišemo, da je šlo za mešanico predvsem dveh sort
                     ljudi: eni so bili predvojni partijci, ki so se zaradi različnih razlogov
                     navdušili za ideologijo komunistične partije, druga značilnost za te ljudi pa
                     je bila, da so bili mnogi tako ali drugače skregani s takratnimi pravili
                     družbenega obnašanja. Tudi nekaj tako imenovanih divjih lovcev (–raubšicev«) je
                     bilo med njimi in tudi ti so pomembno prispevali pri nekaterih umorih, ki jih
                     bomo obravnavali. Šlo je torej za mešanico komunistične idelogije in različnih
                     asocialnih in kriminalnih elementov. Tretji element je bila okupacija dežele,
                     ki je povzročila izredne razmere, te izredne razmere pa so bile kot topla greda
                     za ljudi, ki so se več let pripravljali na revolucijo. Od tu pa do umorov je
                     bil samo še korak. Poglejmo torej v nadaljevanju, kako so ti prvi partizani
                     začeli pobijati ljudi in kdo so bili ti ljudje.</p>
                  <p>31. januarja 1942 so partizani v zaselku Bela Voda pri Travniku v Loškem Potoku
                     ustrelili Janeza Debeljaka. Poboj podrobneje opisuje Stane Semič-Daki v knjigi
                     Najboljši so padli I. (1971, na straneh od 221 do 223). Poglejmo najprej, kako
                     je umor opisal Daki. </p>
                  <p>–V dobrem dnevu smo s pomočjo kmetov, ki so nam pripeljali deske in so nam pri
                     gradnji pomagali, zgradili zasilne barake v hosti /Mačkovec nad robom; op. p./.
                     Pri gradnji smo uporabljali celo smrekovo lubje. Vendar smo se zavedali, da ne
                     smemo mirovati in polegati okoli ognja, temveč da moramo biti stalno v akciji,
                     da moramo biti aktivni. Zakaj - ljudje nas morajo videvati, zdaj tu, zdaj tam,
                     da se bodo otresli strahu pred Italijani in izdajalci. /Bilo je januarja 1942.
                     Zakaj bi se v tem času ljudje bali izdajalcev? op. p./ Samo dva dni smo bili
                     tu, v tem času pa smo dobili vse podatke o človeku, ki je med 25. in 26.
                     oktobrom leta 1941 izdal naše taborišče na Debelem hribu pri Loškem potoku.
                     Tedaj je izdajalec zagrešil hud zločin: ker je izdal naše taborišče Italijanom,
                     so od devetih borcev, ki so šli z Debelega hriba v Bele Vode po hrano, osem
                     borcev postrelili in jih sadistično razmesarili. Torej - najti moramo izdajalca
                     in ga kaznovati. Še en dan smo počivali v Mačkovcu, da smo pregledali orožje,
                     smuči in drugo opremo. Naslednjega dne, bilo je 31. marca /Daki se je zmotil,
                     bilo je 31. januarja; op. p./, smo Arti, Pilot, Kovač in jaz /Jože
                     Kamnikar-Arti, Drago Martinec-Pilot, Lojze Klančar-Kovač; op. p./ odrinili čez
                     Bloško planoto v Loški potok; s seboj smo vzeli še petega borca Abija /Zdravko
                     Prebil-Abi/, našega priljubljenega veseljaka. Pot je bila precej dolga in
                     nevarna, kajti lahko bi naleteli na italijanske zasede. Zato smo se na pot
                     temeljito pripravili. V Bele Vode smo odšli ob 3. uri ponoči, tja smo prišli 1.
                     aprila ob pol šestih zjutraj; vaščani so že krmili živino. Zelo smo hiteli, da
                     bi prišli čimprej na cilj. Izognili smo se karabinjerski postaji v Loškem
                     Potoku in zavili naravnost v vas Bele Vode. Brez ovir oziroma nevarnosti smo
                     prismučali v vas in vaščani so nas že opazili, ko smo se vasi komaj
                     približevali. Ker so nas poznali že od prej, iz loške akcije, so nas
                     zaustavili, da bi se z nami pogovarjali. Nismo imeli časa in smo zdrveli
                     naprej, kajti čakalo nas je težavno, odgovorno, toda neprijetno delo: kaznovati
                     smo morali izdajalca. Sredi vasi smo se ustavili, saj smo vedeli, v kateri hiši
                     prebiva izdajalec.</p>
                  <p>Ko smo se ustavili in smuči sneli z nog, smo smuči tako obrnili, da so bile
                     pripravljene, da bi lahko takoj odšli. Med tem časom nas je prva zapazila
                     Debelakova mama, ki je gledala skozi okno v stanovanju nad hlevom. Nasmejala se
                     nam je in mislili smo si, da sluti, čemu smo prišli v takem mrazu v vas. Potem
                     se je odmaknila od okna, takoj zatem pa je prišel iz hiše njen sin Jože. Pri
                     tej hiši je bilo sedem bratov, nismo pa vedeli, da se njihova družina piše
                     Debelak. Kajti nasproti njihove hiše čez cesto je stanoval Janez Debeljak -
                     izdajalec. Na hitro smo izmenjali z Jožetom nekaj besed, zlasti pa sta nas
                     zanimali imeni Debelak in Debeljak oziroma v kateri hiši je Debeljak,
                     izdajalec. /Na koncu prejšnjega odstavka je Daki zapisal, da so vedeli v kateri
                        <pb n="025"/> hiši živi izdajalec; op. p./ Ker ni bilo bistvene razlike med
                     imenoma, smo še enkrat hoteli zanesljivo izvedeti, kdo je izdajalec. Sicer pa
                     niti nismo mogli verjeti, da bi kdo iz Debelakove hiše, katere družina je bila
                     naša in z vsem srcem navezana na naše gibanje, bil izdajalec. Debelakov Jože je
                     potem s prstom pokazal na izdajalčevo hišo, on in njegovi bratje, ki so prišli
                     na cesto k nam, pa so dejali, da je izdajalec najbrž v hlevu in da moramo biti
                     previdni, da nam ne bo ušel. Za nas je bilo to dovolj! S fanti - kasneje so
                     štirje padli v NOB, trije pa so pričakali svobodo - se nismo hoteli več
                     pogovarjati, da jim kasneje ne bi kdo očital, da so povedali, kje prebiva
                     izdajalec. Z njimi smo se poslovili takole: pozdravili so: »Smrt fašizmu!«, mi
                     pa smo jim odgovorili: »Smrt izdajalcu!« Naj še omenim, da so tega izdajalca
                     poznali vsi ljudje v vasi, oziroma da so vedeli za njihovo izdajstvo. Še več:
                     zelo so se ga bali.</p>
                  <p>Odšli smo proti izdajalčevi hiši. Ker je izdajalec v hlevu krmil živino, smo ga
                     poklicali ven. Slišal je naše klice, prišel iz hleva in se napotil proti svoji
                     hiši. Ko pa nas je zagledal, je pobledel. Samo spogledali smo se, a ni imel več
                     veliko časa, da bi zbežal. Pomaknil se je k vratom hiše. Ker smo si mislili, da
                     nekaj namerava, smo ga zaustavili s prošnjo, če bi nam lahko pokazal neko pot.
                     Naša prijazno izrečena prošnja ga je zaustavila in sprva ni zasumil, da je to
                     le zanka. Šele pozneje, ko smo ga vprašali, kako se piše, nas je spoznal.
                     Zardel je in hotel skočiti v hišo ter zapreti za seboj vrata, kajti zdaj je
                     zanesljivo zaslutil, da ga čaka obračun s partizansko svinčenko. Toda tudi
                     tokrat smo bili hitrejši mi: skočili smo za njim in vtaknili med vrata puškino
                     kopito, da vrat ni mogel zakleniti. Potem smo vsi štirje odrinili vrata in ga
                     ponovno vprašali, kdo je oziroma kako se piše. Imena ni povedal, ampak je začel
                     klicati na pomoč svoje sosede. Vsa vas je bila že pokonci, prebudili pa so se
                     tudi člani izdajalčeve družine, ki so nas začudeno ogledovali. Zakaj mi smo
                     spomnili izdajalca na osem partizanov, ki jih je on izdal, da so padli v
                     italijansko zasedo, kjer so jih Italijani pobili. Nič ni odgovoril na naše
                     očitke, temveč je še rjovel in klical na pomoč. Dobro je vedel, kaj ga čaka. Z
                     vso močjo smo poskušali odpreti vrata, toda izdajalec, ki je bil močan, jih je
                     dobro tiščal. Arti je tedaj nameril pištolo na izdajalca, vendar se zaradi
                     mraza pištola ni sprožila. Naglo je priskočil Smeli /Slavko Kovač-Smeli; op.
                     p./ in izstrelil v izdajalca devet nabojev, jaz in Kovač pa sva čakala, če bi
                     po naključju le kdo prišel pomagat izdajalcu. Velik oziroma visok, kot je bil,
                     se izdajalec ob prvem zadetku ni zgrudil, zato je moral Smeli iztreliti vanj še
                     osem strelov.</p>
                  <p>Hitro smo zapustili izdajalčevo hišo in tekli do srede vasi, si nataknili smuči
                     in odbrzeli iz vasi. / … / Ko smo prišli iz Belih Vod, se je že začelo daniti.« </p>
                  <p>Daki je prej dvakrat zapisal, kako je njihova žrtev »pobledela« in »zardela«.
                     Le kako so to videli, ko pa je bil še mrak? Ampak te nelogičnosti niti niso
                     toliko važne. Pri podrobnem branju jih zasledimo še več. Veliko bolj kot to, je
                     važna ugotovitev, da so partizani potem, ko so nekoga »obsodili« na smrt, tega
                     potem brez kakršnih koli postopkov ugotavljanja krivde ali okoliščin krivde
                     ustrelili. Življenje je le redko tako črno-belo in enoznačno, kot bi to lahko
                     razumeli, ko beremo opise številnih partizanskih zapisov o usmrtitvah
                     nasprotnikov ali tistih, ki so jih označili z nazivom izdajalec. Še posebej med
                     vojno se ljudje zaradi prisile in smrtne nevarnosti znajdejo pogosto v zelo
                     težkih situacijah. V preiskovalnih postopkih in z možnostjo obrambe, bi pogosto
                     ugotovili krivičnost obtožb, predvsem pa zapletenost situacij, ki so nekoga
                     prignale oziroma prisilile v slaba početja. Seveda komunističnih
                     revolucionarjev te stvari niso zanimale. S svojimi ustnimi »obsodbami« in nato
                     hitrimi in zahrbtnimi usmrtitvami so si prali vest pred težo porazov, še bolj
                     kot to pa so bile usmrtitve (v nadaljevanju se bom izogibal terminu
                     likvidacije, saj ta termin izhaja iz knjigovodskega izrazoslovja; po vojni so
                     ga uvedli komunisti, da bi z njim zakrili jasnost izrazja) v službi
                     zastraševanja ljudi. To vidimo tudi iz začetka citata Dakijevega pričevanja.
                     Seveda pa je večina usmrtitev med drugo svetovno vojno in po njej služila
                     komunistom za fizično odstranjevanje nasprotnikov. Ali, še natančneje, z
                     usmrtitvami so praznili prostor, ki so ga imeli namen zasesti. Zgornji primer
                     partizanske usmrtitve je prvi na tem območju. Iz opisa usmrtitve, ki jo je v
                     svojih spominih navedel Stane Semič-Daki in iz njegove argumentacije lahko
                     vidimo, da je pravzaprav šlo za vzorčni primer in da so podobno potekali vsi
                     naslednji umori političnih nasprotnikov.</p>
                  <p>Umor Janeza Debeljaka omenja tudi Franci Strle v knjigi Tomšičeva brigada,
                     uvodni del (1981, na straneh 234 in 235). Strle tam zapiše: »Zatiranje narodnih
                     izdajalcev je bilo v okviru boja proti izdajstvu sploh na tedanji stopnji
                     osvobodilnega boja nujno in posebno pomembno opravilo.« Strle si je pomagal,
                     kot navaja, z razmišljanjem Dušana Kvedra-Tomaža v knjigi O osvobodilni vojni
                     (Ljubljana, 1975, str. 39): »Ves naš boj proti izdajstvu <pb n="026"/> bo
                     šepal, ako bomo ostali samo pri grožnjah in ne bomo sposobni izvajati kazni, ki
                     jih obljubljamo. Brez obotavljanja je treba kaznovati vse, ki smo jih zasačili
                     pri pripravah na izdajstvo. S tem damo vedeti vsem tistim, ki bi se še na to
                     pripravljali, kaj jih čaka. Treba si je na vso moč pizadevati, da se izvrši
                     zaslužena kazen nad tistim, ki je izdajstvo že zagrešil. Krivce je treba
                     poiskati kjerkoli, pa četudi v Trbovljah, Celju, Ljubljani, zavarovane od
                     gestapa in OVRA. Za to moramo najti posebno drzne, zvijačne načine, da pridemo
                     do njih. To nalogo moramo zaupati posebej izbranim borcem, ki bodo zasledovali
                     izdajalca, dokler ga ne bodo iztaknili. Vsak / … / slabič mora dobiti dokaze za
                     to, da je naša roka pravice strašnejša kakor zločinska roka sovražnikova / ...
                     /.«</p>
                  <p>Tako ta kot mnogi podobni teksti partijskih organov in voditeljev so lahko sami
                     po sebi, če jih beremo povsem iztrgane iz konteksta dogajanja oziroma posledic,
                     ki so jih ti teksti imeli, razumljivi in celo sprejemljivi. Pod besedo
                     izdajalec razumemo neko specifično vedenje, ko nekdo zaradi osebnih koristi ali
                     iz posebne zlobe izdaja sovražniku (okupatorju) svoje sonarodnjake. Če je nek
                     narod napaden, če se pri tem nad ljudmi tega naroda izvajajo kakršne koli
                     krivice oziroma nasilje, in če potem okupatorju nekdo ovaja ljudi, ki so se
                     temu okupatorju uprli, je to po pravilu okvalificirano kot izdajstvo. Takšna
                     oseba je nato podvržena takšnim ali drugačnim sankcijam. To so pravila, ki so
                     značilna za vse družbene skupnosti.</p>
                  <p>Toda v Sloveniji so se med sovražno okupacijo med drugo svetovno vojno stvari
                     dogajale na več ravneh. Komunistična partija Slovenije je svoje namene,
                     izkoristiti sovražno okupacijo in v teh specifičnih pogojih poskušati izpeljati
                     komunistično revolucijo, ves čas pospremljala s številnimi sklepi, navodili,
                     pojasnili, ukazi in podobnimi pisnimi akti, s katerimi je utemeljevala svoje
                     početje in dajala smernice svojim službam. Večina teh besedil je bila napisana
                     dovolj ohlapno in nedoločno, da se jih je dalo razlagati na različne načine.
                     Prej citirano besedilo Dušana Kvedra-Tomaža je eno izmed mnogih podobnih. O
                     izdajalcu piše na način, ki je v grobem lahko tudi širše sprejemljiv, toda še
                     vedno je tako ohlapen, da si ga je lahko vsak razlagal po svoje oziroma je
                     lahko z njim upravičeval tudi nečastno in celo zločinsko početje. Toda za
                     nameček so razne komunistične organizacije (partizani, narodna zaščita,
                     varnostno-obveščevalna služba in še druge) počele mnoge stvari, ki so sužile
                     izvajanju komunistične revolucije in so bile mnoge med njimi povsem zločinskega
                     značaja. Mnogokrat med vojno, še bolj pa v povojni literaturi so potem to svoje
                     početje opravičevali z omenjenimi nedorečenimi navodili. Tudi Franci Strle na
                     mnogih mestih v prej omenjeni knjigi.</p>
                  <p>Za Janeza Debeljaka, ki so ga partizani ubili 31. januarja 1942 v zaselku Bela
                     Voda pri Loškem Potoku, oba avtorja, Semič in Strle, pravita, da je bil
                     izdajalec, saj naj bi 21. oktobra 1941 Italijanom »izdal premik Krimskega
                     polbataljona, ki se je po napadu na Lož s Petelinjega vrha umaknil čez Belo
                     Vodo na Debeli vrh v gozdove Travne gore, dva dni pred tem pa še preskrbovalno
                     patruljo osmih partizanov«. Strle v nadaljevanju ni navedel, kakšne so bile
                     posledice Debeljakovega izdajstva, sploh pa kako je to izdajstvo izgledalo.
                     Nešteto je primerov, da so partizani svoj poraz ali svoje napake kompenzirali
                     tako, da so okrivili kakšnega namišljenega izdajalca, ga nato ubili in si tako
                     potešili vest in pri soborcih zvalili sume v svojo krivdo na ubitega izdajalca.
                     Eden najbolj znanih tovrstnih primerov je množični poboj pri Cerknem februarja
                     1945. Pogosto so se pri tovrstnem početju znebili tudi neljubih jim oseb.</p>
                  <p>Če pisanje Staneta Semiča-Dakija o dogodkih, ko so bili konec oktobra 1941 na
                     Debelem vrhu pri Belih Vodah nad Loškim Potokom, podrobneje preberemo
                     (Najboljši so padli I., str. 106-114), nato pa še opis likvidacije »izdajalca«
                     (str. 221-223), vidimo, da je utemeljitev za likvidacijo Janeza Debeljaka na
                     zelo trhlih nogah. Partizani so se takrat ustavili v Belih Vodah s skupino
                     ujetih Italijanov. Domačini so jih morali nahraniti. Takrat ljudje sploh še
                     niso vedeli, kaj je kdo in kaj se dogaja. Italijanski posadki v slabe pol ure
                     oddaljenem Loškem Potoku torej ni bilo težko izvedeti, da se v njihovi
                     neposredni bližini nahaja skupina partizanov, ki je nekaj dni pred tem vse
                     presenetila z napadom na Lož in ki je za nameček s seboj po globokem snegu
                     vlačila še ujeto skupino Italijanov. Italijani so jih celo zasledovali.</p>
                  <p>Vsekakor ne Daki ne Strle nista navedla, na kakšen način naj bi obtoženi
                     Debeljak izdal partizane. Kot že rečeno, partizani so s seboj vlačili skupino
                     zajetih Italijanov, Italijani so jih zasledovali, potem so se partizani
                     ustavili v gozdnih barakah na Debelem vrhu. V bližnje Bele Vode so poslali osem
                     partizanov, vendar so jih pred vasjo prestregli Italijani in vseh osem pobili.
                     Kje je torej tu »manevrski prostor« za izdajstvo, od omenjenih avtorjev ne
                     izvemo. Toda, če v tem primeru še lahko dopuščamo možnost (!), da je Debeljak
                     pod nekimi okoliščinami res naznanil partizane, <pb n="027"/> je v veliki
                     večini drugih primerov partizanskih usmrtitev tako rekoč nemogoče ugotoviti
                     vsaj sled krivde, pod katero ali pod izgovorom katere so pobijali ljudi. Celo
                     nasprotno, povsem jasno lahko vidimo, da je šlo za čisto politične umore.</p>
                  <p>Iz Strletove knjige razberemo, da so v prvi polovici leta 1942 uboje takšnih
                     ali drugačnih nasprotnikov izvajali predvsem borci tako imenovane Dakijeve
                     leteče patrulje, ki je bila v okviru 3. partizanskega bataljona Ljube Šercerja.
                     Vodil jih je Stane Semič-Daki, ki se je prekalil v bojevanju že kot
                     prostovoljec v španski državljanski vojni. Iz njegovih spominov, ki so se jih
                     odrekli celo njegovi soborci in somišljeniki, kar vrejo podatki, kakšne sorte
                     človek je bil Daki … Ne bo odveč, če naštejem nekatere člane te druščine, saj
                     so sodelovali pri mnogih zločinih, ki so imeli hude posledice - ali po
                     okupatorjevih represalijah ali pa so dvakrat napadeni narod porivali v krvavi
                     vrtinec državljanskega spopada - in ki jih bom navajal v nadaljevanju. Po
                     Strletu je bil poleg Dakija eden vodilnih članov Dakijeve »udarne grupe« Jože
                     Kamnikar-Arti, doma z Lavrice. Zloglasnemu Artiju je bilo še isto leto
                     preprečeno, da bi nadaljeval s svojim zločinskim početjem, saj je padel prav
                     pri enem takšnem zločinskem dejanju. Ubit je bil namreč pri napadu na
                     postojanko vaške straže v Begunjah pri Cerknici 19. septembra 1942.
                     Revolucionarji so postojanko napadli takoj, ko se je ustanovila, podobno kot
                     tudi drugod; najbolj znan tak primer je napad na postojanko v Šentjoštu - en
                     teden po ustanovitvi 17. julija 1942. Ti začetni napadi na postojanke vaških
                     straž so bili iz večih razlogov prav perverzni. Prvič, s svojim pobijalskim
                     početjem in z lažnjivo propagando, da so narodnoosvobodilni borci, so prav ti
                     napadalni partizani s svojimi dejanji prisilili ljudi, da so se organizirali v
                     samoobrambne skupine, drugič, napadli so jih takoj po začetku, ko so bile
                     postojanke vojaško še povsem nebogljene in izjemno slabo oborožene (z
                     malovrednimi starimi in nerodnimi puškami) in tretjič, te v začetku izrazito
                     samoobrambne postojanke niso nikogar ogrožale, ampak nasprotno, nastale so iz
                     prisile po samoobrambi.</p>
                  <p>Drugi člani Dakijeve »udarne grupe« so bili Zdravko Prebil-Abi (iz Podsmreke
                     pri Dobrovi), brata Ivan Martinec-Langi in Drago Martinec-Pilot, Lojze
                     Klančar-Kovač, Ludvik Praznik-Suljo, Ivan Sojer-Henrik, Lado Mavsar-Ronko,
                     Karel Nebec-Polak, Jože Jakomin-Crni, Franc Rupnik-Lovec, Artijeva brata Ivan
                     Kamnikar-Matiček in Stane Kamnikar-Rado, Alojz Ambrožič-Brane, Janez
                     Jeras-Džule, Jože Šparovec-Dakič, Jože Novak-Lev, Franc Usenik-Borut, Milan
                     Podlogar-Milanček, Franc Cimperman-Cigo, France Intihar-Kajžarski, Janez
                     Drnovšek, Franc Kleindienst-Sine, Jože Ančik-Janko, Jože Tekavec-Pepe, brata
                     Tomaž Šušteršič-Tom in Jože Šušteršič-Jošt, Stanko Čampa, Ivan Rupnik in še
                     nekateri drugi, ki jih navaja Strle (str. 237). Nekateri od teh borcev so padli
                     v različnih akcijah, nekateri pa so vojno srečno preživeli. Lahko rečemo, da so
                     bili ti prvi borci kasneje najožje jedro tistega dela partizanstva, ki se je
                     borilo za izrazito ozke in zločinske interese komunistične partije pod krinko
                     narodno-osvobodilnega boja.</p>
                  <p>14. februarja 1942 je Dakijeva skupina partizanov umorila Ignacija Križmana v
                     zaselku Borovec pri Karlovici. Poglejmo najprej, kako je dogodek opisal Stane
                     Semič-Daki v omenjeni knjigi (na straneh od 212 do 217). »Kmetje so nam bili
                     tukaj /Bloška planota in območje proti Velikim Laščam; op. p./ zelo naklonjeni
                     in so nam na vse načine izkazovali gostoljubje. Mnogi so nam zaupali, da bi
                     radi stopili v Osvobodilno fronto. Sami so iskali zveze z OF in pripravljali
                     svoje sinove za vstop v naše enote, ker so se želeli boriti proti okupatorju.
                     Mnogi pa so se bali sosedov. Začutili smo, da ne zaupajo drug drugemu. Začelo
                     nas je zanimati, od kod izvira to nezaupanje. Obiskali smo tudi kmečke hiše v
                     dolini ob cesti proti Velikim Laščam, kajti med temi kmeti je bilo največ
                     nezaupanja. Kamor smo prišli, so nas gledali nezaupljivo. To se nam je zdelo
                     sumljivo in ko smo obiskali malodane vse tukajšnje kraje, smo spoznali, da je
                     med njimi izdajalec. Potem pa smo kmete kar naravnost vprašali, kdo med njimi
                     je izdajalec. Vendar o tem niso hoteli dosti govoriti, le posvarili so nas, naj
                     se ne sučemo dosti okoli njih, ker bi nas hoteli izvohati Italijani. Seveda, v
                     tej dolini še niso vedeli, s kom imajo opravka, namreč, da smo ‘leteča’ borbena
                     patrola. Namignili pa so nam tudi nekaj o oboroženih izdajalcih. To pa nas je
                     začelo še bolj zanimati in še vztrajneje smo poizvedovali, kdo je bil oboroženi
                     izdajalec. Sklenili smo, da ne bomo zapustili Karlovice prej, dokler ne uredimo
                     ‘zadeve’ z izdajalcem.«</p>
                  <p>Tako Daki začenja uvod v opis »obračuna z izdajalcem« oziroma utemeljevanje,
                     kako je do umora prišlo. Iz načina opisovanja vidimo, da gre za izrazito
                     nedoločno pisanje. Čeprav gre za na videz zelo pusto in neprepričljivo in celo
                     raztrgano in zmedeno pisanje, je skoraj vsaj stavek zanimiv. Vidimo lahko
                     predvsem dvoje: najprej, kako visoko so se ti ljudje cenili in izhajajoč iz
                     tega so <pb n="028"/> lahko počeli vse, kar se jim je zljubilo (postali so
                     gospodarji nad življenjem in smrtjo), in drugič, kako krčevito so po vojni
                     utemeljevali svoje početje. Prav zato takšno nedoločno pisanje.</p>
                  <p>Berimo naprej: »Počasi se nam je začelo dozdevati, kdo bi utegnil biti
                     izdajalec. Toda hoteli smo to zvedeti od ljudi. Končno smo izvlekli iz njih, da
                     je izdajalec čuvaj bližnje Kozlerjeve graščine, ki je spravil že nekaj ljudi v
                     zapore in celo v smrt.« Daki tu seveda, poleg tega da je nekonkreten, ne pove,
                     da je šlo za gozdnega in lovskega čuvaja, ki je bil trn v peti nekaterim divjim
                     lovcem (raubšicem). »Italijani so ga sami postavili sem, da bi jim zbiral
                     podatke o zadržanju naših ljudi. Torej je bil njihov plačanec in dobro so ga
                     oborožili.« Domnevamo lahko, da so trditve v teh dveh stavkih izmišljene, saj
                     so svoj umor morali upravičiti s sprejemljivimi obtožbami, ne pa z resnico, da
                     so usmrtili čuvaja, ki jim je bil pri divjem lovu napoti. »Sklenili smo, da
                     bomo za zdaj navidezno pustili to gozdarjevo zadevo pri miru vsaj tako, da o
                     njej ne bodo ljudje govorili. Predvsem zato, da izdajalec ne bi česa zasumil.
                     Dokončno smo se morali o tem prepričati in se posvetovati še z našimi ljudmi,
                     ki so vodili Osvobodilno fronto v tej dolini. Ko smo se o tej zadevi
                     pogovarjali z aktivistom Bavdkom /Jože Bavdek iz Kaplanovega pri Karlovici; op.
                     p./, se je samo smejal. Ko sta moja borca Arti in Abi zavrnila Bavdkov nasmeh s
                     tem, da sta ga opozorila, naj takoj pove, kdo je izdajalec, je Bavdek kratko
                     odgovoril: ‘Tovariši, prosim, očistite to dolino, drugače ne moremo več delati!
                     Še bolje pa te zadeve pozna Janez Hribar, ki je bil na tem terenu aktiven in
                     najbolje pozna naše ljudi!’ Torej se ni popolnoma odkrito pogovoril z nami, ki
                     smo bili oboroženi in ki za take zadeve nismo poznali nobene šale, temveč je
                     želel, da bi nam povedal ime izdajalca kdo drug. Da, domačini so se bali glasno
                     govoriti o izdajalcu - bali so se, da drugi ne bi izvedeli, kdo je povedal ime
                     izdajalca.« Daki ves čas piše o izdajalcu in kako so ljudi spraševali, kdo je
                     izdajalec, niti z besedo pa ni navedel, koga in zakaj je izdal. Tudi iz tega
                     lahko sklepamo, da je šlo le za - danes bi lahko rekli - nespretno
                     izgovarjanje, saj so pravi razlogi za umor bili drugačni. Tudi če
                     predpostavimo, da bi v resnici izdajal tako, kot Daki piše in bi bil na nek
                     način s tem delal škodo, bi lahko z njim postopali drugače. Odvisno pač od
                     tega, koga in zakaj je prijavljal. Iz opisanega se vidi, da bi bil dovolj že
                     temeljit pogovor z njim in morda, po potrebi, še grožnja, vendar to samo v
                     primeru, če bi res šlo za izdajanje okupatorju ljudi, ki delajo proti
                     okupatorju. Vendar v tem primeru, kolikor poznamo zadevo, ni šlo za kaj
                     takšnega. »Odšli smo v Podstrmec, kjer smo spraševali po Janezu Hribarju. Čez
                     čas smo ga našli blizu Rovt v gostilni Nared, tudi gostilničar je bil naš
                     aktivist. Bilo je popoldne ob treh, kjer smo dobili natančne podatke o
                     izdajalcu oziroma o tem, katere ljudi je ovadil Italijanom. Potem smo se vrnili
                     v Rovte, kjer smo tudi prenočili. Zvečer smo se sestali z robskimi aktivisti,
                     ki so nas sami obiskali in so se pritožili nad izdajalcem. Omenili so, da so
                     zaradi izdajalca že iskali zvezo s partizanskimi patrolami. Tako smo se srečali
                     tudi z mladim aktivistom Bavdkom (kasneje je v italijanski ofenzivi padel /Daki
                     seveda ne pove kako in zakaj. Italijani so ga ustrelili, ker je 24. julija tako
                     rekoč pred njihovimi očmi povzročil poboj Grudnove družine z Ulake; op. p./),
                     ki nam je še nadrobneje osvetlil primer izdajalca - čuvaja Kozlerjevega
                     posestva. ‘Zelo je nevaren za vse gibanje,’ je poudaril Bavdek, ‘in nasilen, da
                     se bo zoperstavil celo vam, partizanom!’ Spet novi podatki /kakšni le?! op.
                     p./, nismo pa povedali robskim aktivistom, da že imamo podatke o izdajalcu in
                     tudi ne, kako ga bomo kaznovali. Zdaj smo dokončno spoznali, da omenjeni
                     izdajalec zelo škoduje tukajšnjemu partizanskemu gibanju in sklenili smo, da ga
                     prihodnji dan kaznujemo z ustrelitvijo. / … /</p>
                  <p>29. marca /tudi tu Franci Strle v knjigi Tomšičeva brigada, uvodni del, 1981,
                     str. 235, navaja drugi datum - 14. februar 1942 - in v opombi opozarja, da se
                     je tako pri umoru Debeljaka kot pri umoru Križmana Daki zmotil; op. p./ smo
                     prismučali do Pavličeve gostilne v Lužarjih. Bilo je še zgodaj zjutraj. Najprej
                     smo spraševali po italijanskih patrolah, ki so se tedaj čestokrat na smučeh
                     pojavljale v bližini. V gostilni smo našli tudi nekega aktivista OF s tega
                     področja, ki je bil trdno povezan z nami. Povedal nam je, da Italijanov že
                     nekaj dni ni bilo v gostilno, ni pa dvakrat reči, da ne bodo prišli semkaj prav
                     danes. Sicer pa se je tudi njemu zdelo čudno, zakaj Italijanov že toliko časa
                     ni bilo k njim /iz opisov se vidi, da Italijani niso bili njihov cilj in da so
                     jih omenjali le toliko, kolikor si jih niso želeli, da bi jih motili pri svojih
                     »opravilih«; op. p./. Ko smo mu zaupali, kakšno ‘opravilo’ nas je tako zgodaj
                     pripeljalo semkaj, je odgovoril, da si je nekaj takega takoj mislil, kajti
                     nekoliko čudno je, da smo samo štirje, in še ti hitri in korajžni. Potem je
                     dodal, da je prav, za kar smo se odločili, ker da so že vsi okoliški kmetje v
                     nevarnosti, da bi jih Italijani zaprli. Omenil je, da se mnogi kmetje bojijo
                     dati hrano za partizane, kajti izdajalec jim gleda celo <pb n="029"/> pod roko
                     oziroma pazi na vsak njihov korak in jih zalezuje. Vsi štirje smo bili na
                     smučeh; trije smo imeli puške, Arti pa samo samokres in dve ročni bombi. Že
                     pred sedmo uro smo se začeli spuščati po Lužarjevem bregu navzdol. Smuk je bil
                     zelo prijeten. Okoli sedme ure smo se približali hiši blizu Karlovice. Umaknili
                     smo se s ceste, kajti utegnili bi nas opaziti Italijani, ki so prišli semkaj od
                     časa do časa. Do izdajalčeve hiše je bilo še dobrih petsto metrov. Ob robu
                     hoste smo stopili še v gostilno, hitro izpili vsak po dva kozarčka žganja,
                     plačali in spet smo bili na cesti. Ljudje, ki so bili v tem času v gostilni, so
                     nas spoznali. Čudno pa se jim je zdelo, da smo tako slabo oboroženi oziroma da
                     nas je tako malo. Le nekaj besed smo izmenjali z njimi, predvsem zato, da smo
                     izvedeli, v kateri hiši prebiva izdajalec. Vsa okolica je torej trepetala pred
                     nevarnim izdajalcem in italijanskim vohunom. Toda zdaj smo bili z ljudmi
                     odkriti: povedali smo jim, kaj bo čez nekaj minut z izdajalcem. Nobenih dokazov
                     nismo več potrebovali! Nataknili smo si smuči, ki smo jih imeli pripravljene,
                     in zavili s ceste proti izdajalčevi hiši. Natančno smo pogledali levo in desno
                     po cesti, če nas kdo opazuje. Nenadoma smo zagledali, da prihaja z Bloške
                     planote za nami oziroma po naših smučinah okoli 40 Italijanov; vsi so bili na
                     smučeh. Na oko sem presodil, da so oddaljeni od nas okoli 3 kilometre. Nekaj
                     trenutkov smo bili kot primrznjeni v tla; obstali smo na mestu in ugibali, kaj
                     Italijani sploh nameravajo. Smučali so kar na nami in še kar hitro. Bili smo že
                     čisto blizu hiše, vendar nas izdajalec še ni videl. Pred nami je bil le še
                     ovinek s ceste, tja proti hribčku, torej slabih štirideset metrov. Opazovali
                     smo, če bodo Italijani morda zavili s cete. A ne - kar naravnost po naših
                     sledeh so smučali. Odločitev je bila nagla: izdajalca moramo kljub nevarnosti,
                     ki nam preti zaradi italijanske patrole, kaznovati. In še smo si dajali korajžo
                     z besedami: ‘Zakaj pa bi se bali Italijanov, zakaj le? Saj znamo tudi bolje
                     smučati kot oni!’ Italijani so se nam približevali že od odcepa ceste, od tam,
                     kjer smo mi zavili s ceste. Tudi oni so se ustavili in ogledovali teren na levi
                     in desni strani. Ugotavljali so, koliko nas je oziroma kje smo sploh, saj so
                     lahko videli le štiri partizane. Po smučinah so sicer lahko ugotovili, da nas
                     je malo, zato so si upali za nami. Mi smo se še na hitro dogovorili, kaj bo kdo
                     naredil, ko bomo pri hiši, potem pa smo zdrveli naprej. Takle je bil naš načrt!
                     Arti bo prosil za mleko. Pilot, ki bo stal za njegovim hrbtom, bo potegnil iz
                     Artijevega žepa pištolo in ustrelil v izdajalca. Če bi mu odpovedal samokres,
                     bi moral priskočiti na pomoč Pilot. Jaz in Kovač pa bi med tem časom preiskala
                     hišo.« Šlo je torej za iste osebe, kot pri umoru Janeza Debeljaka: Stane
                     Semič-Daki, Jože Kamnikar-Arti, Drago Martinec-Pilot in Jože Klančar-Kovač. –Že
                     smo bili pred hišo. Kot naročen ali po naključju: nekaj korakov pred hišnimi
                     vrati je bil izdajalec, ki je prišel iz hleva, kjer je krmil živino. Nismo
                     pričakovali, da nam bo prišel naravnost pred oči. Arti ga je takoj, že od daleč
                     ogovoril: ‘Počakajte, poslušajte! Ali imate, prosim, nekaj mleka? Smo zelo
                     žejni in lačni, saj danes še nismo jedli in nam je zato kar slabo!’</p>
                  <p>Izdajalec je nekoliko osupnil in takoj se mu je zdelo sumljivo, da prihajamo
                     podnevi in da nas je tako malo. Vprašal nas je, če smo sami in tedaj smo videli
                     v njegovih očeh strah pred partizani. Sicer pa: čeprav so mu posredno že mnogi
                     ljudje grozili s kaznijo, vseeno ni prenehal ovajati in izdajati naše ljudi. Ko
                     smo še kar naprej moledovali za mleko, se je pomiril in odšel v hišo oziroma
                     proti kuhinji. Pri kuhinjskih vratih se je ustavil in nas začel spraševati, kdo
                     smo in od kod prihajamo. Zdelo se nam je, da bi od nas najraje zahteval osebne
                     legitimacije. Arti ga je prekinil in ga vprašal, kako se piše. V tem je Pilot
                     za Artijevim hrbtom že imel pripravljeno pištolo. Izdajalec tega ni opazil.
                     Izdajalčeva desna roka pa je počasi začela polzeti iz žepa, kajti v žepu je
                     imel pištolo. Nenadoma mu je v glavo stopila kri. Zmedel se je, roka mu je za
                     hip zastala. Vseeno si je prizadeval, da bi potegnil roko iz žepa. A ga je
                     prehitel Arti, ki je bliskovito potegnil pištolo izza pasu in zavpil: ‘Roke
                     kvišku, izdajalec!’ Dvakrat je počilo in zdajalec se je zvrnil. Pilot sploh ni
                     utegnil posredovati.</p>
                  <p>V izdajalčevem žepu smo našli 9 mm pištolo, v njegovi sobi pa še eno pištolo,
                     mavzerico in dve lovski puški. Puško je imel kar pod posteljo nabito in
                     pripravljeno na strel. Imel pa je še kar majno skladišče streliva. Italijani so
                     ga dobro založili. Komaj dobrih pet minut smo se zadržali pri izdajalcu, medtem
                     pa so se Italijani z glavne ceste že pričeli približevati k izdajalčevi hiši,
                     razporejeni v strelce. Prepričani smo bili, da so slišali strele. Pobrali smo
                     izdajalčevo orožje in se iz hiše, ki je bila tik hoste, umaknili v hosto.« </p>
                  <p>Daki hoče tudi z navajanjem orožja, ki so ga pri Križmanu našli, dati vtis, kot
                     da je s tem orožjem kaj narobe. Križman je bil (Kozlerjev) službeni lovski in
                     gozdni čuvaj oziroma logar, zato je orožje rabil.</p>
                  <p>Ignacija Križmana so komunistični morilci, kar pa Daki seveda ne zapiše,
                     ustrelili tako rekoč vpričo žene in šestih nedoraslih otrok <pb n="030"/>
                     (Matija Škerbec: Rdeča zver, pijana krvi, II. del, Cleveland, 1951, str.
                     11-13). Škerbec je zapisal: »Križman je bil znan kot poštenjak in krščansko
                     misleč mož, bil je pa tudi znan kot vesten lovski čuvaj, ki je bil mnogokrat
                     lovskim tatovom za petami. To je seveda te zelo jezilo. Že za časa bivše
                     Jugoslavije bi se ga bili radi znebili, pa so se bali ‘očesa’ postave. Zdaj je
                     prišel čas zanje. Jugoslavije ni več, Italijani pa imajo drugih, hujših skrbi
                     dovolj in se za umor nepoznanega lovca ne bodo dosti brigali! Lovskim tatovom
                     so prišli komunisti ravno prav.« Toda ne le, da so Križmana ubili zato, ker so
                     divji lovci zdaj lahko izkoristili zmedo vojne, iz Dakijevega pisanja se vidi,
                     da so ga ubili tudi zato, ker jim je bil dobesedno na-poti. Ko so ga ustrelili,
                     so se laže nemoteno gibali (in ropali) po tistem območju.</p>
                  <p>S takšnimi umori so s sveta spravljali osebe, ki so jim bile tako ali drugače
                     napoti, z njimi so zastraševali okolico (komunisti so, če se je le dalo, pri
                     svojem delovanju ali vladanju uporabljali metode zastraševanja), in, ne
                     nazadnje, s takšnimi umori so si krepili vez med istomišljeniki (–bratje v
                     krvi«).</p>
                  <p>Franci Strle v omenjeni knjigi nadalje zapiše (str. 236): »Tretji je prišel na
                     vrsto mali trgovec in gostilničar Vinko Troha s Kozjega vrha pri Prezidu, ki je
                     odkrito grozil z izdajstvom, bil pa je tudi povezan s čuvajem ustaške zastave v
                     Čabru. Zato ga je rajonsko sodišče OF obsodilo na smrt.« </p>
                  <p>–Sodišče OF« ga je torej –obsodilo« na smrt zato, ker je »odkrito grozil z
                     izdajstvom« in ker je bil povezan z nekim »ustašem«. To so seveda - kot skoraj
                     vedno - prazne besede, brez navedbe konkretne krivde.</p>
                  <p>Strle: »Dakijeva ‘udarna grupa’ ga je obiskala 28. februarja 1942 ponoči. Res
                     je, da so Italijani tačas previdno čepeli v svojih utrdbah, zadeva pa se je
                     nevarno zapletla, ker se je partizanom postavila po robu izdajalčeva žena
                     Franjica. Ni bilo drugega izhoda kakor pokončati še njo, četudi to ni bilo
                     ukazano. Proti pravilom so se udarniki tamkaj založili še s hrano, zlasti z
                     mastjo in sladkorjem.« </p>
                  <p>Že na naslednji strani (237) Strle z opisom umorov nadaljuje: »V Igavas pri
                     Ložu so morali priti /Dakijeva ‘udarna grupa’; op. p./ ‘poravnat račun’ že s
                     Travne gore. Spotoma so v Smrekovcih odkrili in presenetili dotlej neznano četo
                     partizanov, ki se je imenovala Rakovška in ki se je šele zbirala. Zvečer 16.
                     marca 1942 so se z borci te čete spustili v Igavas; tu sta morala za izdajalsko
                     šopirjenje plačati z življenjem oče Franc Zigmund iz Igavasi 26, zakrknjen
                     pristaš Italijanov, in njegova hčerka Alojzija, predsednica ženske fašistične
                     zveze.« Spet nič konkretnega. Niti to ne, kako naj bi očitano »izdajalsko
                     šopirjenje« izgledalo. In, tudi če bi Alojzija Zigmund bila »predsednica ženske
                     fašistične zveze«, je od (dvojnega) umora naprej važno le to, kako sta umora
                     odmevala med prebivalstvom. Prav gotovo je vsak tak umor pri velikem delu
                     prebivalstva usodno trasiral odpor in kasneje tudi sovraštvo do komunistov in
                     partizanov.</p>
                  <p>Strle nadaljuje (str. 246): –1. aprila 1942 so bloški in velikolaški politični
                     delavci v gozdičku med vasema Boštetje in Naredi iz zasede pokončali
                     partizanskega beguna Janeza Murvija-Matevžka, ki je vohljal za Italijane.
                     Izdajalske naklepe so mu prekrižali prav med graditvijo novega skrivnega
                     taborišča v Mačkovcu. To si velja zapomniti zategadelj, ker je bil Stanko
                     Semič-Daki z letečo patruljo pogosto v gosteh pri teh političnih delavcih, prav
                     gotovo pa se je k njim zatekel takrat, ko so bili njegovi borci lačni in
                     utrujeni. Pravzaprav je to taborišče pozneje postalo izhodišče za bojne pohode
                     njegove patrulje.«</p>
                  <p>Strle (str. 252-253): »Manjša skupina Leteče udarne patrulje pod vodstvom
                     Jožeta Kamnikarja-Artija je že 10. aprila 1942 v gozdičku pri gradu Lisičje
                     čakala razvpito italijansko priležnico in izdajalko, ki bi morala tja priti na
                     sprehod z italijanskim tenentejem. Toda namesto njiju se je tam pojavila
                     množica karabinjerjev, zato Artijevi fantje niso tvegali napada. Previdno so se
                     oddaljili v gozd, zvečer pa so pohiteli ‘na obisk’ v ljubljansko predmestje
                     Rudnik. Na domu so zasačili bivšega orožnika Stanislava Trontlja in ga prijeli
                     skupaj z ženo Katarino. Trontelj je bil s tajnim belogardističnim poveljem
                     določen za komandanta bele garde, ki naj bi se osnovala na Galjevici. Za njim
                     je prišel na vrsto župnikov opričnik Jože Goli, ki je malo pred tem končal
                     posebno šolo katoliške akcije. Iskali o ga najprej na domu, nato so šli gledat
                     še v župnišče na Rudniku. Tudi tam so pretaknili vse, toda zaman - župnik Karol
                     Zajc ni hotel o njem nič vedeti. Tedaj je Janeza Kamnikarja-Matička prijelo, da
                     je šel pogledat še v veliki farovški dimnik, in glej ga zlomka: Goli je tičal
                     prav tam. Vse tri so zvezali in jih čez Barje odgnali proti Mačkovcu … «</p>
                  <p>1. aprila 1942 so partizane torej bolj kot Italijani zanimali ljudje, ki naj bi
                     vodili »belo gardo«. Prvič, te takrat še ni bilo, in drugič, prav s takšnim
                     morilskim početjem so jo ustvarjali.</p>
                  <pb n="031"/>
                  <p>Strle (str. 254): »Hiša v Lanišču štev. 18 - tu je prebivala izdajalka - je
                     bila pri peskokopu in le kakih tristo metrov pod gradom Lisičje, kjer je bilo
                     blizu sto Italijanov. Le malo dalje na spodnji strani pa je bil že omenjeni
                     italijanski bunker. Izdajalka se je počutila varno. Toda drzni borci Leteče
                     udarne patrulje so v noči na 18. april 1942 hišo obkolili, postavili varovalne
                     zasede proti Lisičju in Javorniku, nato pa vdrli v izdajalsko hišo. Pokončali
                     so Marijo in njeno mater Rozo Rupnik. Prva se je spečala z laškim poročnikom,
                     druga pa se je zadovoljevala z njegovim slugom.« </p>
                  <p>Morda je partizanska skupina, ki se je v prvi polovici leta 1942 zadrževala na
                     območju Mokrca, Mačkovca in Travne gore in ki je navedena v prvem delu tega
                     prispevka, prednjačila pred drugimi podobnimi partizanskimi skupinami drugod po
                     Dolenjskem, Notranjskem in Gorenjskem, toda šlo je le za odtenek razlikovanja.
                     Navedel sem le najhujše zločine te komunistično-partizanske druščine. S podobno
                     »politiko« so nastopali tudi drugod. Poglavje zase so seveda uboji
                     Varnostno-obveščevalne službe OF v Ljubljani, ki je bila pod najtesnejšim
                     vodstvom Komunistične partije Slovenije. </p>
                  <p>Vrhunec je to revolucionarno besnilo doseglo junija 1942. Edvard Kardelj, kot
                     nesporni ideolog in vodja revolucije je takrat opazil, da so z revolucionarnim
                     pobijanjem že zabredli tako daleč, da je to komunistom začelo zelo škodovati.
                     Ljudje so se začeli množično odvračati od njih, čeprav so do takrat mnogi
                     simpatizirali in podpirali tako imenovano Osvobodilno fronto, ki da se bori
                     proti okupatorju. Zato je ukazal sklic posvetovanja o tej problematiki, na
                     katerega so morali priti vsi pomembni voditelji partizanstva. Posvetovanje je
                     bilo na Cinku v Kočevskem rogu od 5. do 8. julija 1942. Ohranjeni so stenogrami
                     vseh pomembnejših govorcev na posvetovanju in iz njih vidimo, da tam pravzaprav
                     niso kritizirali svojega početja, temveč so ga zagovarjali in celo spodbujali.
                     Edina novost je bila le večja taktičnost in nekoliko manj okrutnih mučenj
                     žrtev. Toda ta »novost« je bila mnogo premalo. Poleg tega pa so v narodovo
                     tkivo zasekali že takšne rane, da situacije več ni bilo mogoče spremeniti in
                     rešiti - tudi če bi hoteli.</p>
                  <p>Samo leta 1942 so partizani pobili 20 družin (kriterij za družino mi je oče,
                     mati in vsaj eden od otrok), kar sem z datumi in imeni navedel v knjigi Zasuta
                     usta (str. 101-105).</p>
                  <p>Rubikon je bil že presežen. Počasi toda nezadržno se je oblikovala organizirana
                     in oborožena protireakcija krvavi revoluciji - protirevolucija. V tem prispevku
                     sem pozornost posvetil partizansko-komunističnim zločinom v prvi polovici leta
                     1942 na območju vzhodnega dela Notranjske. Toda poudariti je treba, da so se
                     podobni zločini takrat dogajali tudi na drugih območjih Notranjske in
                     Dolenjske, kjer so se pojavljale partizanske skupine. </p>
               </div>
            </div>
            <div type="div2" subtype="poem">
               <head>Na jugu</head>
               <docAuthor>France Papež </docAuthor>
               <lg>
                  <l>Vzdrhtel si v hladu temnega zelenja.</l>
               </lg>
               <lg>
                  <l>Tu so, moji emigranti</l>
                  <l> iz bogve katerih požganih vasi, </l>
                  <l> popotniki stoletja. </l>
                  <l>Do sem so prišli in tu ostali, </l>
                  <l> tudi svojim otrokom so rekli: </l>
                  <l>ostanite z nami! </l>
                  <l> Z leti so spoznali, da je tu zrak dober</l>
                  <l> – buen ayre – </l>
                  <l> da so trave užitne, lep trpežen </l>
                  <l> in da smo lahko … kot doma. </l>
               </lg>
               <lg>
                  <l>Tu čakajo zdaj, </l>
                  <l>zraščeni s svojimi domovi </l>
                  <l> v pampskem pesku – tu delajo, skrbé</l>
                  <l>in ustvarjajo </l>
                  <l> in kadar kdo od njih odide, </l>
                  <l>me stisne v grlu, </l>
                  <l> svetla tema juga mi zasenči oči; </l>
                  <l> nebo se stemni in dež udarja na okno – </l>
                  <l> silno začutim, </l>
                  <l>da sem na koncu sveta.</l>
               </lg>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Srečko Huth – Spomini in dokumenti</head>
               <docAuthor>Mirko Kambič</docAuthor>
               <div type="div3">
                  <pb n="032"/>
                  <p>Prijazni spremljevalci mojega slikovitega življenja so številni spomini. Eden
                     teh je izjemno vztrajen. Že dolgo me vabi in prosi, naj ne prepustim pozabi
                     svojih stikov z nekim sončnim človekom. Gre za kaplana Srečka Hutha, ki mu je
                     teklo življenje, javno delovanje in poslednja, mučeniška pot v kratkem obdobju
                     med leti 1907 in 1943. </p>
                  <p>Moji osebni spomini imajo drugačen časovni razpon. Gospoda Hutha sem spoznal
                     kot prijetnega sogovornika šele leta 1937 v Beli Krajini in kmalu potem me je
                     povabil na obisk k svoji mami na Gorenjskem, nato pa peš na Sv. Višarje. Moj
                     zadnji spominski žarek me je presunil maja 1999 ob dotiku novomašnega keliha
                     Srečka Hutha. Ta čudovito oblikovana sveta posoda, delo arh. Jožeta Plečnika,
                     me je prevzela kot simbol njegovega mučeništva. </p>
                  <p>Biografski zapis o Srečku Huthu je bil objavljen že leto po njegovi smrti v
                     knjižici »Kri mučencev«. Kratko je zapisano le to, da je na poti proti
                     Koprivniku za njim izginila vsaka sled. Šele pol stoletja pozneje je izšla
                     odmevna knjiga o žrtvah komunizma »Palme mučeništva«, kjer se je tančica
                     Huthove skrivnosti že začela odgrinjati. Tudi sam sem prispeval nekaj novih
                     informacij z opozorilom na pomemben arhivski vir, namreč na poročilo VOS z dne
                     1. novembra 1943. Decembra 1994 je izšlo v Zavezi pričevanje gospoda Roka
                     Aleša, ki je osebno poznal kaplana Hutha in zvedel za podrobnosti o njegovi
                     zadnji poti na Koprivnik. Njegovo pripoved sem ponovno preveril maja 1999.
                     Našel sem tudi izvirno fotografijo, ki predstavlja Srečka Hutha kot
                     novomašnika. Ta slika me je spodbudila, da sem si nabral še nekaj arhivskih
                     podatkov o družini, v kateri se je Srečko rodil.</p>
                  <p>To je, skupaj z nekaj slikami, vsebinski okvir tega mojega zapisa, ki bo lahko
                     služil za podlago obširnejši biografiji. </p>
               </div>
               <div type="div3">
                  <head>Peš na Sv. Višarje </head>
                  <p>Junija 1937 sem na klasični gimnaziji v Ljubljani uspešno opravil veliko
                     maturo. Razposajeno vesel, ker sem bil ustnega dela izpita oproščen, sem se
                     takoj vrnil v domačo vas Klošter in pomagal staršem pri poljskih opravilih. V
                     tistih dneh sem se prvič v življenju srečal z nasmejanim kaplanom Srečkom
                     Huthom, ki je bil redno zaposlen v Črnomlju, rad pa je spoznaval Belo krajino
                     tako, da je hodil peš iz kraja v kraj. Omenil je, da bo kmalu obiskal svojo
                     mamo v Podkorenu. Z veseljem sem mu pojasnil, da dobro vem, kje je to naselje
                     in kje so Rateče, da sva bila z bratom že na obisku pri župniku in pisatelju
                     Lavtižarju, da imam prosto železniško vozovnico po očimu, ki je delal na
                     postaji. In tako me je gospod Huth povabil, naj ga spremim in da bova šla morda
                     še na romanje proti Višarjam. </p>
                  <p>Prve dni meseca julija sva se znašla na vlaku, ki v hudi vročini in ob sajastem
                     dimu iz lokomotive na premog ter na trdih lesenih klopeh ni bil ravno luksus.
                     Na Jesenicah je gospod Huth skočil v neko postajno pisarno in se kmalu vrnil z
                     dovolilnicama za prehod državne meje ter za potovanje po Italiji. Vlak je
                     takrat vozil vse do Rateč, izstopila sva postajo prej, v Podkorenu. V lepi
                     enonadstropni vili blizu cerkve naju je sprejela prijazna, vendar tudi resno
                     zadržana mama. Spoznal sem še Srečkovo sestro Nušo, nekaj let mlajšo od njega.
                     Imela pa je svoje delo in svojo druščino, zato se za naju ni veliko zmenila.
                     Gospod Huth je izkazoval svoji mami veliko spoštovanje, meni pa je prijazno
                     naročil, naj ga v bodoče kličem po domače, naj mu rečem kar Srečko. </p>
                  <p>V lepem sončnem jutru 6. julija 1937 smo se po jutranji maši v podružnici sv.
                     Andreja in po dobrem zajtrku odpravili kar peš proti Ratečam. Pravim, da »smo
                     se«, saj je Srečko pridobil za romanje še bogoslovca Krista Štolcarja. Bil je
                     leto in pol mlajši od Srečka, miren in resen fant, toda prijeten sopotnik. Pri
                     prehodu državne meje nismo imeli težav. Dovolilnice so bile v redu, vsa naša
                     imovina pa je bila v planinskem nahrbtniku, kjer se je stiskalo ob ribjih
                     konzervah nekaj kosov domačega kruha. Onstran meje smo se zagledali v mogočen
                     vrh in severna ostenja Mangrta. Pri Fužinah smo zavili proti njegovemu
                     podnožju, kjer počivata v popolni tišini dve očarljivi jezeri, znani kot
                     Belopeški ali tudi Rateški ali Mangrtski jezeri. Srečko je vedel povedati, da
                     je ta del pokrajine, vse do bližine Trbiža, pripadal do konca prve svetovne
                     vojne Kranjski. Šele po vojni se je premaknila meja do Rateč, v našo škodo in
                     žalost. Dodal je še, da so Žabnice, onstran Trbiža, slovenska vas in da bomo
                     tam zavili navzgor proti Višarjam. </p>
                  <pb n="033"/>
                  <p>Od jezer smo se vrnili in ob železniški progi, ki je od leta 1870 povezovala
                     Ljubljano s Trbižem, prišli peš do tega mesteca, pa naprej po Kanalski dolini
                     do Žabnic. Tam nekje smo našli staro romarsko pot s severne strani Višarij,
                     verjetno po Višarskem grabnu. Strma, serpentinasta pot me je kmalu začela
                     utrujati, toda Srečko je bil veselo neugnan. Njegov obraz se mi je zdel lep in
                     prijazen, po postavi je bil krepak, toda gibčen, njegov korak pa poskočen.
                     Večkrat je obstal, da smo si malo oddahnili. Sprva sem rad pil vodo, ki je
                     žuborela iz pobočja ali iz korita, namenjenega žejnim romarjem. Potem me je
                     Srečko posvaril, da bremenim z vodo svoje srce in da bom še bolj utrujen .
                     Resno in z neko žalostjo je dodal, da je bil njegov oče navdušen planinec, da
                     pa je rad potopil svojo razgreto glavo v mrzlo studenčnico ali potok in da si
                     je s tem nakopal hudo obolenje. Sicer pa Srečko o svojih osebnih zadevah ni
                     govoril. Vedno je dajal prednost tekočim pogovorom in rad je prisluhnil
                     sogovorniku. </p>
                  <figure>
                     <graphic url="slike_z_33/z_33_14.png"/>
                     <head>Motiv iz Podkorena <name type="author"> </name></head>
                  </figure>
                  <p>Pozno popoldne smo precej utrujeni le prispeli do cerkve in hiš na Sv.
                     Višarjah. Srečko nam je takoj našel prenočišče, saj romarjev ta dan ni bilo
                     veliko. Zaspal sem kot ubit. V novi dan sem se zbudil kot prerojen. Srečko je z
                     vidnim veseljem opravil jutranjo mašo, z vso zbranostjo mu je ministriral
                     Kristo, jaz pa sem z radovednimi očmi ogledoval barvite slike, s katerimi je
                     sedem let prej okrasil notranjost cerkve slovenski slikar Tone Kralj. Na
                     klasični gimnaziji nas je profesor Gnjezda strokovno in obenem prijetno uvajal
                     v likovno umetnost, predvsem slovensko. Tista razstava v višarski cerkvi se mi
                     je zdela ob Srečkovem maševanju kot mala nebesa. </p>
                  <p>Po dobrem zajtrku, ki mu je dodal poseben apetit osvežujoč planinski zrak, sem
                     si v mali žepni koledarček, na prazno hrbtno stran za mesec julij, odtisnil
                     ovalni žig: »Monte Lussari-1972- Sv. Višarje«. Pripisal sem datum: »7. VII.
                     1937« in poprosil Srečka in Krista za lastnoročna podpisa. Dodal sem še svoje
                     ime. Po vseh življenjskih dogodkih, selitvah, zaporu, potovanjih in kupih vseh
                     vrst zapiskov, koledarčkov, revij in knjig se mi je na srečo ta listič iz
                     koledarčka za 1937 ohranil. In prav ob spominu na Srečka Hutha ga štejem za
                     izjemno dragocenost. </p>
                  <p>Z vrha nad cerkvijo smo privoščili svojim očem dolgo, radovedno ogledovanje
                     gorskih velikanov Zahodnih Julijskih Alp, predvsem Mangrta, Viša in Montaža.
                     Popoldne smo se začeli vsi trije spuščati po vzhodnem višarskem pobočju proti
                     Mrzli vodi, ob sotočju gorskega potoka istega imena in Jezernice, ki priteka iz
                     Rabeljskega jezera. Držali smo se večinoma steze, ubrali pa smo tudi nekaj
                     bližnjic po gozdni strmini. Ob tem spominu se še sedaj nasmehnem. Srečko je
                     nosil pristne irhovke, kratke kožnate planinske hlače, <pb n="034"/> čisto
                     nove, z lepimi okrasnimi gumbi in naramnicami. Rekel je, da so tako lepe hlače
                     za pravega planinca zunanja sramota, da morajo biti zdelane, zamaščene in
                     odrgnjene. Ko smo si ob kratkem počitku privoščili ribje konzerve, sva si
                     morala oba s Kristom obrisati mastne roke ob njegove nove hlače. V strmini,
                     kjer sem se jaz stoje lovil za drevje, se je Srečko hitro drsal navzdol po
                     zadnji plati in se potem ogledoval, če je dobil na irhovkah kaj odrgnin. </p>
                  <p>Ob Ziljici in njeni soteski smo bili kaj kmalu blizu Trbiža, nato pa smo s
                     športnim korakom hiteli mimo Bele Peči, Fužin, Mangrta na jugu do Rateč in
                     Podkorena. Z veselim smehom in glasnim zadovoljstvom smo posedli za pogrnjeno
                     mizo v domačiji Huthove mame. </p>
                  <p>Naslednji dan sem si še malo ogledal zanimivo naselje Podkoren, staro
                     Rasingerjevo domačijo, hiše in hišice, pokrite z lesenimi skodlami, cesto, ki
                     se vije na Korensko sedlo, dolino, kjer izvira Sava Dolinka, in za njo mogočne
                     vrhove Ponc. Srečko je ostal še nekaj dni doma, mene pa je vlak lahkotno
                     odpeljal v Ljubljano in naprej v Belo krajino. Zavedal sem se, da sem za vsa
                     lepa doživetja romanja na Višarje dolžan zahvalo Srečku Huthu. Njegova prisrčna
                     sproščenost je izvirala iz njegove harmonične osebnosti. Svojo vlogo pa je
                     imela njegova navezanost na gorsko naravo, prepričanje v lepoto duhovniške
                     službe in trdna, vendar uvidevna slovenska narodna zavest. Višarje je štel za
                     povezovalno točko vernikov treh različnih narodnosti in jezikov. </p>
                  <figure>
                     <graphic url="slike_z_33/z_33_15.png"/>
                     <head>Arh. J. Plečnik - Huthov kelih <name type="author">Mirko Kambič
                        </name></head>
                  </figure>
                  <p>Ob lepih spominih na Višarje bi dodal rad še nekaj besed o sopotniku Kristu
                     Štolcarju, z drugim imenom Kristijanu Stolbičarju. Ime si je namreč pozneje
                     spremenil, češ da zveni bolj slovensko. Rodil se je 1908 na Jesenicah, novo
                     mašo je imel leta 1938, leto po našem romanju na Višarje. Umrl je kot upokojeni
                     župnik 1985, pokopan pa je ob cerkvici v Podkorenu, prav tam, kjer smo začeli
                     naše romanje in se tudi razšli. Na istem pokopališču je grob in spomenik
                     Huthovih: Srečkove matere, sestre Nuše, pa tudi ime Srečka Hutha je vklesano,
                     čeprav še sedaj ne vemo, kje naj bi bil njegov grob. Tisti, ki so Srečka leta
                     1943 ubili, mu celó groba niso privoščili. </p>
                  <p>Prav je, če omenim še Kristovega brata Darka Štolcarja, ki živi na Gorjah pri
                     Bledu. V telefonskem pogovoru z njim marca 1999 sem slišal nekaj njegovih
                     spominov na Srečka Hutha. Spoznal ga je nekoč na Kredarici, kjer je Srečko
                     maševal še v prvotni Aljaževi kapelici. Pozneje sta naredila skupaj nekaj lepih
                     planinskih izletov, tako na Sleme, na Mojstrovko in na Prisojnik. Skupaj sta
                     prepotovala, nekaj z vlakom, še več pa peš dober del Koroške, vse do Velikovca.
                     Večkrat sta bila skupaj gosta župnika Lavtižarja v Ratečah. Darko ima še danes
                     Srečka Hutha za naravno sproščenega in zelo družabnega človeka, ki je bil
                     široko razgledan in zelo dobrohoten. </p>
               </div>
               <div type="div3">
                  <head>Novomašna fotografija </head>
                  <p>Obraz Srečka Hutha se mi je po toliko letih nekoliko zabrisal in ostal je le
                     vtis. Zato sem si močno želel, da bi našel kje njegovo fotografsko podobo.
                     Izjemno veselje me je navdalo marca 1996 na bolšjem sejmu starin v Ljubljani,
                     tam za Prešernovim spomenikom. Pregledoval sem nek spominski album in oko se mi
                     je nenadoma ustavilo na izvirni fotografiji razgledniškega formata v rjavem
                     tonu. V hipu sva se zagledala s Srečkom iz oči v oči, on na sliki negiben, jaz
                     od presenečenja skoraj brez diha. Tiho sem zaklical: »Srečko!« Sliko sem hitro
                     odkupil, odhitel domov in se v posebni zbranosti posvetil ogledovanju motiva.
                     Čustvo spoštovanja in veselja sem ugasil, da bi ostal le nepristranski analitik
                     tega zame zgodovinskega dokumenta. </p>
                  <figure>
                     <graphic url="slike_z_33/z_33_16.png"/>
                     <head>Sv. Višarje (1921) <name type="author"> </name></head>
                  </figure>
                  <p>Hitro sem ugotovil, da so to fotografijo že uporabili, vendar le kot izrez iz
                     celotnega motiva, le Srečkov obraz kot portret, tiskan v brošuri Kri mučencev
                     in v knjigi Palme mučeništva, obakrat v šibkem rastrskem tisku. Izvirna
                     fotografija pa predstavlja Srečka, ki drži v roki svoj umetniško izrezljani
                     novomašni križ. Na njegovi desni sedi njegova mati, v izbrani temni obleki, z
                     ogrlico okrog vratu in z nekim lepim odlikovanjem na prsih. Na levici sedi
                     Srečkova sestra Nuša, v beli obleki in s prijaznim pogledom. </p>
                  <p>Dragoceni so podatki na hrbtni strani fotografije. S peresnikom je zelo
                     čitljivo zapisano: »Jožetu v spomin! Srečko Huth – novomašnik – gorjanski
                     kaplan – Radovljica, 12. julija 1931 – Gorje, 20. novembra 1931.« Ta izvod
                     svoje slike je Srečko poklonil zelo verjetno Jožefu Pogačarju, ki se je rodil
                     leta 1912 v Krnici pri Zgornjih Gorjah. Umrl je kot duhovnik 1977 na Tirolskem.
                     Srečkova novomašna fotografija je skrbno delo ateljejskega fotografa. Imena na
                     sliki ni, možno pa je, da gre za radovljiškega fotografa Vengarja. </p>
                  <p>Srečko Huth je upodobljen tudi na skupinski fotografiji ljubljanskih
                     novomašnikov, ki so bili posvečeni 5. julija 1931. O tem je poročal časopis
                     Slovenec, med drugim da bo imel g. Srečko Huth novo mašo v Radovljici 12.
                     julija <pb n="036"/> in da bo imel slavnostni nagovor profesor Jakob Kotnik. Ta
                     skupinska fotografija je bila malo pozneje natisnjena v Ilustriranem Slovencu.
                     Srečko sedi v prvi vrsti, desno ob spiritualu dr. Cirilu Potočniku. </p>
               </div>
               <div type="div3">
                  <head>Družina Huthovih</head>
                  <p>Novomašna fotografija me je spodbudila, da sem poiskal nekaj čisto novih, za
                     Srečkovo biografijo dovolj pomembnih podatkov o družinskih koreninah. </p>
                  <p>Dne 16. novembra 1905 sta se v podružnični cerkvi v Podkorenu, ki spada v
                     župnijo Kranjska gora, poročila Alojzij Hut, rojen 1871 v Sv. Ožboltu ob Dravi,
                     in Mihaela Rasinger, rojena 1863 v znani družini Rasinger v Podkorenu. Ženinov
                     oče je bil Karol Hut, mati pa Ana, rojena Cerar. Nevestin oče je bil Mihael
                     Rasinger, mati pa Marija, rojena Golob. V poročni knjigi je zapisano ime Hut
                     brez črke h, torej po izgovorjavi. V Srečkovih dokumentih pa je dosledno
                     zapisano: Huth. V dokumentih Varnostno obveščevalne službe (VOS), ki je Srečka
                     zasledovala, mučila in ubila, pa najdemo oblike: Hud, Hut in Hutt. </p>
                  <p>Oče Srečka Hutha je bil finančni komisar. Od leta 1901 je imel domovinsko
                     pravico v Ljubljani, vse do leta 1904, ko se je preselil v Radovljico. Tu sta
                     imela po poroki z ženo stalno bivališče in kot prvi otrok se jima je rodil
                     Srečko, vendar ne v Radovljici, temveč v porodnišnici v Ljubljani, 9. junija
                     1907. </p>
                  <p>Srečko je začel svoj gimnazijski študij v Kranju ob koncu prve svetovne vojne,
                     v šolskem letu 1917/18. Veliko maturo je opravil 1926. V rubriki spričevala je
                     zapisano, da mu je oče Alojzij umrl v Radovljici, datum smrti pa ni naveden.
                     Čas tik po vojni in dom brez očeta Srečkovemu učenju ni bil naklonjen, zato so
                     njegove ocene bolj skromne, z izjemo ocen za vedenje, verouk, prirodopis,
                     nemščino in za prostovoljni predmet, za slovensko stenografijo. Na teološko
                     fakulteto v Ljubljani se je vpisal jeseni 1926, novo mašo sem že prej omenil </p>
                  <p>Drugi otrok Huthovih je bila hčerka Ana Milena, po domače Nuša, rojena v
                     Radovljici 16. junija 1910. Postala je učiteljica in nekaj časa je poučevala
                     tudi v Srednji vasi v Bohinju. Mnogo pozneje je bila vzgojiteljica v Domu
                     Gradbenega šolskega centra v Ljubljani. Ob nekem bežnem srečanju na cesti mi je
                     rekla, da točno ve za ime tistega, ki je mučil in ubil njenega brata Srečka.
                     Njegova smrt jo je težko prizadela. Nuša je bila poročena, vendar ni imela
                     otrok. Umrla je leta 1969 in našla svoj <pb n="037"/> počitek ob mami, ki je
                     umrla že leta 1949. Ni mi znano, kdaj so se Huthovi preselili iz Radovljice v
                     svojo novo hišo na parceli Rasingerjevih v Podkorenu. To je hiša, v kateri sem
                     spoznal Srečkovo mamo in sestro leta 1937. Hiša še sedaj stoji, vendar je
                     prešla v roke novih lastnikov. </p>
               </div>

               <div type="div3">
                  <head>Novomašni kelih Srečka Hutha </head>
                  <p>Prijazna gospa Ana Zaletel iz Radovljice, ki ima veselje do umetnosti in rada
                     slika na steklo, mi je marca 1999 omenila, da ji je ime Srečka Hutha dobro
                     znano in da je njegov novomašni kelih še nekje ohranjen. Dodala je še, da je
                     bil Huthov kelih narejen po zamisli ahitekta Plečnika. </p>
                  <p>Pot do odkritja tega, kar je bilo drugim že znano, je bila potem tudi zame
                     lahka. Obrnil sem se kar na prijaznega prijatelja in kolega, umetnostnega
                     zgodovinarja, ravnatelja Arhitekturnega muzeja v Ljubljani, dr. Petra Krečiča.
                     Povabil me je na obisk in mi 23. marca 1999 podaril izvod razkošne knjige
                     »Plečnikovi kelihi«, v kateri je krasno upodobljen in opisan tudi Huthov kelih,
                     kar je sedaj uradno ime za ta Plečnikov izdelek. Stroki pa ni bilo znano, da
                     gre za kelih mučenca. </p>
                  <figure>
                     <graphic url="slike_z_33/z_33_17.png"/>
                     <head>Sv. Višarje - Notranjost - Poslikal Tone Kralj <name type="author"
                        > </name></head>
                  </figure>
                  <p>Huthov kelih si je že našel pot na domače in mednarodne razstave. V omenjeni
                     knjigi ima svojo mednarodno razsežnost tudi jedrnato besedilo v slovenščini,
                     francoščini in italijanščini, kratek tehnični opis in odlične barvne
                     reprodukcije. Huthov kelih bo ponovno razstavljen konec leta v Narodni galeriji
                     v Ljubljani. Dovolili so mi, da sem si ga ogledal in si naredil priložnostni
                     fotografski posnetek. </p>
                  <p>Huthovem kelihu je posvetil posebno pozornost že leta 1935 umetnostni
                     zgodovinar dr. France Stele. V reviji Mladika je objavil razpravo »Sodobna
                     evharistična umetnost« in s primerjavo treh kelihov, tudi s slikami, opozoril
                     na raznolikost Plečnikovih zamisli, od klasično preprostih do razkošnih, kot je
                     kelih kaplana Hutha, na katerega merijo Steletove besede: »V svojem lepotnem
                     stremljenju se (Plečnik) naslanja predvsem na smotru ustrezno obliko in naravno
                     lepoto gradiva, ki jo olepšuje samo še z dodatkom dragocenih plemenitih
                     kamnov.« </p>
                  <p>Skoraj šestdeset let pozneje je odkril dr. Krečič v strokovni analizi Huthovega
                     keliha zanimivo primerjavo: »Umetnik je ustvaril kar dramatični kontrast med
                     površinami, misel, ki je pozneje našla na fasadi Narodne in univerzitetne
                     knjižnice še svojo veliko arhitekturno različico.« </p>
                  <p>Novomašni kelih Srečka Hutha je dobil z <pb n="038"/> njegovo smrtjo novo,
                     duhovno dimenzijo. Kot otipljiva likovna umetnina je postal simbol moralne
                     zmage nad nasiljem, ki krši osnovne človekove pravice. </p>
                  <p>Nehote bi se lahko še vprašali, od koga je prejel Srečko tako lep kelih, delo
                     tako znanega mojstra Plečnika. Odgovor najdemo v napisu na spodnjem delu
                     podstavka ali stalca. Tu je vrezano sporočilo, da so kelih poklonile Srečku
                     njegova mati ter gospe Erna Oman, Katarina Drof ter Polonca Fatur dne 12. 7.
                     1931. Za sedaj le domnevam, da je Srečko svoj edinstveni kelihi hranil med
                     vojno pri svoji materi v Podkorenu. Po njegovi smrti ga je verjetno sama
                     izročila v cerkveno varstvo. </p>
               </div>
               <div type="div3">
                  <head>Usodna pota </head>
                  <p>Z začetkom druge svetovne vojne se je neštetim Slovencem speljala življenjska
                     pot v neznano, usodno bodočnost. Ta usodnost je bila zajeta v dvojnosti, ki je
                     bila tudi uradno neštetokrat poudarjena, izgovorjena, zapisana in s spomeniki
                     ovekovečena: »narodnoosvobodilni boj in revolucija«. Torej, ne le vojna, tudi
                     revolucija!</p>
                  <p>Srečko Huth je bil katehet v Šentvidu pri Ljubljani. Nemci so gorenjske
                     duhovnike večinoma pregnali, nekaj pa se jih je pravočasno umaknilo v kraje, ki
                     si jih je z okupacijo prilastila Italija. Kaplan Huth je dobil začasno
                     dušnopastirsko postojanko v okolici Šentjošta, najprej na podružnični cerkvi na
                     Planini, potem na Betajnovi. Zaradi bližine razmejitvene črte so se začeli za
                     domačine kruti časi. Nazorno jih je opisal Janko Maček v članku »Domačije pod
                     zvonom sv. Lenarta« v Zavezi 1995. Omenja tudi Srečka Hutha, ki je v tistih
                     nevarnih dogajanjih opravljal duhovniška dela in kmalu postal tarča
                     levičarskega ekskluzivizma v OF. Neke julijske noči 1942 si je komaj rešil
                     življenje. V začetku leta 1943, po drugih virih že na božič 1942, je kaplan
                     Huth tvegal, da ga ujamejo Nemci. Odšel je namreč k svoji materi v Podkoren in
                     si od tam ustvaril možnost za delovanje, zlasti na jeseniškem in bohinjskem
                     dušnopastirskem področju. Že od mladih nog vajen hoje in obenem pri najlepših
                     letih svojega življenja, poln duhovniške vneme, je bil kot rojen za takšen stik
                     z verniki v župnijah brez duhovnika. </p>
                  <figure>
                     <graphic url="slike_z_33/z_33_18.png"/>
                     <head>Črni vrh nad Polhovim Gradcem <name type="author">Mirko Kambič
                        </name></head>
                  </figure>
                  <p>Toda Srečko je hodil med Scilo in Karibdo. Nevarna mu je bila nemška
                     okupacijska oblast, ki ga je tolerirala zaradi vernikov in strogo
                     dušnopastirskega delovanja. Še bolj <pb n="039"/> nevarna pa mu je začela
                     postajati Varnostno obveščevalna služba – VOS OF, ki je imela svoje položaje
                     nad Jesenicami in v Bohinju. Srečko jim je postal kot duhovnik na njihovem
                     revolucionarnem terenu popolnoma odveč, kot premični dušni pastir pa skrajno
                     sumljiv. Jeseniška VOS, ki je začela izvajati krute umore nad Slovenci, je s
                     posebnim pismom že 21. avgusta 1943 naročila sodelavcem VOS v Bohinju, naj
                     opravijo s Huthom kot domnevnim organizatorjem »bele garde«. Iz njega naj
                     skušajo izvabiti imena drugih duhovnikov. </p>
                  <figure>
                     <graphic url="slike_z_33/z_33_19.png"/>
                     <head>Novomašnik Srečko Huth, mati Mihaela in sestra Nuša <name type="author"
                        > </name></head>
                  </figure>
                  <p>To so zgodovinska dejstva, ki temeljijo na arhivski dokumentaciji o delovanju
                     VOS OF in na literaturi, ki je izšla še pod partijskim režimom. Tako je v
                     dokumentu VOS okrožja Jesenice z dne 13. januarja 1944, štev. 5/44 zapisano:
                     »Pošiljam seznam vseh izdajalcev, ki so bili justificirani od meseca septembra
                     dalje … « Poimensko je navedenih deset žrtev, od katerih je bil le eden Nemec,
                     kar devet pa Slovencev. Ta seznam žrtev obsega le umorjene v Bohinju. In kot
                     četrti po vrsti je naveden Srečko Huth, duhovnik, rojen 9. 6. 1907 v Ljubljani.
                     Zapisano je še: »Z ozirom na pismo od OK VOSa Jesenice z dne 21. avgusta 1943
                     je bil likvidiran 19. oktobra 1943.« </p>
                  <p>S tem uradnim arhivskim dokumentom je potrjena nasilna smrt kaplana Srečka
                     Hutha v Bohinju. Dolgo časa pa je ostala njegova smrt zapečatena skrivnost.
                     Bila je tudi spretno načrtovana, da bi izginila vsaka sled za priljubljenim
                     duhovnikom Skrivnostno izginotje pa je bila le premočna vaba za upravičeno
                     ljudsko radovednost. Kljub nevarnosti pozvedovanja se je marsikaj razvedelo.
                     Toda vse to govorjenje še ni pomenilo dokazljive resnice o celotnem poteku
                     Srečkove tragedije. </p>
                  <p>Verjetno je bil zgodovinar Jože Dežman po slovenski osamosvojitvi prvi
                     znanstvenik, ki je opozoril javnost na dokument o Huthovi smrti. V svoji
                     strokovni razpravi »Ljudska sodba«, objavljeni v reviji Borec januarja 1994,
                     navaja usodo duhovnika Srečka Hutha in le na kratko povzame dokument iz leta
                     1943, zaključi pa, da so ga usmrtili »po hudem mučenju«. </p>
                  <p>Na podlagi citirane opombe v razpravi sem se obrnil na takratni arhiv
                     Ministrstva za notranje zadeve in dobil sem fotokopijo omenjenega dokumenta iz
                     leta 1943, da bi lahko besedilo strokovno analiziral in pravilno povzel za
                     objavo. </p>
               </div>
               <div type="div3">
                  <head>Nekoč strogo zaupni dokument</head>
                  <p>Za ta moj zapis o Srečku Huthu bi bilo <pb n="040"/> navajanje celotnega
                     besedila nekoč tajnega dokumenta preobširno. Zato sem skušal objektivno navesti
                     le skico dogajanja tistih dveh usodnih dni v okolici Koprivnika v Bohinju. </p>
                  <p>Posvetimo se sedaj vsebini izvirnika: »Poročilo št. 16 – Na položaju 1. 11.
                     1943.« Poslal ga je sekretar OF za rajon I. Bohinj, namenjeno je bilo tovarišu
                     S. Z. na Okrožni komisiji VOS Jesenice. </p>
                  <p>Najprej zvemo, da je bil Srečko Huth, duhovnik, zajet 18. oktobra in likvidiran
                     naslednji dan, 19. oktobra 1943. </p>
                  <p>VOS je vedel za uro, ko naj bi Huth prišel na Koprivnik. Dva partizana,
                     preoblečena v nemško uniformo, sta Hutha zajela na cesti iz Jereke na
                     Koprivnik. S tem je VOS zabrisal sled. Sam Huth, ljudje in Nemci naj bi ostali
                     v negotovosti, kaj se je dogodilo. S to negotovostjo so skušali zmesti Hutha,
                     ki so ga potem zasliševali. »Med zasliševanjem smo igrali pravzaprav nekak
                     cirkus,« piše tovariš E. in s tem priznava, da je bil osebno navzoč. Šlo je za
                     to, da bi tudi z zvijačo kaj zvedeli. Huth je izpovedal običajne stvari: da
                     prenočuje v Bohinjski Bistrici v hiši Nikolaja Sodje, da sta dve materi iz vasi
                     Kamnje dali za maše, da bi ostala njuna sinova, ki sta odšla v partizane,
                     verna. Povedal je, da skrbi za župnije, kjer manjka dvajset duhovnikov, da je
                     delavnih le še pet mlajših. VOS je hotel zvedeti za imena teh petih. »To so
                     tisti organizatorji, za katere si hotel vedeti imena. Imen teh nismo mogli
                     izvedeti, « je zapisano v poročilu, z dodatkom, da je Huth nevede omenil le ime
                     duhovnika Hitija, ki naj bi bil nekje blizu Kranja ali Škofje Loke. </p>
                  <p>Sledi zelo pomemben stavek poročila: »Palica mu ni v nobenem primeru mogla biti
                     v pomoč pri njegovih izpovedih. S silo ni povedal prav ničesar, le na koncu je
                     blebetal o Torkarju in Sodji, vendar pa tako nerazločno, da nismo mogli
                     pravilno razumeti.« </p>
                  <p>Tu je dovolj jasno povedano, da so Srečka mučili do onemoglosti. Besedo
                     »palica« razumemo lahko dobesedno, torej kruto pretepanje. Lahko pa pomeni tudi
                     še hujši način mučenja. Poročevalec omenja kot zanimivost zaslišanja tudi to,
                     da se je eden navzočih izdajal za tistega partizana, za katerega je dala
                     njegova mati iz Kamenj za mašo. Ta partizan T. pa je bil med zaslišanjem Hutha
                     nekje drugje. Huth je v prepričanju, da ima pred seboj tega fanta, ki je
                     študiral v Škofovih zavodih v Šentvidu, naročil, naj sporoči mami v Podkoren in
                     škofu Rožmanu, če ga bodo ustrelili. Poročevalec ne pove, kako so Huthu vzeli
                     življenje. Iz nekega drugega pričevanja vemo, da so mu pripravili hujšo smrt,
                     kot bi bil strel. </p>
                  <p>Izjemno dragocen je zadnji del Poročila št. 16. Ob vsem krutem »cirkusu« nam je
                     pisec nehote poskrbel za uradni dokaz, kot priča v živo, da pri Srečku Huthu
                     niso našli nič vojaškega, nič političnega gradiva. Prav nasprotno! V neki svoji
                     čudni radovednosti ali v nezavedni želji po olajšanju zaradi zločina je
                     zapisal: »Razen obleke smo mu zaplenili tudi aktovko s precej zanimivimi
                     stvarmi. V nji je bilo mašno vino, jesenski del brevirja, posodice s svetim
                     oljem, cela vrsta malih hostij, ter nekaj velikih. Vijoličasta štola za spoved,
                     rožni venec, števec na pritiskanje, ter nekaj dokumentov. Kadar je vršil
                     spoved, je imel v rokah števec, da je vedel koliko jih je bilo pri spovedi.
                     Kadar je obhajal, je pritiskal nanj ministrant.« </p>
                  <p>Toliko opevana VOS je znala biti torej zelo kruta. Srečka Hutha je med
                     zasliševanjem mučila, ga ubila in končno oropala oblačil, mašniške opreme in
                     celo hostij, namenjenih otrokom, prvoobhajancem na Koprivniku in v Bohinjski
                     Srednji vasi, v obeh župnijah isti dan. </p>
                  <p>Poročevalec končuje z obvestilom, ki nas nehote spomni na Golgoto. Tako pravi:
                     »Par dni potem, ko se je izvedelo naokoli, da ga je zmanjkalo, sta prišli dve
                     ženski. Mogoče, da je bila ena njegova mati, a druga pa je bila žena nekega
                     Bohinca iz Jesenic in sta povpraševali v tej zadevi.«</p>
                  <p>Glede mučenja Srečka Kutha in njegove smrti na Koprivniku 18. in 19. oktobra
                     1943 imamo še neko zelo pomembno dopolnilo. Gospod Rok Aleš je slišal iz ust
                     svojega nečaka, ki je bil član jeseniške VOS, kratko in pretresljivo pripoved.
                     »Zadnjič so ga (Hutha) naši aretirali, ko je šel maševat na Koprivnik. Domačin
                     ga je peljal iz Bohinja na kmečkem vozu. Iz zasede sta ju ustavila dva
                     partizana, oblečena v gestapovsko uniformo. Hutha sta aretirala, kmetu pa
                     ukazala domov. Potem so ga obesili na drevo, spodaj zakurili in ga spuščali v
                     ogenj. Bil je že ves opečen, pa ni hotel ničesar priznati.« </p>
                  <p>O tej izjavi sem se hotel prepričati osebno in neposredno. Pred kratkim, 13.
                     maja 1999, sem gospoda Aleša obiskal in mu pokazal njegov v Zavezi objavljeni
                     tekst iz leta 1994. Potrdil je, da ga je prebral in da soglaša z mojo ponovno
                     objavo. To svoje soglasje mi je potrdil tudi pisno. Ponovno mi je povedal, da
                     je kateheta Srečka Hutha spoznal v Šentvidu še pred začetkom vojne in da so ga
                     tam imeli vsi radi. Spominja se, da je Srečko maševal decembra 1941 na Šmarni
                     gori in to na skrivaj, <pb n="041"/> ker se je moral skrivati pred Nemci, potem
                     pa tudi pred partizani. Že po koncu vojne je šel Aleš k svojemu znancu na
                     Koprivnik. Želel je preveriti pripoved svojega nečaka, ki je bil že mrtev. </p>
                  <figure>
                     <graphic url="slike_z_33/z_33_20.png"/>
                     <head>Jesenice na Gorenjskem <name type="author"> </name></head>
                  </figure>
                  <p>Februarja 1945 je padel pod nemško kroglo ali pa je morda naredil samomor. Kar
                     je Aleš zvedel na Koprivniku, je bilo vse že objavljeno v Zavezi. Med drugim je
                     zapisano o Huthu: »Tisti, ki ga je pobil, se je hvalil, kako ga je na koncu
                     usekal s krampom po glavi.« To je povedal Alešu moški, ki je kot otrok oktobra
                     1943 čakal na prvo obhajilo. Potrdil je tudi govorico, da so Hutha mučili z
                     ognjem. </p>
                  <p>Prvotna skrivnost o Huthovem izginotju se je spremenila v trdno dokazano
                     zgodovinsko dejstvo. Zavestno se odpovem iskanju krivcev, ker so imena
                     preprosto že znana. Odkriva jih razen prič in številnih pripovedi sama arhivska
                     dokumentacija, skupaj z že objavljeno publikacijo o razvoju in delovanju VOS OF
                     Slovenije v letih 1941–1944, kjer imamo imena in celo fotografije nekaterih
                     takratnih akterjev. Bistveno je, da je šlo za organizirano skupino pod vodstvom
                     partije, z geslom o rušenju starega družbenega sistema, z revolucijo. Številne
                     podrobnosti o delu VOS je nadvse odkrito in zanimivo naštel zgodovinar Dežman v
                     že citirani številki revije Borec. Ime tega in onega akterja v Huthovi
                     tragediji pa bi posredno našli tudi v zanimivi knjigi Mileta Pavlina »V ognju
                     in snegu«, ki je izšla v drugi, razširjeni izdaji leta 1981. Avtor podrobno
                     opisuje zelo hud poraz 3. bataljona Prešernove brigade, ki je terjal nad 70
                     mrtvih borcev. To se je zgodilo na Pokljuki, malo nad Koprivnikom, 15. decembra
                     1943, torej le dva meseca potem, ko se je VOS krvavo znesel nad Srečkom Huthom.
                     Po porazu partizanov je nastal hud spor znotraj partijskega vodstva, krivdo pa
                     so valili tudi na bohinjski VOS in terence, da bataljona niso pravilno
                     namestili in zaščitili. </p>
                  <figure>
                     <graphic url="slike_z_33/z_33_21.png"/>
                     <head>Koprivnik v Bohinju <name type="author">Janko Ravnik </name></head>
                  </figure>
                  <p>Huthova tragedija in poraz celega bataljona sta bila tragična dogodka, povezana
                     tako s komponento kraja in časa kot z akterji, ki so bili kruti, pa obenem
                     neuki, kot pravi zgodovinar Dežman in še dodaja, da so »kasneje doživljali hude
                     zdravstvene, predvsem duševne stiske«. Mi pa lahko presojamo Huthovo mučeniško
                     smrt po sodobnem mednarodnem <pb n="042"/> pravu, po štirih ženevskih
                     konvencijah, ki navajajo, kaj so zločini proti človeštvu in vojni zločini, ki
                     ne zastarajo. Med prepovedanimi postopki se izrecno omenja: »ogrožanje
                     življenja in nasilje nad osebno nedotakljivostjo, kar velja zlasti za kakršen
                     koli umor, pohabljenje, okrutnost in mučenje«. Tako je zapisal Gorazd Bohte v
                     Delu z dne 3. maja 1999. </p>
                  <p>Slovenska Cerkev ima trdno osnovo za postopek, da se duhovniku Srečku Huthu
                     tudi javno prizna čast mučeništva. </p>
               </div>
               <div type="div3">
                  <head>Viri in litaratura</head>
                  <p>– Poročna matična knjiga, Kranjska gora, 1905, zap. št. 11: Alojzij Hut in
                     Mihaela Rasinger. – Rep. Slovenija, Upravna enota Jesenice, Oddelek za upravne
                     notranje zadeve. </p>
                  <p>– Zgodovinski arhiv Ljubljana, Mesto Ljubljana–domovinski oddelek, LJU 500, šk.
                     76 (Huth Alojzij, Srečko, Ana). </p>
                  <p>– Zgodovinski arhiv Ljubljana, Enota za Gorenjsko, Kranj (Gimnazija Kranj,
                     zapisnik o višjih teč. izpitih, Srečko Huth, 1925/26). </p>
                  <p>– Arhiv republike Slovenije, gradivo MNZ, 301/44: Arhiv VOS za okrožje
                     Jesenice, rajon Bohinj. </p>
                  <p>– Jože Dežman, Ljudska sodba. Revija Borec št. 526–528, januar 1994, str.
                     149–201. – S. H. (Srečko Huth), str. 186–187. </p>
                  <p>– Irena Mrvič, Zbornik fotografskih dokumentov o razvoju in delovanju VOS OF
                     Slovenije 1941–1944. Ljubljana 1984. </p>
                  <p>– Mile Pavlin, V ognju in snegu. Ljubljana 1963 (1. izdaja), 1981 (2. izdaja). </p>
                  <p>– Kri mučencev. Ljubljana 1944. Ponatis 1990 (S. Huth: str. 60–61). </p>
                  <p>– A. Pust, Z. Reven, B. Slapšak, Palme mučeništva. Celje 1994 (1. izdaja). S.
                     Huth: str. 112–113. </p>
                  <p>– Šematizem Ljubljanske nadškofije, Ljubljana 1993. </p>
                  <p>– France Stele, Sodobna evharistična umetnost. Revija Mladika (Celje) 1935,
                     str. 203 sl. </p>
                  <p>– Peter Krečič (et al.) Plečnikovi kelihi. Ljubljana 1993. </p>
                  <p>– Ilustr. Slovenec, 18. 7. 1931, str. 238. </p>
                  <p>– Tine Velikonja, Zapozneli takti revolucije. Zaveza, 1994, št. 15, str. 29–31
                     (Pripoved Roka Aleša). </p>
                  <p>– Janko Maček, Domačije pod zvonom sv. Lenarta. Zaveza, 1995, št. 19, str.
                     10–20. </p>
                  <p>– Gorazd Bohte, Vojni zločini in zločini proti človeštvu. Delo, 3. maja 1999,
                     str. 6. </p>
               </div>
            </div>
         </div>

         <div type="div1">
            <head>Pripovedi</head>
            <div type="div2">
               <head>Osvoboditev</head>
               <docAuthor>Marija Lah </docAuthor>
               <div type="div3">
                  <pb n="043"/>
                  <p>Spominjam se pomladi leta 1945. Bila je tako topla, da je bolj spominjala na
                     začetek poletja kot na pomlad. Stanovali smo v enodružinski hiši za Bežigradom,
                     nasproti Stadiona. Bili smo samo trije družinski člani: atek, mami in jaz. Bila
                     sem dijakinja, v petnajstem letu, deklica kot toliko drugih. </p>
                  <p>Prve dni maja so se začele valiti po Vodovodni cesti množice beguncev iz
                     Dolenjske. Bile so to dolge kolone vozov, ki so jih vlekli konji, pa tudi voli
                     in krave. Večina žensk, moških in otrok je šla kar peš. Nosili so svoje skromno
                     imetje, nekateri pa so vse skupaj naložili na kmečke vozove. S strahom in grozo
                     sem vse to spremljala z okna, še z večjim strahom pa sem pričakovala atkovo
                     odločitev, da se bomo tej karavani pridružili tudi mi; vendar te odločitve ni
                     bilo. </p>
                  <p>Jutro devetega maja je bilo jasno in sončno. Z atkom sva šla z ročnim vozičkom
                     na šišensko železniško postajo, kjer je nemška vojska pustila »konjske
                     konzerve«. To je bila posušena ovsena slama, med katero je bilo še kar nekaj
                     zrnja ovsa. Naložila sva to na voziček, saj je še kako prav prišlo za hrano
                     kokošim, ki smo jih redili, da smo ob pomanjkanju hrane imeli vsaj kakšno
                     jajce. Kokoške so se te prehrane tako razveselile, da so neutrudno brskale po
                     slami za zrnjem. </p>
                  <p>Na poti domov sva srečala moškega na kolesu v zelenorjavkasti uniformi, ki je
                     pozdravil: »Zdravo, tovariš!« Atek je odzdravil samo »Zdravo«. To je bil prvi
                     partizan, ki sem ga videla. Tako tuje mi je zvenela beseda tovariš. Bila sem
                     pač vajena nazivov gospod, gospa in gospodična. Nazivov tovariš-tovarišica
                     nikoli nisem prav osvojila in uporabljala. Kasneje, če se je le dalo, sem jih
                     izpuščala. Najtežje mi je bilo v šoli. Zame je bil profesor predstojnik,
                     vzgojitelj in avtoriteta. Sošolke pa so imele svoja imena in verjetno bi me
                     začudeno gledale, če bi jim dodala še »tovarišico«. S temi imeni so nas pozneje
                     v šoli obdelovali skojevci, zlasti na sestankih. To pa je že pomenilo
                     zgrinjanje temnih oblakov. </p>
                  <p>V tistem času so bile ulice in ceste za Bežigradom še makadamske in povsod je
                     bilo polno prahu, ker že dolgo ni deževalo. Domov sva prišla vsa prašna. </p>
                  <p>Po vseh hišah so začeli krasiti okna, balkone, vrata z zelenjem in cvetjem ter
                     z zastavami z rdečo peterokrako zvezdo. Te zastave so se pojavljale predvsem na
                     stavbah, na katerih so se ob izbruhu vojne 1941. leta šopirile rdeče zastave s
                     kljukastim križem. Takrat še nisem vedela, koliko skupnega imajo te zastave.
                     Oboje so predstavljale totalitarna sistema. </p>
                  <p>Atek je z vidnim odporom narisal rdečo peterokrako zvezdo na malo papirnato
                     zastavico, ki se je našla nekje doma. Zataknili smo jo v lonec z aspidistro in
                     vse skupaj postavili na balkon. Bilo je prav bedno v primerjavi s sosedi. Tudi
                     peterokraka je bila nekam čudnih oblik. </p>
                  <p>Bilo je zgodnje jutro 12. maja. Imeli smo še policijsko uro, ki je trajala od
                     devetih zvečer do šestih zjutraj. Ta ukrep so osvoboditelji držali vsaj še
                     mesec dni. Vse drugo so hiteli spreminjati in so še dolga leta spreminjali,
                     seveda vedno le »na boljše«. Ob štirih zjutraj je bila hiša, kjer smo
                     stanovali, obkoljena od partizanov. Začeli so razbijati po vratih. Vstopili so
                     z naperjenimi puškami, ko jim je atek odprl vhodna vrata. Vprašali so ga, kako
                     se piše in kje je njegova žena. Z mamo sva stopili v predsobo pred naperjene
                     puške. Bosi sva stali na kamnitih tleh, pa tega niti čutili nisva. Spominjam
                     se, da sem imela belo spalno srajco, po hrbtu pa sta mi padali dve dolgi kiti.
                     Iz ozadja se je pojavila partizanka s kitami v zelenorjavi uniformi, z rdečo
                     zvezdo na kapi. Bila je malo višja od mene in kakšni dve leti starejša. V rokah
                     je držala majhen listek, ki ga je skrbno zakrivala. Postavila se je pod luč in
                     izrekla usodne besede: »Gospa, v imenu OZNE ste aretirani!« Čudno, da je ni
                     naslovila s tovarišico. V tistem trenutku je moja mama predstavljala notranjega
                     sovražnika št. 1 za novo, porajajočo se državo Jugoslavijo! Mama je samo
                     zastokala. Bala sem se, da se bo onesvestila. Ni se, ker takrat še ni vedela,
                     kaj pomeni OZNA. Tudi atek in jaz te besede nisva poznala, kmalu pa smo
                     spoznali njen pravi pomen. Partizanka je še pripomnila: »Gospa, pa toplo se
                     oblecite!« Mami je šla v sobo in se toplo oblekla. Ni mi bilo jasno, zakaj se
                     je treba v tej skoraj vroči pomladi toplo oblačiti. Medtem nama je mlada
                     partizanka govorila o prekomorskih brigadah, ki so tiste dni osvobodile
                     Ljubljano, kjer že <pb n="044"/> nekaj dni ni bilo niti Nemcev niti
                     domobrancev. Na atkovo vprašanje, kam peljejo njegovo ženo in zakaj, ni hotela
                     odgovoriti. Verjetno bo šla na zaslišanje, tako nekako je zamrmrala. Ko so še
                     iz sosednje hiše privedli dva, se je partizanka poslovila z besedami: »Vidva pa
                     lahko gresta spat!« Vrata so se zaprla, zaradi policijske ure nisva smela na
                     ulico, mama pa je v spremstvu pušk in bajonetov izginila neznano kam. </p>
                  <figure>
                     <graphic url="slike_z_33/z_33_22.png"/>
                     <head>Marija Lah po prihodu iz zapora julija 1945 <name type="author"
                        > </name></head>
                  </figure>
                  <p>Lahko mi verjamete, da po vsem tem z atkom nisva šla spat. Pogovarjala sva se
                     in nihče od naju ni razumel, zakaj so jo zaprli. Moja mama je bila takrat v
                     šestdesetem letu, kot upokojenka in gospodinja pa gotovo ni bila nevarna novi
                     državi. Tudi zakonski par iz sosednje hiše je bil že preko šestdesetih let.
                     Atek je bil šef statistike na Okrožnem uradu za zavarovanje delavcev (OUZD) v
                     Ljubljani, po poklicu pa zavarovalni matematik – aktuar. V službi je znancu
                     povedal, kaj se je zgodilo, in ga vprašal, ali ve, kam vodijo aretirane.
                     Verjetno v sodne zapore na Miklošičevi cesti, torej na drugo stran ceste, na
                     kateri je bil njegov urad. Tako kot so med vojno pošiljali pakete internirancem
                     v Dachau in druga taborišča, je to poskušal narediti moj atek. Doma sva našla
                     malo kruha in majhen košček slanine. Zavila sva v papir in atek se je s tem
                     zavojem pojavil pred sodnimi zapori, kjer je sedaj stal partizan s puško, pred
                     leti pa karabinjer s podobnim orožjem. Prosil je, da bi oddal prineseno za
                     svojo ženo, če je pri njih. Partizan pa ni bil prav nič tovariški in je atka
                     nahrulil: »Če, tovariš, takoj ne izgineš, bom še tebe zaprl!« </p>
                  <p>Začeli so se neprijazni, mučni dnevi negotovosti in strahu. Vsi so se naju
                     izogibali. Sošolke, ki so prej vsak dan prihajale k meni, se niso več oglašale.
                     Sosedje na moje pozdrave, z redkimi izjemami, niso odzdravljali. Če so zalivali
                     vrt in sem šla mimo, so del vode polili še po meni. Zato sem začela hoditi po
                     sredini ceste, da sem se temu izognila. </p>
                  <p>Imeli smo še živilske nakaznice in bili smo srečni, če smo sploh kaj dobili.
                     Kruha ni bilo moč kupiti niti na karte. V shrambi sem našla nekaj moke in
                     starejša, bolehna soseda, edina, ki se me ni bala, mi je nekajkrat zamesila
                     kruh; tega sem potem spekla. Sploh je bilo moje gospodinjstvo zelo čudno in
                     pomanjkljivo. Poleg moke sem našla v shrambi še malo kaše. Na vrtu so zorele
                     češnje in izumila sem novo jed, češnjevo kašo. Moj dobri atek se ni nikoli
                     pritoževal nad mojo kuho. Zvečer sva večkrat šla v gostilno Rebec. Lastnica je
                     bila dobra znanka moje mame. Dobila sva golaž s krompirjem. Pri mizi sva vedno
                     sedela sama. Nekega večera je nekdo pri sosednji mizi omenil, da so se
                     partizani umaknili s Koroškega. Atek se je temu polglasno začudil. Takoj drugi
                     dan mu je znanec v službi rekel: »Včeraj ste bili s hčerko v gostilni Rebec in
                     ste se ob izjavi, da so se partizanske čete umaknile s Koroškega, začudili!
                     Prosim vas, pazite, kaj delate!« Atek je imel stalno skrivno spremstvo na poti
                     v službo in iz nje. Ni si upal z nikomer več spregovoriti besede. Takšne so
                     bile metode rdečih osvoboditeljev. </p>
                  <p>Mame pa ni bilo, izginila je. V sobi je ostala rožasta obleka, ki jo je nosila,
                     preden so jo odpeljali. To obleko sem objemala in si jo pritiskala na srce,
                     zraven pa ihtela, ihtela … To sem delala skrivaj, ker sem se bala, da bi bilo
                     atku zaradi tega še težje. Tiste dni sem doživela privid. Skozi kuhinjsko okno
                     sem videla, kako prihaja atek iz službe. Postavila sem krožnike na mizo za
                     kosilo in čakala, da bo vstopil. Nič! Stopila sem do vhodnih in do vrtnih vrat.
                     Bila so zaklenjena. Šla sem na vrt in klicala. Nič. Čez pol ure je atek vstopil
                     in me našel vso tresočo in bledo. Izjecljala sem, da je bil že pred pol ure pri
                     vratih, kam le je potem izginil. Dolgo me je moral prepričevati, da je pravkar
                     prišel in da se mi je le dozdevalo, da je bil že tu.</p>
                  <p>Tisto leto sem obiskovala četrti razred klasične gimnazije. Iz latinščine sem
                     bila ocenjena med 3 in 4. Prišla sem v šolo in profesorica Justina Podpac mi je
                     predlagala, naj ponovim <pb n="045"/> slovnico ter tako popravim oceno na prav
                     dobro. S stisnjenimi zobmi sem izdavila, da naj mi da kar oceno dobro. Vprašala
                     me je, zakaj nočem popraviti ocene. Odvrnila sem, da se ne morem učiti. Vrtala
                     je naprej in čisto potiho sem iztisnila iz sebe: »Moja mama je v zaporu«.
                     Profesorica, ki je bila vedno oblečena v črno in je veljala za zelo strogo, me
                     je prebodla s svojimi temnimi očmi in rekla: »Lah, malo vi, malo jaz«! Tega se
                     še danes živo spominjam. Bila je ena redkih, ki mi je bila v tistih dneh
                     naklonjena. Pograbila sem kokoši, jih odnesla v jamo ob Vodovodni cesti na
                     pašo, zraven pa sem ponavljala latinsko slovnico. Oceno sem popravila predvsem
                     s pomočjo razumevajoče profesorice. </p>
                  <p>Začeli so prihajati oficirji. Rabili so sobe za nastanitev. Stanovanja po
                     atkovem naročilu nisem smela pospravljati in bilo je zelo zaprašeno. Zaradi
                     makadamske ceste se je v stanovanju nabralo še več prahu. Takšno pa jim ni bilo
                     všeč. </p>
                  <p>Dnevi so minevali. Bilo je konec maja. Takrat so s Koroškega vrnili večino
                     beguncev in slovensko zemljo je zalila kri pobitih domobrancev. Med njimi sta
                     bila tudi moj stric Jože, atkov brat, in njegov sin. Sestrična, ki je bila z
                     njima vrnjena, ju je zadnjikrat videla v Teharjah. Za te krute resnice sem
                     izvedela šele pozneje. </p>
                  <p>V tem času sem veliko sanjala in največkrat so bile te sanje moreče: sanjala
                     sem o mami, ki leži mrtva za grmom, ali da ne more več hoditi. Tudi o stricu
                     Jožetu sem sanjala, kako prihaja na obisk, tik pred vstopom v hišo pa je
                     nenadoma izginil. </p>
                  <p>V Ljubljani pa so v tem času kar naprej krasili hiše s parolami, zastavicami in
                     cvetjem, in sploh na veliko proslavljali zmago. Za osmi junij se je
                     pripravljalo veliko praznovanje AFŽ (Antifašistična fronta žena). Na večer pred
                     tem dogodkom sem spet kuhala češnjevo kašo. Naenkrat je počilo, vse se je
                     streslo, na nekaterih oknih so popokale šipe. Ljudje so vzklikali od veselja in
                     hiteli ven, da vidijo to veličastno proslavo. Pojavil se je ognjen steber,
                     visok do neba, in zagrmelo je še močneje. Atek je pritekel z vrta in hitel
                     odpirati okna in vrata, saj je bil zračni pritisk tako močan, kot ni bil pri
                     nobenem bombardiranju Ljubljane med vojno. Vse to se je začelo ob mraku in se
                     končalo v jutranjih urah. Ljudje so zapuščali svoja bivališča in se v trumah
                     umikali na Ljubljansko polje. Navadno so hodili mimo naše hiše na sestanke, ki
                     so bili redno v bežigrajski šoli. Na sestanke so hodili z umirjeno in nekako
                     poudarjeno hojo, saj so tam reševali pomembna vprašanja: koga bodo še zaprli,
                     komu bi kaj vzeli, koga bi kamenjali in komu bi še kaj hudega prizadejali. Tudi
                     pljuvanje je bilo silno priljubljeno. Sosed se je redno odkašljal pred našimi
                     vrati in potem pljunil. Tisti večer pa za vse to ni bilo časa. Vsi so hiteli
                     mimo nas, pa tudi političnih parol niso vzklikali. </p>
                  <figure>
                     <graphic url="slike_z_33/z_33_23.png"/>
                     <head>Ivo Lah, julij 1945 <name type="author"> </name></head>
                  </figure>
                  <p>Z atkom sva ostala doma in z grozo strmela v ta divji, uničujoči ognjemet.
                     Naslednje jutro je bila Ljubljana ovita v dim in smrdela je po ožganem. Nihče
                     ni pojasnil, kaj se je zgodilo. </p>
                  <p>Desetega junija je bila nedelja. Šla sem k maši. Ko sem se vračala, sem srečala
                     sosedo. Povedala mi je, da se je vrnil zakonski par iz njihove hiše, ki so ga
                     zaprli istega dne kot mojo mamo. Tekla sem domov in planila v kuhinjo, da
                     novico povem atku. Za mizo je sedela mama in se pretvarjala, kot da bere
                     časopis. Bila je tako drobna, shujšana, uboga. Vzkliknila sem samo »mami«,
                     potem pa sem omedlela. Ujela me je mama, atek pa me je posadil na stol in močil
                     z vodo. Sledil je dolg jok vseh treh … Mama je bila zelo spremenjena, ne samo
                     na pogled, tudi psihično. To, da je bila zaprta, četudi po krivici, jo je
                     spremljalo do konca življenja. Tiste prve dni pa ni hotela nikogar videti, bila
                     je nezaupljiva in silno razburljiva. Dolgo ni hotela ničesar povedati, kako je
                     bilo v zaporu. Bila je zaprta v sodnih zaporih od dvanajstega maja do desetega
                     junija v delu, ki je bil s pročeljem obrnjen proti železniški postaji. Ta del
                     je bil <pb n="046"/> pozneje porušen in danes stojita na tem prostoru
                     stolpnici, za njima pa ambasada Združenih držav Amerike. </p>
                  <p>Ob eksploziji so v celici, ki je bila grajena za osem ljudi, v njej pa jih je
                     bilo štiriindvajset, začela odpadati okna, razbito je bilo steklo, odpadal je
                     omet. Ljudje niso vedeli, kaj se dogaja, zato se je razlegalo obupno vpitje.
                     Mama je omedlela in se je zbudila v bolniški sobi, ki na srečo ni bila obrnjena
                     proti kolodvoru. </p>
                  <p>Dva dni po eksploziji, ki je bila tako silovita, da so kolo lokomotive našli na
                     vrtu splošne bolnice, so izpustili prve arestante. Med njimi je bila tudi moja
                     mama. </p>
                  <p>Zakaj je bila zaprta moja mama?</p>
                  <p>Zato, ker naj bi imela doma slike Hitlerja in Mussolinija. Seveda smo imeli
                     slike obeh diktatorjev, saj jih je med vojno prinašalo dnevno časopisje, na
                     katero smo bili naročeni. Pozneje smo na isti način imeli doma tudi sliko
                     Stalina. Še dobro, da se ni kdo spomnil in poslal zaradi tega mojo mamo na Goli
                     otok … </p>
                  <p>Njena glavna krivda je bila, da je hodila v cerkev. Na zaslišanju v zgodnjih
                     jutranjih urah, ob močno osvetljenem obrazu, so jo spraševali, kolikokrat je
                     bila pri škofu. Samo enkrat, in to pri birmi, se je glasil odgovor. Kolikokrat
                     je bila pri župniku … Bila je izpuščena brez uvedbe postopka, vendar je zaradi
                     zapora izgubila svojo pokojnino, ki si jo je prislužila, saj je bila
                     petindvajset let uradnica. Izgubila je volilno pravico, prav tako je bila ta
                     odvzeta tudi atku. Vrnjena jima je bila šele po več pritožbah leta 1946. Še
                     sreča, da niso zaprli tudi atka. Morda ga niso zaprli zato, ker ni hodil v
                     cerkev. </p>
                  <figure>
                     <graphic url="slike_z_33/z_33_24.png"/>
                     <head>Marija Lah ml., julija 1945 <name type="author"> </name></head>
                  </figure>
                  <p>Sledila so leta stanovanjskih preiskav, izguba zaposlitve, službene premestitve
                     v Zagreb, pozneje v Beograd. Morda pa o tem kdaj drugič, saj bi to bila že nova
                     zgodba o trpki, neprijazni usodi moje družine v svinčenih časih komunistične
                     vladavine. </p>
               </div>
            </div>
            <div type="div2" subtype="poem">
               <head>Sporočilo</head>
               <docAuthor>France Papež</docAuthor>
               <lg>
                  <l>Predragi!</l>
                  <l>Še vedno sem v svojem domu,</l>
                  <l>na robu velikega morja, </l>
                  <l>v malem raju, </l>
                  <l>sredi smeha svojih – </l>
                  <l>potopljen v zdomski Atlantidi.</l>
               </lg>
               <lg>
                  <l>Tudi še vedno kaj pišem</l>
                  <l>in srečen sem, da gojim pampske rože</l>
                  <l>in oblikujem atlantski pesek </l>
                  <l>s podobno ljubeznijo, </l>
                  <l>kot oblikujem slovensko besedo, </l>
                  <l>ki jo je zaneslo na konec sveta, </l>
                  <l>kamor se podaja samo sonce.</l>
               </lg>
            </div>
         </div>
         <div type="div1">
            <head>Slovenske učiteljske zgodbe</head>
            <div type="div2">
               <head>Učiteljici verouka, žrtvi VOSA v Kamniku 1944</head>
               <docAuthor>Marijan Smolik</docAuthor>
               <div type="div3">
                  <pb n="047"/>
                  <p>Letos, 9. marca, je minilo 55 let od nasilne smrti Pavle Urankar in Vande
                     Fajdiga, ki sta v prvih letih nemške okupacije v Kamniku učili otroke verouk in
                     jih pripravljali na prejem zakramentov.</p>
                  <p>Medvojna zgodovina Kamnika in okolice je še malo raziskana. S partizanske
                     strani največ v Kamniškem zborniku VII/1961, seznam žrtev in nekaj dokumentov
                     pa so v Kamniku objavili leta 1998 v posebnem zborniku. Prav tako je komaj kaj
                     znanega o tem, kako so si krščanski laiki prizadevali za versko življenje na
                     okupiranem Gorenjskem, kjer je ostalo le nekaj slovenskih duhovnikov; nemški,
                     ki so prišli na pomoč, pa so se omejili na liturgična opravila. V prispevku sem
                     zbral nekaj podatkov o partizanski krutosti, ki je prizadela v opisanem primeru
                     zelo verne ljudi.</p>
               </div>
               <div type="div3">
                  <head>Družina Burkeljca</head>
                  <p>Ker je bila Pavla Urankar, rojena 2. januarja 1910, doma iz družine Burkeljca
                     (Videtovi) na Lazah v župniji Zgornji Tuhinj, bo treba deloma ponoviti, deloma
                     dopolniti, kar je o nasilni smrti petih članov te družine zapisala Biserka
                     Karneža v časniku Slovenec 12. junija 1993 (V eni roki cinizem, v drugi
                     sprava). Z urednikom Justinom Stanovnikom sva se januarja letos pogovarjala s
                     hčerjo Pavle Urankar Egidijo Vindšnurer, ki zdaj živi v Novi Gorici. Za
                     sodelovanje se ji oba lepo zahvaljujeva.</p>
                  <p>Družina Burkeljca je bila premožna: poleg kmetije z gozdom so imeli tudi žago,
                     trgovino in več gospodarskih poslopij, oče je bil tudi župan. Gospa Egidija
                     pripoveduje:</p>
                  <figure>
                     <graphic url="slike_z_33/z_33_25.png"/>
                     <head>Hiša družine Burkeljca - Videtova - na Lazah v Tuhinju <name
                           type="author"> </name></head>
                  </figure>
                  <p>»Moja stara mama Amalija je bila doma iz Motnika. Ob smrti je bila stara 58
                     let, stari oče, njen mož Anton, je dočakal 65 let. Oba sta bila v svojih
                     družinah edinca in sta s poroko združila obojni posestvi. Bila sta zelo
                     delavna, garala sta od jutra do večera. Sin Tone, rojen 1908, je delal na žagi,
                     hči Iva, ob smrti stara 30 let, pa v trgovini. Vsi so delali, delali, delali.
                     Spominjam se zvezkov, v katere <pb n="048"/> je teta Iva vpisovala dolžnike, ki
                     so kupovali ‘na upanje’, pa le redki pozneje tudi plačali. Nekoč je neki
                     pijanček rekel kakor za šalo: Ja, ja, imate milijone, pa vam jih bomo vzeli.
                     Stara mama se je temu smejala, prepričana, da to ni mogoče.</p>
                  <p>Pa so neke avgustovske noči leta 1943 (bilo je 11. avgusta) partizani vdrli v
                     hišo, starše in Ivo postrelili kar v posteljah, sin Tone pa je, kakor večkrat,
                     tudi tisto noč spal na žagi in je tokrat ostal živ. Njegov nezakonski sin, star
                     kakih 15 let, ki je spal v nadstropju, je spodaj slišal ropot, pritekel dol in
                     že je tudi njemu eden od napadalcev nameril revolver na sence, pa ga je drugi
                     ustavil, češ, saj vidiš, da je še mulec, pa še nezakonski – ne bo nič verbal.
                     Že to razodeva, da je pri umoru šlo za gmotno korist, kar se je videlo tudi
                     naslednji dan, ko je hči Pavla, moja mama, prišla iz Kamnika in našla vse
                     izropano in odpeljano. Med pogrebom treh žrtev z Laz v Zgornji Tuhinj, ki se ga
                     je iz Kamnika komaj kdo upal udeležiti, pa so na okoliškem hribu igrali na
                     harmonike in vihrali z rdečimi zastavami.« (Poboj družine Burkeljca je naveden
                     tudi v 4. zvezku Matice mrtvih: Cleveland, Ohio, ZDA 1970, 308, vendar z
                     napakami, ker Pavla takrat ni bila ubita, mama je brez imena, Iva pa je
                     zapisana kot Vida. Pravilni podatki so v knjigi Zbornik žrtev 2. svetovne vojne
                     v občini Kamnik, Kamnik 1998, 55. Tam je tudi datum umora: 11. avgust.)</p>
                  <p>Članek v Slovencu, kjer je zapisano tudi ime komandanta partizanskega
                     bataljona: Janez Berlec z vzdevkom Cahte, poznejši lastnik Videtovega posestva,
                     več pove o usodi sina Toneta. Na vabilo partizanov se je sestal z njimi, ti pa
                     so ta sestanek ovadili Nemcem, ki so Toneta z drugimi vred zaprli v Celju in v
                     Mariboru. Tam so ga izpustili na prošnjo sestre Pavle. Živel je v Avstriji in
                     se šele po 9. maju 1945 vrnil domov. Tam se je 18. junija poročil z zaročenko
                     Pepco, že 21. junija pa ga je Udba zaprla. Iz Šentvida je poslal sporočilo,
                     napisano na cigaretnem papirčku: »Ne vem, če boš dobila, strahovito pretepajo,
                     na mene do zdaj še niso položili roke«. Žena ga je čakala, spomladi 1946 je
                     rodila hčerko Jožico (zdaj poročeno Repanšek). Smeli sta sicer živeti na Lazah
                     v Videtovi hiši, vendar sta, čeprav zakoniti dedinji, morali plačevati
                     najemnino, kmalu pa so ju iz hiše izgnali. Toneta so šele 1978 uradno
                     razglasili za mrtvega.</p>
                  <figure>
                     <graphic url="slike_z_33/z_33_26.png"/>
                     <head>Amalija Burkeljca - Videtova mama <name type="author"> </name></head>
                  </figure>
                  <p>Pavla Burkeljca se je že pred temi dogodki, leta 1931 poročila z zgodovinarjem
                     Pavlom Urankarjem (1902–1991) s Selc, župnija Češnjice nad Blagovico. Leta 1934
                     se jima je rodila hčerka Egidija (Gidka). V začetku, ko je bil oče profesor na
                     srednji tehnični šoli v Ljubljani, so stanovali v škofijski hiši (Pred škofijo
                     17), nasproti stanovanja kanonika Ivana Sušnika. Ko je bil otrok star devet
                     mesecev, ju je oče zapustil. Mama Pavla je po tem z otrokom kratek čas živela
                     pri starših na Lazah, nato pa sta se preselili k Fajdigovim v Kamnik (na
                     Perovo), da se je lahko zaposlila v tovarni Remec na Duplici. Leta 1940 je
                     profesor Pavle Urankar objavil knjigo Zgodovina trga Motnika in okraja.</p>
               </div>
               <div type="div3">
                  <head>Družina Fajdiga</head>
                  <p>Vanda Fajdiga, rojena 16. junija 1910, druga ubita veroučiteljica, je bila
                     najmlajša med več brati in sestrami. Med katoliškimi srednješolkami in
                     akademičarkami pa je bila kot profesorica zelo znana prvorojenka Olga
                     (1899–1966), kot uršulinka mati Krizostoma. Rojena je bila še pri Sv. Ivanu v
                     Trstu, kjer je oče Ivan, sicer doma v Kamniku, živel in pisal v časnike nekaj
                     let (prim. Primorski slovenski biografski leksikon I., Gorica 1974, 343). Mati
                     Krizostoma je študirala matematiko v Ljubljani pri prof. J. Plemlju. Naša
                     sogovornica gospa Egidija se je spominja, da je bila »vsestransko nadarjena: za
                     matematiko, glasbo, likovno umetnost (tudi risala je), jezike (nemško,
                     francosko), ročna dela. Svetovno znani profesor Plemelj, ki je bil po
                     prepričanju ateist, je med svojimi redkimi slušatelji kar težko gledal
                     redovnico. Ko pa je spoznal njeno nadarjenost in delavnost, jo je zelo cenil.
                     Pri izpitu se je poleg matematike rad z njo pogovarjal tudi o verskih
                     vprašanjih. Po ukinitvi uršulinske gimnazije <pb n="049"/> leta 1945 si je
                     morala služiti kruh v Kamniku. Stanovala je pri sestri Vidi v Fajdigovi hiši. V
                     gostilni na Grabnu v Kamniku je vodila računovodstvo, nato nekaj časa
                     opravljala podobno delo v lekarni. Veliko je inštruirala, dokler je ni po težki
                     bolezni smrt rešila trpljenja 31. maja 1966.</p>
                  <p>Sin Vilko (1903–1984) je bil rojen v Radovljici, kamor se je družina za nekaj
                     časa preselila. V škofijski gimnaziji v Šentvidu je bil sošolec prej omenjenega
                     Pavla Urankarja. Po maturi 1922 je študiral na teološki fakulteti v Ljubljani
                     in leta 1926 postal duhovnik. V letih 1927–1930 je študiral v Parizu ter 1929
                     postal doktor teologije na Katoliškem inštitutu, že 1928 pa je diplomiral iz
                     etnologije na Sorboni. Bil je katehet, bogoslovni pisec in voditelj katoliške
                     dekliške organizacije. Po tragičnem umoru prof. dr. Lamberta Ehrlicha 1942 je
                     postal njegov naslednik in predaval na ljubljanski teološki fakulteti krščansko
                     in primerjalno veroslovje, etnologijo in misiologijo. Bil je voditelj
                     misijonskega prizadevanja in vicepostulator za Baragovo beatifikacijo. Po letu
                     1945 je bil urednik verskega lista Oznanilo. Kar 17 let je bil tudi prodekan
                     teološke fakultete in dve leti njen dekan. Gospa Egidija se spominja: »O svojih
                     odlikovanjih sam nikoli ni hotel govoriti, tako da smo o njih njegovi najbližji
                     zvedeli pogosto šele iz verskega tiska. Naštejmo jih: postal je monsignor, nato
                     prelat in 1973 apostolski protonotar. Bil je svetovalec v papeškem tajništvu za
                     neverne, dolga leta pa je tudi imel pravico birmovanja v ljubljanski
                     nadškofiji.</p>
                  <figure>
                     <graphic url="slike_z_33/z_33_27.png"/>
                     <head>Anton Burkeljca - Videtov oče <name type="author"> </name></head>
                  </figure>
                  <p>Njegov brat Lado (1901–1972), računovodja v tovarni Remec na Duplici, si je med
                     vojno nekaj let reševal življenje na Koroškem (pozneje bomo zvedeli, da si je s
                     tem rešil življenje), potem pa živel v Ljubljani pri bratu Vilku, najprej za
                     Bežigradom nato nasproti škofije.</p>
                  <p>Sestra Vida (1904–1988) je bila učiteljica na Vranji peči, na Selih pri
                     Kamniku, med vojno je delala na občini, saj Nemci niso potrebovali slovenskih
                     učiteljev, pač pa pridne in zanesljive delavce. Smela je učiti tudi po vojni,
                     gospa Egidija jo takole opisuje: »Bila je zelo sposobna učiteljica. Če ne bi
                     bila in če takrat ne bi tako manjkalo učiteljskega kadra, bogve, kam bi jo
                     stisnili. Tako je ves čas ostala v Kamniku. Ravnatelj Cene Matičič (med
                     okupacijo 1942/43 nemški komisar v Lukovici, a v zvezi s partizani) jo je
                     prišel iskat, da je učila na nižji gimnaziji. (Matičič je bil pozneje profesor
                     v Ajdovščini in znan poslanec.) Spoštovala jo je tudi in bila do nje zelo
                     korektna sicer povsem nasprotno usmerjena Mara Brejčeva (sestra poznejšega
                     ministra Toma Brejca), ki je bila ravnateljica dijaškega doma. Mnogi drugi pa
                     so ji dali čutiti, da je drugorazreden državljan.</p>
                  <p>V mojem razredu je hodilo k župnijskemu verouku več kot polovica razreda.
                     Župnik je bil Janez Kljun. Vsake toliko časa je kdo prihrumel v razred.
                     Vpraševali so, kdo hodi k verouku, pa smo vstali«. Življenje v tej gimnaziji in
                     dijaškem domu opisuje ameriška Slovenka Mara Cerar-Hull v svoji knjigi, ki naj
                     bi izšla kot nadaljevanje njene knjige Poletje molka (Celje 1995). Avtorica
                     Mara je kot hči leta 1945 ubitega domžalskega domobranskega poveljnika občutila
                     še posebne »prevzgojne« pritiske.</p>
                  <p>Vanda (1910–1944) je bila najmlajši otrok v Fajdigovi družini, a je morala prva
                     umreti. Tudi ona je bila učiteljica, in sicer v Zgornjem Tuhinju. Zato je
                     nekako razumljivo, da je med vojno, ko ni smela v šoli delovati, hodila v
                     službo kot uradnica s Pavlo Urankarjevo v Remčevo tovarno na Duplici, kjer je
                     bil v službi tudi brat Lado. Gospa Egidija se iz medvojnih let spominja, kako
                     so se kamniški Fajdigovi srečevali z ljubljanskimi na Črnučah, kjer je bila
                     nemško-italijanska meja.</p>
               </div>
               <div type="div3">
                  <head>Dekleta, veroučne učiteljice</head>
                  <pb n="050"/>
                  <p>Zdaj je čas, da spregovorimo o verskem delovanju Pavle Urankar, Vide in Vande
                     Fajdiga ter drugih deklet (med drugimi tudi Ande Peterlin), ki so namesto
                     duhovnikov učile otroke verouk in jih pripravljale na prvo spoved, obhajilo in
                     birmo. Pomagale so tudi vernikom, ki smo se vsako nedeljo in v maju vsak dan k
                     šmarnicam zbirali v domačih cerkvah, poslušali božjo besedo, molili in
                     peli.</p>
                  <p>Ta del verskega življenja v okupiranih gorenjskih krajih je javno zelo malo
                     znan, čeprav je bilo kmalu po vojni objavljenih nekaj podatkov, kot bomo
                     videli. Sedanji župnik v Šmarci pri Kamniku Janez Gerčar je leta 1981 napisal
                     teološko diplomsko nalogo: Laiki in bogoslužje na okupiranem Gorenjskem. Zbral
                     je precej gradiva, ni si pa takrat upal zapisati vsega, ker se mu tudi
                     sogovornice še niso upale povedati najhujšega. Naloga pa je ostala v arhivu in
                     zato ob tej priložnosti objavljam iz nje nekaj podatkov in jih dopolnjujem s
                     tedaj še ne znanimi.</p>
                  <p>Večino duhovnikov so Nemci zaprli takoj maja 1945 in jih nato izgnali na
                     Hrvaško. Mnogi so se sami pravočasno umaknili v Ljubljano, le nekaj starejših
                     je ostalo. Ti niso smeli govoriti v cerkvi slovensko (maša je bila latinska,
                     slovenskega petja in molitve pa na Gorenjskem Nemci niso prepovedali), še manj
                     učiti otroke verouk, kar so delali prej pri obveznem verouku v šoli.</p>
                  <p>Dokler je bila meja med Nemčijo in Italijo v Šentvidu, Črnučah in še kje še
                     odprta vsaj za tiste, ki hodili na delo v Ljubljano, so mogli na Gorenjsko
                     prinašati slovenske časnike in revije. V mesečniku Bogoljub so poleti 1941
                     natisnili nekaj navodil pod skupnim naslovom Važno, da znamo, kako naj verniki
                     sami poskrbijo za bolnike, umirajoče, pa tudi za poroke, krste in pogrebe brez
                     duhovnika (prim. Gerčar 9–14). Ker je ostalo vsaj nekaj duhovnikov, tega
                     pozneje skoraj ni bilo treba uporabljati, a ljudje so bili poučeni.</p>
                  <p>Verna dekleta je za poseben skriven apostolat navdušil ljubljanski duhovnik,
                     trnovski kaplan Marijan Kremžar (1916–1943), sin Slovenčevega urednika Franceta
                     Kremžarja in brat Franceta, ki je bil ubit skupaj s pesnikom Balantičem v
                     Grahovem. Ponudil se je škofu Gregoriju Rožmanu, da bi ilegalno šel na
                     Gorenjsko in skrivaj opravljal duhovniška opravila. Prek lazarista Lada Lenčka,
                     ki je bil pred vojno v Grobljah pri Domžalah in je poznal zanesljive mlade
                     ljudi, se je Marijan dogovoril z uradnico Vido Detela iz Doba, ki je vsak dan
                     hodila v Ljubljano v službo, za sestanek z zanesljivimi in pogumnimi dekleti na
                     Rovah 27. julija 1941 (prim. Gerčar 17–18). Prišel je še večkrat čez mejo,
                     hodil vmes tudi k pregnancem v Srbijo, tam pa so ga 9. marca 1943 ubili (prim.
                     Palme mučeništva, Celje 1994, 117–123 in v 2. izdaji Celje 1995 še str.
                     449).</p>
                  <p>Od Božiča 1941 so prihajali na Gorenjsko po dogovoru med ljubljanskim in
                     celovškim škofom tudi nemški duhovniki. Nekateri so bili v službi ves čas do
                     konca vojne, med njimi v Kamniku Konstantin Hauschel (prim. Gerčar 21–23).
                     Zanimivo je, da tudi ti duhovniki niso v cerkvi govorili nemško, kakor bi
                     verjetno okupator rad videl. (Na Štajerskem je bilo zelo drugače, prim. M.
                     Ribar v Zborniku ob 750-letnici Mariborske škofije, Maribor 1978, 44–102.)</p>
                  <p>Ob spodbudi Marijana Kremžarja in zato, ker so dekleta v cerkvah vodila skupno
                     bogoslužje, so začela misliti tudi na pripravo otrok za prvo spoved in
                     obhajilo. Leta 1941 so otroci do aprila še imeli verouk v šolah, zato so bili
                     to leto najmlajši že skoraj pripravljeni na prejem zakramentov, vendar v
                     takratni zmedi nihče ni mogel urediti tudi slovesnega prvega obhajila.
                     Naslednjo pomlad so dekleta začela organizirati pripravo in izvršitev opravila.
                     J. Gerčar se je oprl predvsem na podatke, ki mu jih je v Dobu dala Vida Detela.
                     Našla je navdušena dekleta v kamniški dekaniji, duhovnik Hauschel je predlog z
                     veseljem odobril. Za <pb n="051"/> spovedovanje pa so naprosili slovenske
                     duhovnike v župnijah Komenda (p. Evstahij Berlec – star 60 let), Mengeš (Anton
                     Plevnik, 55 let), Brdo (Matija Slak, 70 let), Domžale (Janez Zajc, 67 let) in
                     Moravče (Jernej Hafner, 55 let).</p>
                  <figure>
                     <graphic url="slike_z_33/z_33_28.png"/>
                     <head>Pavla Urankar, rojena Burkeljca <name type="author"> </name></head>
                  </figure>
                  <p>V Kamniku so začele poučevati učiteljica Vanda Fajdiga (Gerčar, 30), njena
                     sestra Vida in sostanovalka Pavla Urankar ter druge. V župnijah (brez Kamnika)
                     je bilo leta 1942 430 prvoobhajancev (Gerčar, povzel podatke po Plevnikovi
                     objavi v Oznanilu 1946, 39). Naslednje leto, 1943, je bilo prvoobhajancev 632,
                     od tega v Kamniku 120 (Plevnik je zapisal, da so jih vzorno pripravile
                     tamkajšnje učiteljice). Prvo obhajilo v Kamniku leta 1943 je bilo 23. avgusta.
                     Na fotografiji skupine, ki jo je vodila Pavla, je videti Pavla izmučena in
                     potrta, saj so ji malo pred tem ubili starše.</p>
                  <figure>
                     <graphic url="slike_z_33/z_33_29.png"/>
                     <head>Avgust 1943 - Pavla Urankar s svojo skupino prvoobhajancev <name
                           type="author"> </name></head>
                  </figure>
                  <p>V letu 1944 je bilo skupno število prvoobhajancev 304, še manj pa jih je bilo
                     leta 1945, ker se duhovniki še niso vrnili na župnije.</p>
               </div>
               <div type="div3">
                  <head>Nasilje med pripravo na birmo</head>
                  <p>Za leto 1944 so dekleta v soglasju z nemškim duhovnikom sklenila pripraviti
                     otroke tudi na sv. birmo, ki jo je nameraval podeliti celovški škof dr. Andrej
                     Rohracher, ki je bil takrat že določen za salzburškega nadškofa. Za pripravo
                     otrok na birmo se je že 1943 z Vido Detela močno angažirala tudi Vanda Fajdiga.
                     Sestavili sta učni načrt za birmske kateheze v 26 tednih pouka od 1. novembra
                     1943 do 30. aprila 1944 (posnetek pri Gerčarju, 60–61). V 700 izvodih sta ga
                     posredovali tudi katehistinjam v Kranju in Škofji Loki.</p>
                  <p>V času priprave na birmo pa se je zgodilo nekaj nepredvidenega: partizani so
                     sprva odobravali in spodbujali skrivno poučevanje otrok, ker so v tem videli
                     nasprotovanje raznarodovalnemu okupatorju. Že jeseni 1942 so se pojavljale
                     »prve skrite zahteve, naj preneham z veroukom«, je izjavo Vide Detela zapisal
                     Gerčar (str. 40–41). Z dekleti se je dogovorila, da bodo učile otroke kar po
                     svojih domovih, Vida pa je skrbela za zvezo z njimi. Pri slovesnosti prvega sv.
                     obhajila v Dobu 20. junija 1943 je prevajala Hauschlov nemški nagovor. »Po teh
                     slovesnostih sem bila deležna še več skritega zastraševanja«. V pogovoru 14.
                     januarja 1984 mi je povedala, da je kljub temu učenje verouka teklo dovolj
                     mirno, »ker je šlo tudi za učenje slovenščine«. Nekako v februarju 1944 pa ji
                     je bivši učitelj v Krtini Franjo Chvatal naravnost povedal, da mora po nalogu
                     partizanov nehati s poučevanjem verouka, sicer bo padel najprej njen oče (Ivo
                     Detela, prej dobski župan) in nato še ona. Ob šahiranju med razburljivim
                     pogovorom je iz njega iztisnila izjavo, da to prepovedujejo zato, ker
                     partizanom ne gre v prvi vrsti za narodno rešitev ampak za uničenje vere. Ker
                     je bil »obsojen« Vidin oče, je sicer nehala učiti, ni pa prepovedi sporočila
                     drugim, »ker bi tega ne mogla narediti, ne da bi ljudje zasovražili <pb n="052"
                     /> partizane« (moj zapis razgovora). Chvatala so 20. septembra 1944 ustrelili
                     domobranci.</p>
                  <p>Ko sem vprašal gospo Egidijo, če se morda spomni ob svoji mami in Fajdigovi
                     Vandi na kaj podobnega, je odločno ponovila, da ne, vendar je treba upoštevati,
                     da takratni desetletni učenki nemške osnovne šole nista mogli zaupati tako
                     nevarnih skrivnosti.</p>
                  <p>Prav tisto pomlad se je namreč na krut in zahrbten način končalo življenje obeh
                     kamniških katehistinj. Gospa Egidija je povedala po spominu: »Mojo mamo in
                     Vando so odpeljali leta 1944 (dokument pove, da je bilo to 8. marca), ko sta se
                     na kolesih vračali med 15. in 16. uro iz službe na Duplici po glavni cesti v
                     Kamnik (na Perovo). Iz hiše ob cesti, ki še stoji, sta stopila dva oborožena
                     moška, vrgla njuni kolesi stran in odpeljala dekleti v grmovje, kakor so
                     pozneje povedali ljudje, ki so to videli. Od tistega časa, ko ju ni bilo domov,
                     nismo o njiju zvedeli popolnoma nič resničnega (namreč Vandina sestra Vida in
                     Urankarjeva deklica). Hodili pa so domov lagat, da delata pri partizanih, da
                     mama tipka, Vanda pa poučuje. Celo to so rekli, naj jim damo toaletne
                     potrebščine, ki jih ženske potrebujejo, in so jih seveda dobili. Ljudje, ki so
                     prišli s takimi čudnimi novicami, najbrž še sami niso vedeli, da vse to ni res.
                     Še leta dolgo smo verjeli in čakali. Šele zdaj smo iz arhivov na Beethovnovi v
                     Ljubljani dobili dosje o justifikaciji obeh 9. marca 1944 (gl. kopijo). Vida
                     Fajdiga me je doma učila slovensko brati, pisati in računati, saj sem tri leta
                     hodila v nemško šolo.</p>
                  <p>Po vojni so me s tako pridobljenim znanjem sprejeli naravnost v nižjo
                     gimnazijo, ki je 1945 začela delovati v Kamniku. Ni mogoče povedati, kaj so mi
                     Fajdigovi dali najprej v Kamniku, kjer prav zaradi njih skoraj nisem pogrešala
                     staršev, in nato v Ljubljani, ko sem študirala matematiko (morda me je navdušil
                     zgled matere Krizostome Fajdiga) in stanovala pri prof. Vilku Fajdigu. Tudi
                     Vilkov brat Lado je po vojni stanoval pri njem in o njuni sestri Olgi
                     (uršulinki Krizostomi) dejal: po nadarjenosti ‘vsi Fajdigi nismo za eno
                     Olgo’.</p>
                  <figure>
                     <graphic url="slike_z_33/z_33_30.png"/>
                     <head>Vanda Fajdiga <name type="author"> </name></head>
                  </figure>
                  <p>Moj oče Pavle Urankar, ki po vojni ni mogel uradno ničesar zvedeti o svoji ženi
                     Pavli, se je potem leta 1962 še enkrat poročil. Na občinski deski je viselo
                     sporočilo, da je Pavla pogrešana. Dobil je mrliški list, ne da bi priznali, da
                     so jo ubili, kakor je jasno zapisano v že takrat obstoječem in zdaj dobljenem
                     dokumentu Okrožne komisije VOS za kamniško okrožje, datiranem 10. marca 1944,
                     dan po »justifikaciji« in to »na položaju« neznano kje. V omenjenem Zborniku
                     kamniških žrtev je kot kraj smrti naveden Rudnik (vas v skriti dolini, vzhodno
                     od Duplice).</p>
                  <p>Ob mojem vprašanju, kako je prof. Vilko po vojni sprejel novico, da sestre
                     Vande ni več, ko je v Ljubljani skoraj splošno veljalo, da je bolj pristaš OF
                     kakor pa domobrancev, je gospa Egidija rekla: »To pa ne drži! Prof. Vilko je
                     bil velik narodnjak, predvsem pa pravi kristjan in pravi duhovnik. Veliko je
                     molil, zaupal je in znal odpuščati! V sebi pa je hudo trpel. Kadar je prišel
                     domov in šel v mamino sobo, je mnogokrat jokal pred slikami svojih rajnih.
                     Kljub vsemu pa je vlival pogum in optimizem vsej svoji strti družini. Vsi
                     Fajdigovi so bili izrazito apolitični in je morda prav zato nastalo to
                     nasprotje med vašim vprašanjem in zapisom VOSA o Vandini justifikaciji: ‘Njen
                     brat je duhovnik in kot tak belogardist’. Kje sta Vanda in moja mama pokopani,
                     še sedaj ne vemo.«</p>
                  <p>Gospa je prepričana, da »za mojo mamo uboj gotovo ni bil slučajen, bil je del
                     premišljenega načrta, ker so zaradi premoženja hoteli uničiti vso Burkeljčevo
                     družino. V dokumentu Okrajnega LO Kamnik, odsek za gospodarstvo, v katerem so
                     leta 1947 našteli vsa zaplenjena posestva, piše: Anton Burkeljca – likvidiran.
                     Mogoče je bila Fajdigova Vanda bolj slučajno ubita, ker tudi v poročilu o
                     likvidaciji <pb n="053"/> v glavnem bremenijo Pavlo Urankar, Vando pa kot njeno
                     sodelavko. Že omenjena Mara Brejčeva, ki je bila sicer komunistka, a poštena
                     ženska, ni Vidi nikoli lagala kot drugi, ko smo zaman pričakovali vrnitev obeh
                     pogrešanih, ampak je rekla, da pač vsaka vojna zahteva svoje žrtve. Od drugih
                     ljudi nismo nikoli slišali, da bi glasno obsojali, kar se je zgodilo, ker so se
                     vsi bali in trepetali zase.«</p>
                  <p>Na vprašanje, če ima spomin na stare starše in teto Ivo vsaj še na pokopališču
                     v Zgornjem Tuhinju, odgovarja: »To pa je tako: pokopališče je bilo takrat okrog
                     cerkve. Ker pa so ceste okrog in okrog cerkve, so pred leti to spremenili. K
                     moji teti – vdovi po stricu Tonetu, je nekdo prišel in jo prepričal, da je,
                     tako kot drugi vaščani, podpisala soglasje k širitvi ceste in v skladu s tem o
                     ukinitvi grobov na starem pokopališču. Tako je izginil tudi ta spomin na ubite
                     sorodnike. Na spomeniku je bil napis: Zaupam v pravičnega Boga. Grob strica
                     Toneta in mame Pavle je povsem neznan.«</p>
               </div>
               <div type="div3">
                  <head>Slovesnost sv. birme</head>
                  <p>Po uboju Vande in Pavle so druga dekleta spomladi 1944 še naprej pripravljala
                     otroke na prejem sv. obhajila, večje pa na birmo. Birma je bila v Domžalah 12.
                     avgusta (300 birmancev), Kamniku 13. avgusta (600 birmancev) in v Dobu 14.
                     avgusta (900 birmancev). V Dob so prišli tudi birmanci iz Moravč in Črnega
                     groba, kamor škof kljub prejšnjim načrtom ni mogel, saj je bilo v Moravčah od
                     19. marca »osvobojeno ozemlje«. Potek birme v Dobu in število birmancev
                     posnemam po pogovoru z Vido Detela (14. avgusta 1984 – za štiridesetletnico in
                     ponovnem 8. maja 1999) ter iz lastnega spomina, ker sem bil namestnik botra z
                     Moravškega, ki si z birmancem ni upal priti v Dob.</p>
                  <p>Škofa so pripeljali k Detelovim (blizu cerkve), tam se je oblekel za mašo in v
                     sprevodu med pritrkovanjem, ki so ga za ta dan izjemno dovolili, mimo požganega
                     prosvetnega doma, župnišča in stare šole ter mimo orožnikov v utrjeni
                     kaplaniji, ki so jo partizani pustili pri miru, prišli v cerkev. Škof je že pri
                     Detelovih pregledal slovensko knjižico o birmi in iz nje bral (rekel je, da
                     besedilo razume, ne zna pa govoriti). Med sicer latinskim obredom je na
                     predpisanem mestu sam začel moliti slovenski očenaš in veroizpoved in z nami
                     glasno molil, kar se mi je za trajno vtisnilo v spomin. Po birmi so šele
                     zvedeli, da so se ob cerkvi pojavili tudi domobranci iz Domžal, pa je škof nato
                     v družbi rekel, da »jih zaradi njega res ne bi bilo treba.«</p>
                  <figure>
                     <graphic url="slike_z_33/z_33_31.png"/>
                     <head>Avgust 1943 - Vanda Fajdiga s svojo skupino prvoobhajancev <name
                           type="author"> </name></head>
                  </figure>
                  <p>Pravkar sem omenil požgana poslopja v Dobu, pa je prav, če si za približno
                     sliko takratnega vzdušja v mesecih priprav na birmo <pb n="054"/> pokličemo v
                     spomin nekaj dogodkov, ki jih je zgodovina ohranila tako v Kamniškem zborniku
                     VII/1961, 7–274 kot v knjigi Staneta Stražarja Črni graben od Prevoj do Trojan.
                     Lukovica 1985 (zlasti 765–854).</p>
                  <p>V noči med 18. in 19. majem 1943 so partizani požgali Kersnikov grad na Brdu,
                     mimo katerega smo iz Doba vsako nedeljo hodili k maši, ker je doma ni bilo.
                     Avgusta je bila ustanovljena Šlandrova brigada, ki je nato 28. novembra
                     zaprisegla na Menini planini. Septembra je bila urejena okrožna komisija VOS za
                     kamniško okrožje, ki jo je vodil Stane Bregar. Pod Krtinskim hribom so 4.
                     novembra napadli nemški kamion z municijo in smo nato še dolgo med Želodnikom
                     in Prevojami gledali ožgana drevesa ob cesti, kolikor jih je sploh ostalo. Dne
                     9. novembra so požgali grad Šinkov turn pri Vodicah, 25. novembra so nad
                     Mengšem ubili 6 nasprotnikov in to razglasili za eksemplarično kazen za
                     sodelavce okupatorja. Ker so Nemci našli grob, so za povračilo 8. januarja 1944
                     ustrelili 30 talcev.</p>
                  <figure>
                     <graphic url="slike_z_33/z_33_32.png"/>
                     <head>Vosovsko poročilo o umoru Pavle Urankar in Vande Fajdiga <name
                           type="author">Arhiv Ministrstva za notranje zadeve </name></head>
                  </figure>
                  <p>V Dobu so v noči med 19. in 20. decembrom 1943 partizani požgali staro in novo
                     šolo, prosvetni dom in župnišče, v katerem je bil občinski urad, stanovali pa
                     sta v njem še Roza, sestra župnika Janeza Beštra, in nečakinja Micka. V
                     Grobljah so 16. maja požgali nekdanjo misijonsko tiskarno, v Mengšu pa
                     Društveni in Sokolski dom.</p>
                  <p>Tik pred birmo pa je bila 9. avgusta ustanovljena domobranska postojanka v
                     Domžalah, pozneje pa še v Mengšu in drugod.</p>
                  <p>Prepričan sem, da navajanje teh podatkov, ki so samo drobec v neskončnem
                     trpljenju ljudi v nekdanjem Kamniškem okraju in dekaniji lahko samo še bolj
                     poudari občudovanja vredni pogum deklet, ki so apostolsko delovale v tem okolju
                     in takih razmerah, pripravljene plačati svoje prepričanje tudi z
                     življenjem.</p>
               </div>
            </div>
         </div>
         <div type="div1">
            <head>Farne spominske plošče</head>
            <pb n="055"/>
            <p>Na tem mestu je zapisanih in za prihodnost shranjenih štiristotrinajst imen mož,
               fantov, žena in deklet šentjernejske fare. Toliko jih ni od nobene druge fare terjala
               komunistična revolucija. Nikjer se jih ni toliko dvignilo v boj za vrednote, ki so
               zajete v besede Bog – narod – domovina. Zvečine so to bili vojaki slovenske
               domobranske vojske. Večidel niso padli v boju, ampak so bili izdani in pomorjeni in
               se ne ve, kje ležijo. S spoštovanjem in bolečino jim s tem pomnikom podeljuje grob
               domača šentjernejska zemlja. </p>
            <p>(--tekst na sredini, poudarjen)</p>
            <p>SKLONI SE ČLOVEK NAD TA IMENA </p>
            <p>NE HODI DALJE DOKLER NE PREBEREŠ VSEH </p>
            <p>POTEM ŠE POSTOJ IN POMOLI ZANJE </p>
            <p>IN ZA SLOVENSKI NAROD </p>
            <p>VICIT MORS VITAM MEMORIA MORTEM</p>
            <p>Smrt je premagala življenje – Spomin je premagal smrt. </p>
            <p>V letu pred nastopom tretjega tisočletja </p>
            <p>postavili farani in občani Šentjerneja.</p>
         </div>
         <div type="div1">
            <head>Iskanja in besede</head>

            <div type="div2" subtype="poem">
               <head>Po poboju</head>
               <docAuthor>Ivanka Kozlevčar</docAuthor>
               <dateline>(1949)</dateline>
               <pb n="056"/>
               <lg>
                  <l>Samota, vsi dnevi tečejo samotno. </l>
                  <l>Vse sanje mi trpljenje je umorilo. </l>
                  <l>Globoko v srcu skrivam rdeči nagelj.</l>
               </lg>
               <lg>
                  <l>V samoto zlobne sikajo besede</l>
                  <l>in psovka maže tvoj spomin</l>
                  <l>in grd posmeh, </l>
                  <l>sovražnost mrzla.</l>
               </lg>
               <lg>
                  <l>Strahota tvoje smrti jih ne gane</l>
                  <l>in kri na rokah jih ne peče, </l>
                  <l>v globokih breznih skrit ostaja greh.</l>
               </lg>
               <lg>
                  <l>Nihče ne vidi moje groze, </l>
                  <l>kako boli me, komu mar.</l>
               </lg>

               <lg>
                  <l>Tako je srni, </l>
                  <l>skriti med vejevjem. </l>
                  <l>Zgrožena gleda v sončno jaso, </l>
                  <l>kjer je pobita njena čreda. </l>
                  <l>In samo čaka smrtni strel.</l>
               </lg>

               <figure>
                  <graphic url="slike_z_33/z_33_33.png"/>
                  <head>Zgrožena gleda v sončno jaso <name type="author">Mirko Kambič </name></head>
               </figure>
            </div>
            <div type="div2">
               <head>To usodno rdeče znamenje</head>
               <p>Nada Matičič</p>
               <pb n="058"/>
               <p>Mar ne bi smela danes za več desetletij molka obtožiti oblast, ki mi ga je
                  izsilila?! Ne torej zavoljo osebnega preganjanja, odvzema svobode, pregnanstva na
                  otok; ne obtožujem nobene fizične osebe, ki bi mi stregla po življenju ali mi
                  hotela uničiti kariero, odvzeti čast in dobro ime … A vendar. Se spominjate
                  devetega maja? In od tega dne naprej vse tedne in mesece in leta do tedaj, ko se
                  nam je resnično odvalil kamen spričo matere z otrokom v vozičku, s katerim je
                  zlezla skozi odprtino berlinskega zidu v svobodo?</p>
               <p>Tistega devetega maja smo torej hiteli na ulice, oblekla sem se v pražnje, v
                  modro, že malo obnošeno za koncerte in gledališče, hiteli smo tako kot povsod,
                  kjer so zvonovi oznanjali konec vojskovanja … Bila sem mladostno vzhičena in
                  veliko kasneje, ko sem lahko gledala ta dan sveta na zaslonih, sem bila enaka
                  vsemu, kar je tam prihajalo na ulice se poveselit konca velike morije … Toda
                  radost, ki se je stopnjevala še ob sončni bleščavi in toplini, se je polagoma
                  ohlajevala ob približevanju središču mesta. Nenadoma nesluteno se je odprl zastor
                  za popolnoma nerazumljivo sceno, ki mi je prikazovala čudno popačeno podobo mojega
                  mesta: Šla sem mimo opere, a je nisem poznala, saj je bila skrita pod neznanskimi
                  podobami Marxa, Stalina in do tedaj še neznanega Tita. (Kaj je vendar hramu
                  umetnosti treba take politične maškerade?!) In naprej do pošte, ki je tudi ni bilo
                  več. In tako je bilo povsod. Povsod so visele zastave, na oknih veseli ljudje, z
                  rok so leteli šopki na sprevod vojakov, zmagovalcev. Pravijo, da čutiš prazničnost
                  v zraku, da jo vdihavaš, predajaš se ji, nese te z množico, ki s teboj deli radost
                  svobode. Sem jo delila? Hodila sem po tankem robu med radostjo in dvomom, ki se je
                  že prikradel v misel: Vojaki na okrašenih vozovih? Pešci, konjeniki? Ne, z njimi
                  je bilo vse v redu. A vendar, nekaj je bilo narobe. Nekaj motečega, nerazumljivega
                  se mi je kradlo v zavest … Končno je predrlo tanki sloj opne: Rdeče! Vse rdeče.
                  Množica okoli mene si je nadela rdeča znamenja. Simboli so zagoreli, da me je
                  stisnilo. Zakaj? Rdeči nageljni, to razumem. Toda zakaj rdeče kravate, rdeče rute,
                  rdeče srajce in bluze? Neverjetno, kako so se ljudje čez noč pordečili. A najbolj
                  moteče so bile zvezde na pokrivalih vojskujočih se in oblastno rdeča zastava in na
                  stotine rdečih zastavic, s katerimi so veselo mahali predvsem otroci v špalirju.
                  In ko sem se ozirala po palačah, so tam visele tudi slovenske zastave. So bile res
                  še naše? Na njih se je šopiril rdeči simbol. Tako. Začetek svobode? Povsod se je
                  vrinil rdeči tujek in zavladal. Na teh ulicah, palačah, na obrazih. V glavah in
                  srcih. Zares?</p>
               <p>Zaenkrat le nagla, nedomišljena vprašanja brez odgovorov. Tu so prihajali z
                  bojišč, iz gozdov. Za koga so se vendar borili, za koga so osvobodili deželo,
                  domovino? Za koga so umirali, če nosijo tak simbol, tujek naše domovine? Torej smo
                  prodani? Saj, devetega maja smo bili osvobojeni tujega sovražnika in prodani
                  novemu. Za ceno novih žrtev? Zato da se je utrdila nova oblast, se je nenehno, za
                  nas komaj sluteno hranila kot moloh z vedno novimi in novimi žrtvami? Človek,
                  tedaj utrujen od štiriletne more, se je nenadoma znašel pred novo resnico: Le še
                  potrpite, konca še ni! Zdaj pride veliko Maščevanje! Gorje premagancem!</p>
               <p>Do devetega maja nisem še nič vedela o oportunizmu. Na okrancljanih ulicah in na
                  obrazih se je zame skotilo nekaj povsem novega. Znanci, celo prijatelji so se kaj
                  nenavadno obnašali. S krčevitimi pozdravi, z dviganjem pesti in zastavic, s tem
                  rdečim pozdravljanjem so hiteli zbrisati svoja medvojna ravnanja, ali vrag vedi,
                  česa so se že bali, zaripli, na robu norosti so praznovali svoj lažni deveti
                  maj.</p>
               <p>Ko sem tistega dne odhajala domov, sem že pomislila na množice, ki se lahko
                  spontano, sproščeno, odkrito vesele svobode, kar je človeško razumljivo in
                  logično. Srečni ljudje … Kaj sem vendar zagrešila, da se ne morem poistiti s
                  srečnimi množicami? Kajti te tukaj in danes niso srečne. Vsepovsod krčevita
                  lahkost, kot bi se bila iz zraka pritihotapila v množično dušo, ki je postala ena
                  sama sila, ne da bi se sploh zavedala zasužnjenosti. Bala sem se, da se me
                  polasti. Saj še nisem vedela za polaščenost, za silovito zunanjo moč, ki terja
                  brezpogojno vdanost in predajo … Je to sploh mogoče, sem pretresena ugibala,
                  bežeča v zavetje, v dom. K družini, ki se je kljub vojni ohranila pri življenju in
                  obdržala do konca zdravo pamet, svoj značaj. Bila sem razdvojena, razcepljena,
                  samovprašujoča: Zakaj tako? Zakaj mora biti pri nas drugače, da se ne morem
                  veseliti? Zakaj to ni svoboda!! je vpilo v meni. A zakaj nisem tega na ves glas
                  razkričala? Zakaj, zakaj? Torej strah. Nova Oblast je ustvarila strah. Že tega
                  tesnobnega devetega maja, ki se je še bolj neverjetno zaključil. Na vogalu ulice
                  pred hišo me je namreč sprejelo dekle iz soseščine, s <pb n="059"/> katero sva se
                  kar dobro razumeli. Najprej se me je ogledala od glave do peta in njen pogled je
                  jasno razkril, da se z mojim temnim oblačilom brez rdečega simbola ne strinja.
                  (Kako nadvse rada bi si bila pripela rdeč nagelj!) Potem je stegnila roko in mi
                  pod nos pomolila pest, rekoč: Zdaj se bomo pa takole pozdravljali … Onemela sem. S
                  pestmi se vendar pozdravljajo sovražniki, mar ne? sem končno izdihnila, ker še
                  nisem bila pripravljena na nove scenarije … Seveda, je dejala, če boš snela tisto
                  cunjo! Roko je namerila proti naši zastavi. Kaj pa je narobe z njo? sem vzrojila.
                  Kje pa živiš? Takoj dol, če ne … je zavpila in slovesno odkorakala. Glasnik novega
                  časa. Nekaj nadvse motečega in nevarnega. Nekaj, kar je že cepljeno proti
                  demokraciji, proti svobodi … </p>
               <figure>
                  <graphic url="slike_z_33/z_33_34.png"/>
                  <head>Viharno stoletje <name type="author">Mirko Kambič </name></head>
               </figure>
               <p>Doma sta bili zavoljo zastave žalost in jeza in mama je izrezala iz rdečega klota
                  zvezdo in jo našila na zastavo, zvezdo, ki jo bo »krasila« dolga desetletja. Nove
                  zastave nismo nikoli kupili. Ob koncu je bila že močno nacefrana, obledela rdeča
                  zvezda pa je le bila ročno delo in ne industrijski izdelek. Obtožujem zavoljo tega
                  znamenja, saj smo ga bili prisiljeni našiti na zastavo, na katero so vrli Sokoli
                  iz soseščine pljuvali že pred vojno, ko smo jo obešali … </p>
               <p>Deveti maj je bil uvertura v črno komedijo. A vse, kar se je že dogajalo od
                  devetega maja in do padca berlinskega zidu, je bilo ustoličeno na Laži. Z njeno
                  pomočjo je deloval ta sijajni stroj nove pameti, nove vere, novega ritma
                  življenja. Nismo smeli več glasno misliti. Morali smo pritrjevati Laži, morali smo
                  vpiti Dol s sovražniki ljudstva!, morali smo prenehati urejevati stvari po svoje.
                  Ali pa molčati. Obtožujem, ker so me prisilili, da me je bilo sebe sram ...
                  Razlastili so nas, postali smo razosebljena bitja. Zakaj nisem bojkotirala
                  »svobodnih« volitev? Šla sem, čeprav s figo v žepu, prečrtala kandidata (saj je
                  bil po navadi samo eden), ampak šla sem. Zakaj? Strah za preživetje? Saj sploh
                  nisem več razmišljala o strahu, ker je postal že samoumeven. Tako vraščen v
                  vsakdanja opravila in delovanja. Misel je šla seveda svojo pot, misel je obsojala,
                  se zgražala spričo nenehnih grozečih razglasov, javnih obtožb, zmontiranih
                  procesov in nedolžnih žrtev. Ne le politike, celo kulturnike so preganjali in
                  pošiljali v smrt, včasih le za kak članek, za nekaj prepovedanih besed. Zaradi
                  zaplemb so zapirali in obsojali na smrt trgovce. Z duhovniki so ravnali skrajno
                  ponižujoče in smrt jih je kar kosila … Izmislili so si parolo: v imenu ljudstva. V
                  tem imenu so ropali in morili. V tem imenu so bili dovoljeni vsi zločini. To je
                  obležalo na duši – kljub poklicu, <pb n="060"/> ki sem ga opravljala. In zato, ker
                  sem nadvse cenila svobodo gibanja, se nisem preveč izpostavljala, torej nisem
                  prestopila kritične meje. Bila sem jetnik vesti, nelagodja, more in dilem, kako
                  premagati strah … </p>
               <p>Že med vojno je vodstvo Osvobodilnega gibanja razglasilo kulturni molk. Moj oče je
                  pisal o Notranjski, pisal je o kmetu, ki se je moral izseliti v Ameriko zaradi
                  preživetja, pisal je za Menišijo, ki je prav tedaj doživljala svojo agonijo, zato
                  da so tam brali tudi kaj vedrega. In knjige so šle iz rok v roke … A kdor je molk
                  pretrgal, se je moral pozneje pokoriti. Ali pa se preleviti. Niti medvojna
                  Prešernova nagrada očetu ni pomagala, da ga ne bi kaznovali. Verjetno mu je le
                  škodovala. Zaradi neposlušnosti je bil pisatelj obsojen na večletni molk.
                  Pretrgati nekaj, kar je ilegalna Oblast prepovedala, je bil torej hud prekršek.
                  Žal je bilo kar veliko pisateljev, ki so takoj po vojni pričeli poveličevati
                  tovarne in udarništvo … Zavedala sem se, da bi bilo zdaj treba napisati knjigo, ki
                  bi skušala razgaliti lažno moralo socializma. Toda mar ne bi bil to čisti samomor?
                  Zato sem se literarno obračala v ljudi, v odnose, v intimo … Politiko in njene
                  travmatične posledice sem preprosto zatajila. Čakala sem na padec berlinskega
                  zidu. Čakanje je bilo dolgo več desetletij.</p>
               <p>Živeli smo po vzorcu velikega brata in njegovih malih bratov, ki so vladali nam,
                  vladali z Besedo in Dejanjem. Vladali z močjo, ki nam je vlivala strah, ki je
                  polagoma poniknil v malodušje, vseenost, v razočarano vdanost. V Molk. A to je
                  neodpustljivo ponižanje duha.</p>
               <p>In takole smo se lahko tudi nasmejali in najokali: Rekli so nam: Če se ne
                  zavedate, da mora biti učitelj vojak revolucije, kot je zapisal naš predsednik,
                  potem se tudi ne zavedate svojega poslanstva. Imeti morate svojo hrbtenico. Ali jo
                  imate? Zapomnite si, da je religioznost vaša poklicna ovira.</p>
               <p>Ukazali so nam iti na zbor in obsoditi Strah in pogum. Nadzorovali so našo
                  reakcijo ob blatenju knjige, kar so počeli terenski aktivisti s popolnim
                  nepoznavanjem njene sporočilnosti. Niso poniževali samo pesnika, marveč tudi nas,
                  a se niso zavedali, da so se sami najbolj ponižali.</p>
               <p>Duh marksizma je strašil med literarnimi urami, in če smo bili premalo na liniji
                  ali smo jo celo bojkotirali, smo se morali zagovarjati. Izmislili so si vzorce, po
                  katerih naj bi učili … Ni bilo prizaneseno niti Prešernu niti Cankarju. (V Hlapcih
                  je bilo nevarno posploševati hierarhijo Oblasti. V Krstu je bila seveda vprašljiva
                  religioznost … )</p>
               <p>Ustvarili so večerno šolo za ideološko prevzgojo profesorjev. Če si se uprl
                  »prevzgajanju«, si se znašal na cesti.</p>
               <p>Ob sprejetju v Društvo pisateljev so nas še povabili v partijo. Če smo se v
                  knjigah drznili biti preveč kritični do režima, smo rokopis lahko spravili v
                  predal.</p>
               <p>Izumili so posebno ocenjevanje za učitelje. Delili so nas na izredne, ki so se
                  posebno odlikovali (skoraj brez izjeme so bili to partijci), na vredne, manj
                  vredne ali nevredne (zadovoljive). Če nismo imeli moralnopolitičnih kvalifikacij,
                  nismo mogli napredovati. Ta farsa ocenjevanja je kar trajala in nam krepko grenila
                  delo in življenje.</p>
               <p>A glej, vraga, ljudskih množic na splošno kaj takega ni motilo. Množica je živela
                  »dobro«, bila je še kar sita in oblečena, lahko si je privoščila tujo robo s
                  številnimi obiski onkraj meje v deželah kapitalizma. Lahko se je izobraževala, iz
                  tovarn in veletovarn se je tako silovito kadilo, da je bilo dovolj dela za
                  delavske množice. Imeli smo socializem, pravi raj za lenuhe.</p>
               <p>Živeli smo pač po sovjetskem vzorcu, ki smo ga prikrojili, a Orwellova farma je
                  vseeno imela usodne razsežnosti. Na zunaj Potjomkinove vasi, znotraj policijski
                  nadzor. Dosjeji. Gore papirja. In sveti Birokracij … In zaznamovani, ki so morali
                  molčati. Ki so v sebi nenehno nosili strašno breme svojih umrlih. Pobitih,
                  mučenih. Tu in tam je preniknil kak izšepetan glas o povojnem genocidu. Rad bi kaj
                  zapisal, a nisi bil nor. Šepetanje se ni moglo sprevreči v krik.. Bili so tudi
                  osumljenci, zato ker so ušli roki ljudske pravice in so zbežali čez morje … Ta
                  pravica je bila nadvse dosledna. Zanjo so bili vsi izdajalci, celo njih potomci!
                  Oblast je namreč ukazala: Izrujte mi drevesa s koreninami!</p>
               <p>Množična duša je samozadostna in nepredvidljiva. Oblast jo je imela na uzdi.
                  Križaj ga! In so ga križali. Na vislice! In so ga obesili. Pobijte ga! In so ga
                  kamnali. Smrt izdajalcu! In so ga usmrtili. Dol s knjigo! In so jo vrgli na grmado
                  … Črna komedija je trajala in trajala. Ostalo je samo Upanje. Lahko bi rekla, da
                  sem čakala na normalno življenje.</p>
               <p>In sem ga dočakala. In sem šla pražnje oblečena na ulico. Opera in pošta sta bili
                  normalni. S hiš so visele zastave. Brez rdečih simbolov. Danes je bila množična
                  duša vesela, olajšana bremena desetletij. Duša je jokala od te lahkosti:
                  Pomislite, svojo lastno državo imamo!! Bilo je enkratno doživetje, doživetje
                  stoletij.</p>
               <pb n="061"/>
               <p>S tem živim naprej, žal tudi s spoznanjem, da bi morali biti za demokracijo tudi
                  dovolj zreli. Da je večdesetletna odsotnost svobodnega mišljenja in delovanja
                  škodovala ljudski duši, jo polagoma inficirala s partijsko ideologijo in ideali.
                  In to je ostalo v ljudeh, ki jih je danes celo strah, da ne bi bili povsem
                  poteptani njihovi ideali, ki so jim jih vcepljali dolga leta. Zato trdovratno
                  bežijo pred resnico, pred razkritji zločinov. Celo revolucije nočejo priznati.
                  Tudi množični poboji po koncu vojne (prosim, pa brez »Nürnberga«!) jih ne ganejo.
                  Nekomu se je celo zapisalo: <said>»Zato je treba reči bobu bob in slovenskemu
                     domobrancu kvisling in izdajalec, pa naj je še tako trpel potem, ko je
                     naskrivaj lahko zlezel iz kake kraške jame, ker ga nedosledni pripadniki OZNE
                     niso čisto pobili. In je kasneje s pomočjo Rimskokatoliške cerkve lahko
                     pobegnil iz države, ki jo je izdal.</said></p>
               <p>Ljudje so neverjetno neobčutljivi: To se je zgodilo včeraj, važno je živeti danes
                  … Ne brskajte po kosteh! … Dobro smo živeli, bolje kot zdaj v demokraciji … </p>
               <p>Obtožujem to, še danes nevarno neobčutljivost. Vendar moram polno živeti. Tudi za
                  preteklost, ne le za zdaj in jutri. Računi morajo biti poravnani. To je naša
                  življenjska zaveza. Kajti Zločin je bil tako vsemogočen, da ga ni moč
                  pozabiti.</p>
            </div>
            <div type="div2">
               <head>Odlomka iz romana tuza</head>
               <docAuthor>Helena Jaklič </docAuthor>
               <p>
                  <emph>Kakor smo omenili že v prejšnji številki Zaveze, je Helena Jaklič edina od
                     Jakličevih otrok podedovala očetov pisateljski dar. Nekaj krajših besedil je
                     objavila v predvojnih katoliških glasilih in revijah, sicer pa z objavljanjem
                     ni imela sreče. Vse, kar je napisala po vojni, je ostalo neobjavljeno in
                     neurejeno v družinski zapuščini. Med zanimivejšimi spisi so spomini na očeta,
                     zlasti pa roman Tuza, ki ga je napisala v tistih desetih letih ali kaj, ki jih
                     je kot srednješolska učiteljica preživela v Tuzli. Iz njega smo izbrali dva
                     odlomka, ki dovolj izrazito kažeta njeno izvirno pisateljsko kretnjo, zlasti pa
                     njeno možnost intenzivnega vživljanja v neko tujo kulturo. Iz tega, da ni
                     pretirano kritično opisovala tedanjih družbenih razmer, lahko sklepamo, da je
                     upala na objavo.</emph>
               </p>
               <div type="div3">
                  <head>Setev </head>
                  <p>Naslednje dni je Alija sejal po zorani in zrahljani zemlji. Abduhal je hodil za
                     njim. Z vedno enakim gibom je stari mož segel v sejalnico, zavihtel roko in
                     znova zajel. Zraven je mrmral nerazločne besede, le včasih se je dalo kaj
                     razumeti. Ko je prišla stara Atifa z malico, je Alija postal živahen in šaljiv,
                     pa tudi jeznorit in zadirčen. </p>
                  <p>»Spravita se k jedi,« je priganjala, Alija pa je še naprej meril zemljo s
                     svojimi enakomernimi koraki, dokler ga ni opomnil Abdulah: »Čika Alija, Atifa
                     čaka.« </p>
                  <p>»Čakaj na Alijo,« jo je zavrnil. In je potrpežljivo čakala. </p>
                  <p>»Pusti fanta k jedi!« je vzkipela znova čez dolgo časa. </p>
                  <p>»Alija stopa pred Abdulahom, ženska! Fant streže gospodarju.« </p>
                  <p>Čakala je še v neskončnost. Potem je iznenada kriknila: </p>
                  <p>»Kača! Na pomoč, Alija!« </p>
                  <p>On pa je še naprej vlekel svoje utrujene noge. </p>
                  <p>»Čika Alija, Atifo je pičila kača!«</p>
                  <p>»Fant, navadi se na zvijače. Ne hodi tja, dokler sedi.« </p>
                  <p>»In če umrje?« </p>
                  <p>»Si videl smrt? Ali je šumelo v grmovju? Jo je začutila v vetru?« </p>
                  <p>»Ni, čika Alija.« </p>
                  <p>»Potem poslušaj.« </p>
                  <p>Še nekaj vrst je čakalo sejalca. Noge so že otrdele v kolenih, roka se je
                     razbolela. Še zadnja pest. </p>
                  <p>»Zdaj skoči, fant, da nama želodec ne utihne. Prevrni Atifo, da se potrklja po
                     hribu in vstane od mrtvih.« </p>
                  <p>Abdulah se je smejal starčku in dobro mu je bilo z njim. </p>
                  <p>»Delo dokončaj in potem k skledi,« je poučil Atifo in dečka. </p>
                  <p>Mračilo se je že, ko je Abdulah pripeljal konja <pb n="062"/> k staremu vozu.
                     Napasla sta se in se odpočila. </p>
                  <p>»Deni svoje kosti na voz,« je ukazal Atifi. Sam je prisedel k Abdulahu.</p>
                  <p>»Takole se boš vozil vse življenje, dragi moj, če boš stregel gospodarju. Lepo
                     ti bo.« </p>
                  <p>»Čika Alija, nekoč sem poletel od doma v daljavo. Nažejal sem se in se vrnil.
                     Zdaj pa me tišči ta svet, ta zemlja, to življenje. Nekam bi se zapeljal, nekaj
                     zgrabil.«</p>
                  <p>Atifa je udarjala z rokami: »Slabo, fant. Slabo, fant. Če nisi privezan k
                     zemlji, je ne čutiš in ne vohaš. Tako bežiš.« </p>
                  <p>»Ne bežim, le vidim se nekje drugje, ne vem, kje. Drugačen sem tam, večji,
                     pametnejši.« </p>
                  <p>Atifa vzdihne: »Alah ti ustavi misli. Predrl boš oblake, pusti take marnje in
                     ostani dostojen, zvest, dober kot kruh.« </p>
                  <p>Alija dregne v Atifo z besedo: »Čepi na svojih kosteh, stara, in ne strizi
                     pticam peruti. Rad ga poslušam. Tako je včasih zvenelo v meni. Pa sem se
                     zarasel, okorel, dobil trde noge in ostre kosti in oko je lovilo vsako muho.
                     No, tako pride, tako bo prišlo, ti samo leti, dečko, leti! Ptič leti in se
                     vrača in dela gnezdo in zarod si naredi. Vse je v človeku, vse.« </p>
                  <p>Tako je drsel čas v tistem maju. Olivera si je preganjala ure v vrtu, dajala je
                     svojo človeško toplino vsakemu neznanemu bitju. Tudi Atifa se je zadnje dni
                     držala le hiše. Vse je našla neurejeno in tako je postalo pospravljanje po hiši
                     njeno glavno opravilo. </p>
                  <p>»Preveč se ženeš, Atifa. Odpočij se. Prišlo bo še težje.« </p>
                  <p>»V grobu, gospa Olivera, v grobu.« </p>
                  <p>Nič se ni dalo ukazovati starim ljudem, vsi so delali po neki stari navadi,
                     zelo stari, morda še preden je hanuma svetovala materi, naj jo umakne iz gorske
                     vasi in jo pošlje k njej v službo. </p>
               </div>
               <div type="div3">
                  <head>Slano mesto </head>
                  <p>Lahko bi zapisali leto 1953 ali 1954 ali 1956 – ne bomo se lovili z letnicami
                     in ne iskali v njih ovire za miren opis, kako je zraslo novo mesto ob boku
                     starega slanega mesta. Prihajali so novi kadri, novi delavci, novi radovedneži.
                     Za kratek obisk so se ustavljali tudi nekateri predstavniki ljudstva. Imen se
                     ne spominjam prav točno in po vrsti. Bil je tu Dobrivoj Radosavljević, bila sta
                     Luka in Lidija, Pozderac in Humo. Ni pa bilo več črnega Djilasa. Enkrat je
                     prihitel na pogovor in ogled slovenski Ziherl, prihajali so športniki in
                     delegacije. Ni pa bilo tistih najbolj zaželenih, kot je bil predsednik
                     izvršnega sveta Moša Pijade in ljudski poslanec Svetozar Vukmanović – Tempo ter
                     sam maršal in zmagovalec zgodovine – tovariš Tito. Nad mostom je viselo
                     vprašanje: In kdaj pride maršal? V druga mesta prihaja. Kaj pa ti, Solina, kdaj
                     boš pritegnila orla z višine? Nisi še dovolj močna, da bi prenesla preiskujoči
                     pogled ustvarjalca časa, stebra neke nove dobe? Kdaj? V mestu se res še tiho
                     preživlja nekaj trockistov, no, zapoznela zgodovina. Tudi ustaši so pustili
                     sled tu in tam po vaseh in v mestu, seveda brez ognja in besede. Tudi četniki
                     živijo še v spominu vdov, v podobah, v nošah vaških deklet. Da, tu in tam še
                     skriti sledovi križarjev, ki si iščejo duška v nedovoljenih dejanjih. Tu in tam
                     se pojavi v šoli izzivajoč kljukasti križ, da zardeva in pobledeva zgodovinar,
                     da se srečajo oči ravnateljev in germanistov, geografov. Da, še vse bi se lahko
                     izvrtalo in postavilo na razstavni prostor, če bi bilo učinkovito. No, naši
                     Solini ne bi s takimi priveski dodali ničesar. </p>
                  <p>Kako raste! Kako raste! Solina ni pozabila svojih bolnikov. Prihajajo
                     strokovnjaki s celimi ekipami asistentov in strežnic. Bolnica raste že v tretje
                     nadstropje. Ob rečici navzgor pelje pot v zdravilišča. Nekje med smrekovimi
                     gozdovi pod Konjuhom so okrevališča. Ne, ne bo jih zavrgla, svojih bolnikov,
                     oni so sestavni del prebivalstva, sestavni del mesta Soline. </p>
                  <p>Čisto ob robu vseh vprašanj se mota iz povojev kmetijstvo. Začelo se bo, da.
                     Solina mora imeti močno zaledje ekonomij, naprednih kmetij, razvito zadružno
                     gospodarstvo. No, končno se je v Beogradu nekaj zganilo. V zveznem izvršnem
                     svetu je vso našo kmetijsko problematiko razložil član tega sveta: Dobrivoj
                     Radosavljević.</p>
                  <p>V Solini se je znova začel popis in pregled imetja. Mirsa je z mračnim pogledom
                     privolil – ali ni privolil, to ni bilo važno – da se pregleda hanumičino
                     imetje. Nič več ni veljalo tisto zanj napisano pravilo: Hlapcu smo dali,
                     hanumici vzeli. Takrat je bil čas prve nacionalizacije in tedaj je odpadlo
                     njeno stalno bivališče v predmestni četrti, visoko poslopje, okrašeno z
                     izklesanimi nadzidki in z balkonom po vsej dolžini v ozadju, <pb n="063"/>
                     spredaj pa se je pognalo v stolpič in gledalo s številnimi okni po okolici.
                     Okenca so bila zagrnjena z belimi zavesami kakor v hišicah londonskih
                     predmestij. Zgradbo so v ozadju dopolnjevale še staje, skednji, ropotarnice in
                     orodjarna, kolarnice in na njih »podstrešnice« za vse, kar je služilo vožnji in
                     obdelovanju zemlje. Dvorišče samo je bilo obzidano z visokim belim zidom. No,
                     hlapcu je bilo tu vsekakor kaj iskati, Mirsa pa je izpregel in ni niti
                     vzdihoval, ko se je vse to spremenilo v center obrtnih delavnic in popravljalni
                     center za vse vrste orodja. Tam je pri hanumi odslužil svojih trideset let. Že
                     desetletnega ga je mlada hanumica obdržala, ko se je iz radovednosti povzpel na
                     beli zid in opazoval dvorišče in vse v njem. Tedaj je mlada ljubljena žena
                     ukazala Aliji, naj zgrabi dečka in ga vpreže v delo. Tako se je storilo in spet
                     je bilo Alahu prav, da se je nekomu usoda določila po volji ljudi. </p>
                  <p>No, da, hlapcu naj ostane zemlja in hiše, ki si jih je hanuma postavila na več
                     krajih, da je služila s stanarinami. Svoj hotelček je dala v najem hotelu za
                     nedoločeno število let. Zase je pridržala sobi v nadstropju. Hišo ob Smrečnjaku
                     je »poklonila« sestram, da bi vzdrževale polje in gozd na pobočju griča. Po
                     poroki se je hanuma naselila v gosposki hiši sredi mesta, hiši ob kostanju in
                     brezi.</p>
                  <p>No, tu smo zdaj. Pa še zemlja? Da, zemlja. Zdaj pazi, prevoznik Mirsa! Zdaj
                     nisi več hlapec in Olivera nima nikjer lastninske pravice. Kje si zaposlen?
                     Koliko zaslužiš? Kaj boš obdržal? Česa ne zmoreš? </p>
                  <p>O vsem tem je premišljeval že tedne in tedne in Olivera je izgubljala živce.
                     Stari Murat je pripeljal Favzija, toda Favziju se je tresla bradica in roke so
                     mu trepetale in noge šibile, zato se je vrnil na vas, da mu dobri stari sosed
                     zatisne oči. </p>
               </div>
            </div>
         </div>
         <div type="div1">
            <head>Slovenske teme - poletje ‘99</head>
            <div type="div2">
               <head>Dvoličnost – dvojna morala – dvojna merila</head>
               <docAuthor>Blaža Cedilnik</docAuthor>
               <p>Ravnokar sem se vrnila iz Amerike. Od tam vse naše zdrahe izgledajo majhne,
                  oddaljene, nepomembne. Seveda jih zanimajo operacije NATA na Balkanu. Ampak rajši
                  gledajo reklame in rezgetavščine (tako pravim tistim nadaljevankam, ki naj bi bile
                  duhovite, da pa gledalci ne bi spregledali kakšnega dovtipa, jih spremlja nekakšno
                  rezgetajoče krohotanje), čeprav je na sporedu cela vrsta okroglih miz in
                  novinarskih konferenc, ki so precej bolj neposredne in provokativne kot pri nas.
                  Ampak dozdeva se mi, da gledajo take oddaje samo priseljenci, pravi Američani in
                  tisti, ki so se pošteno integrirali, pa le takrat, kadar se zgodi kaj izjemnega,
                  kaj pompoznega.</p>
               <p>Pripravljala sem zajtrk. Pogrela sem mleko v mikrovalovni pečici in ga postavila
                  na pult. Pripravila sem sendviče in jih dala v pečico, ko je zazvonil telefon.
                  Stekla sem do telefona, pa je bila pomota. Hotela sem že vključiti pečico, da se
                  kruhki pogrejejo, ko sem opazila, da mleka ni nikjer. Resda sem zjutraj sposobna
                  početi različne neumnosti, ker mi možgani še ne funkcionirajo v polni meri, ampak,
                  kam bi postavila mleko. Gledam vsenaokrog, mleka nikjer. V takem primeru pač
                  glasno zakolnem (v slovenščini, od srca), prekleto, kam, za vraga, je izginilo to
                  prekleto mleko? Tisti hip zagledam posodo, v kateri je bilo še hip prej vroče
                  mleko, zdaj pa posoda stoji v pomivalnem koritu in v njej je voda. Seveda se še
                  vidi, da je bilo nekoč v njej mleko. Še bolj se razburim, kdo, za hudiča, mi je
                  zlil mleko stran. Takrat pa se pojavi Američan in takoj mu je bilo jasno, zakaj se
                  razburjam, čeprav v nekem tujem jeziku. Potem se mi opravičuje, češ da je misli,
                  da je to mleko zanič, sicer se je pa na njem že naredila nekakšna mrena in je bilo
                  tako rekoč pokvarjeno. Kaj naj bi naredila? Ponovi vajo, sem si rekla in pomila
                  posodo, nalila novo mleko itd. Da ne govorim o popolnoma lepi, še trgovinsko
                  zapakirani čebuli na vrh vedra za smeti. Ti ljudje zmečejo stran neizmerne
                  količine hrane, pa ne zato, ker bi bilo z njo kaj narobe, ampak zgolj zato, ker
                  jim nekaj na njej ni všeč ali kaj. Pri tem pa, bognedaj, da bi kdo vrgel v smeti
                  pokrovček od piksne, to gre vendar v reciklažo. Vse, kar se da predelati, je treba
                  dati posebej. Vse lepo in prav. Kaj pa hrana? Ta gre brez usmiljenja v smeti.
                  Nobene logike ni v tem. So samo dvojna merila.</p>
               <p>Kaj pa pri nas? Iste rezgetave nadaljevanke po televiziji, iste bedaste reklame.
                  In dvojnost. Vsepovsod. Morda sem samo jaz tako neumna, da gledam na te stvari
                  tako. Da se <pb n="064"/> mi porodijo asociacije. Ampak, ali se nikomur (razen sem
                  pa tja komu, kar je tako malo, da se nič ne pozna) ne zdi nepojmljivo, da se v
                  državi, ki se šteje za pravno, dogodi, da je tožba bivšega direktorja
                  novogoriškega Hita proti poslancu Hvalici tako rekoč čez noč zaključena, tožbe
                  poslanca Hvalice proti bivšemu direktorju novogoriškega Hita pa ležijo v nekih
                  predalih. In se ne premaknejo. Zakaj, za hudiča, ne ponorimo vsi skupaj? Pa ne
                  zaradi poslanca Hvalice. Če je česa kriv, naj bo obsojen. Ampak to je precedens.
                  Če si prave barve, če si iz pravega testa, če si iz pravega gnezda, potem ga ni na
                  tem svetu ne boga ne hudiča, ki bi ti mogel do živega. Da bi te kdo obsodil, ne,
                  seveda ne, niti sodil ne. Zadevo se preprosto zamečka, zamoči, pozabi. Sem pa tja
                  se morda še kdo spomni, da je bilo nekje nekaj takega, ampak kaj je že bilo, kako
                  se je odvijalo, kako se je končalo, tega se nihče ne spomni. Saj pravzaprav ni več
                  važno. Koga pravzaprav zanima, kaj sta imela nekoč neki Kovačič in neki Hvalica.
                  Saj so vsi enaki. Saj so vsi barabe. Kar naj se pobijejo med sabo.</p>
               <p>Ampak zgodbe se ponavljajo. Tako kot v šoli pri matematičnih vajah, vse je isto,
                  le podatki, le številke drugačne. In ubogi otroci ne prepoznajo problema in se ga
                  lotijo, kot da ga prvič vidijo in delajo iste napake, streljajo iste kozle kot
                  prvič. In z odraslimi ljudmi je isto. Ko bo nekdo drug, ki se ne bo pisal ravno
                  Kovačič, bo pa nekdo, ki je bil in je še vedno »na pravi strani«, tožil nekoga, ki
                  se ne bo pisal ravno Hvalica, ampak bo vedno »samo za zdrahe«, vedno na »napačni
                  strani« in se bo zgodba na isti način končala, ne bo nihče prepoznal prejšnje
                  zgodbe. Dvojna merila se bodo v nas tako zacementirala, da jih še opazili ne bomo
                  več. Kolikor se seveda še niso. Dvojna merila in dvojna morala. Tako kot
                  deviacija. Ta je npr. pozitivna, če nasprotuješ državi, kot je bila kraljevina
                  Jugoslavija, negativna pa, če nasprotuješ komunizmu ali samo-upravljanju.</p>
               <p>Potem naj pa še kdo reče, da se je pri nas kaj spremenilo. Da je kdo sestopil z
                  oblasti. Sestopil z absolutne oblasti. Sestopil z božjega prestola. Noro, noro, da
                  kdo sploh pomisli na kaj takega. Da bi pa kdo to verjel, trikrat noro. Pa se
                  dogaja. Ljudje verjamejo. Po moje se mora vsa komunistična srenja, prejšnji in
                  zdajšnji in prejšnjiinzdajšnji, neizmerno zabavati, kadar se takole dobijo in
                  premlevajo med sabo, kaj so počeli prej, kaj počno zdaj in kaj jim je početi v
                  bodoče. Kako so nategnili vesoljno ljudstvo, stokrat na isto finto (Sicer sem vse
                  to že napisala. Pa kaj. Mlatenje prazne slame. Butanje z glavo ob zid. Glas
                  vpijočega v puščavi.) Njihov krohot bi lahko posneli in ga prodali Amerikancem za
                  spremljavo h kakšni novi rezgetavščini. Najbrž bi kar dobro plačali. Pravzaprav se
                  tudi meni zdi smešno. Če odmislim, da sama živim v tej državi, da v njej živijo
                  moji otroci, da v njej živijo ljudje, ki jih imam rada, potem se mi zdi celo zelo
                  smešno. Če bi mi ta odmislek v celoti uspel, bi lahko tudi moj smeh posneli in
                  prodali za kakšno rezgetavščino.</p>
               <p>Bližajo se volitve. Na vseh koncih in krajih se že to pozna. Seveda ne očitno,
                  ampak lepo prikrito, slučajno. Na vseh lestvicah popularnosti so se začeli
                  pojavljati ljudje (seveda »naši«, se pravi prave barve in z ustreznim pedigrejem),
                  ki jih že sedem čeških let (bi rekla moja stara mama) ni bilo na njih niti ni bilo
                  kaj dosti slišati zanje. Pojavljajo se v časopisih, na televiziji, ampak ne kot
                  bodoči kandidati na volitvah, ampak kot strokovnjaki, kot udeleženci okroglih miz,
                  studia ob 17h in podobno. In ne zastopim, kako nihče ne opazi (ali pa misli, da
                  mora biti tako, ali pa se je sprijaznil s tem, da je pač tako), da promovirajo
                  ljudi za nove volitve, da jih ljudje spoznajo, da se jih navadijo, da se jim
                  zazdijo pomembni in potrebni. Ljudje pa vedno volijo nekoga, ki ga poznajo.
                  Nekoga, za katerega so že slišali. Pa čeprav ne vedo nič dobrega o njem. Pa čeprav
                  vedo o njem samo slabo. Čeprav gre za ljudi, ki jih nihče ne mara, ki jim nihče ne
                  zaupa, ki niti v očeh intelektualcev niti v očeh malega človeka niso vredni
                  počenega groša. Ampak najbrž bodo izvoljeni. Če pa ne, bojo pa skozi stranska
                  vrata prišli v parlament. Ali pa v vlado. Ob tem se mi je spet naplavila v možgane
                  ena asociacija v zvezi z Ameriko. V svoj potovalni dnevnik sem takole
                  napisala:</p>
               <figure>
                  <graphic url="slike_z_33/z_33_35.png"/>
                  <head>Kultura Slovenija - Njive pod gorami <name type="author">Simon Dan
                     </name></head>
               </figure>
               <p>Seveda nama je vse skupaj vzelo precej časa, ampak v Washington sva srečno
                  prispela. Izstopila sva v bližini Bele hiše in sklenila, da greva noter, ko že
                  zadnjič nisva mogla. Pred Belo hišo je bil en velik bel šotor, kar je bilo kar
                  precej nenavadno. No, šla sva k turističnemu vodiču, ki svetuje, prodaja karte in
                  še marsikaj. Povedal nama je, da ni mogoče obiskati Bele hiše do torka. Ker ima
                  Clinton en kup sprejemov in zabavnih večerov in ker to rad počne zunaj, je tisti
                  šotor tam in obiskov ni. Rekel je še, da ne mara Clintona. In da ga tudi sicer
                  nihče ne mara. S komerkoli bova govorila, je rekel, vsak bo tega mnenja. Seveda
                  javno izražanje je pa nekaj povsem drugega. Povedal je še, da ne pozna nikogar, ki
                  bi volil Clintona, ampak, kot je že rekel, bil je izvoljen. Sem rekla, da je to en
                  misterij politike, da je pri nas nekaj podobnega. Potem je rekel, da če najdem
                  človeka, ki ga vsi poznajo, <pb n="065"/> pa ga nihče ne mara, je pravi kandidat
                  za predsednika in bo tudi izvoljen. Da najbrž to velja za vse države na svetu.</p>
               <p>In kaj delajo pomladniki? Niso se še zbudili. Zdaj se nekaj združujejo in
                  povezujejo. V zvezi s prihajajočimi volitvami se še niti pogovarjati niso začeli.
                  Kaj šele, da bi promovirali kakšna nova imena. Da bi jih kljub dvojnim merilom
                  medijev poskušali predstaviti ljudem. Poskušali narediti vse, kar se da. Pa čeprav
                  se bo zdelo, da se borijo z mlini na veter. Pa čeprav se bo zdelo, da mlatijo
                  prazno slamo. Pa čeprav se bo zdelo, da butajo z glavo ob zid. Pa čeprav se bo
                  zdelo, da so kot glas vpijočega v puščavi. Zavedali se bojo, da so naredili vse,
                  kar so mogli. Vse, kar se je dalo. Morda ne čisto vsega, ampak da bi imeli vsaj
                  občutek, da so napravili vsaj vse tisto, česar so se spomnili. In čeprav bodo
                  izšli iz boja kot poraženci, bodo vedeli, s kom imajo opravka, s kom se borijo.
                  Vedeli bodo, da se borijo s sedmeroglavim zmajem in se bodo naslednjič bolje
                  pripravili na to bitko. </p>
               <p>Najbrž čakajo na spremembo volilnega sistema in upajo, da bodo v večinskem sistemu
                  dobili večino glasov, tako kot bi jo na prejšnjih volitvah, če bi le-ta že veljal
                  ali pa, če ne bi imeli nekateri naši državljani dveh glasov. Na to kaže že
                  dejstvo, da se podobnikovci in peterletovci intenzivno in precej konkretno
                  pogovarjajo o združitvi. Čeprav to v tem trenutku ni posebno pametno, ker vsako od
                  obeh strank voli nekaj ljudi, ki ne bi volili skupne stranke. In v tem primeru bo
                  nastala nova stranka, morda bo to kar Jelinčičeva, ki bo izkoristila prazen
                  prostor, politično nišo, in pobrala te glasove. In seveda se ve, kam bodo potem
                  odšli. Da ne bi slučajno kdo pomislil, da k pomladnikom. Ampak zdaj bi jim bilo
                  lahko že jasno, da z večinskim volilnim sistemom ne bo nič. Vsi strokovnjaki, še
                  bolj pa »strokovnjaki«, izumljajo vse mogoče finte, rezultat referenduma
                  prežvekujejo kot žvečilni gumi in ga skušajo prikrojiti tako, da bi lahko uvedli
                  nekakšen, še bolj kompliciran in zamegljen volilni sistem, da bi volilci nikakor
                  ne imeli pregleda nad tem, koga pravzaprav volijo. Zdaj so se končno znebili
                  tistega Drobniča, zdaj so končno postavili pravega človeka na mesto generalnega
                  državnega tožilca. In ko sedejo skupaj in razpravljajo, samo pravniki, visoki
                  strokovnjaki, pametnjakoviči, da jim ni para, se najbrž <pb n="066"/> počutijo
                  tako domače, kot v dobrih starih časih, v kakšnem komiteju ali na partijskem
                  kongresu. Sami naši, same zdrave sile, sama avantgarda. Če kdaj, bodo zdaj
                  izvalili kaj hudo kunštnega. Da se bodo sami sebi čudili.</p>
               <p>Seveda so imeli pripravljen tudi rezervni plan in rezervno rezervni plan in tako
                  naprej, če bi jim ne šlo vse po maslu. Ampak zdaj je že jasno, da je treba samo še
                  malo pomečkati, mogoče privleči na dan kakšno afero, vreči ljudstvu kakšno kost,
                  pa bodo že tu parlamentarne počitnice. Potem pa, preden se bodo spet zbrali
                  skupaj, preden se bodo konsolidirali, ja, bojo pa že volitve pred vrati. Potem sta
                  pa dve možnosti. Ali obdržati sedanji volilni sistem, »ki so ga ljudje že vajeni,
                  ki je že utečen, ki pravzaprav sploh ni tako slab, za katerega je že vse
                  pripravljeno«, ali pa na hitro narediti novega, ki bo, kot sem že rekla,
                  kompliciran in predvsem zamegljen, da se bo dalo voljo volivcev, tistih seveda, ki
                  mislijo z lastno glavo, navleči na dobro, staro kopito, da bodo izvoljeni tisti,
                  tapravi, brez katerih bi nas že hudič vzel. Seveda pa je treba vse skupaj podvreči
                  dvojnosti. Da bo na zunaj izgledalo, da se držijo rezultata referenduma in sklepa
                  ustavnega sodišča, v resnici pa ne bo imelo vse skupaj s tem nobene zveze, važno
                  bo le, da bodo z različnimi fintami (nekatere bodo vgrajene v sam volilni sistem,
                  druge bodo pa podobne ali celo iste kot do sedaj) zamotili, preslepili, prevarali
                  volivce. Vse za zmago in dobrobit partije, pardon, slovenskega naroda.</p>
            </div>
            <div type="div2">
               <head>Dan razuma in odgovornosti</head>
               <docAuthor>Anton Drobnič</docAuthor>
               <p>Tako kot vsako leto so se »borci za narodno svobodo« tudi ob letošnjem 27. aprilu
                  zbirali pod rdečimi zastavami, trkali na zaslužne prsi in vzklikali svoja
                  zarotitvena gesla. Kolikor so starejši, toliko manj razumne in premišljene so
                  njihove besede. Kritične misli in preudarka niso več sposobni. </p>
               <p>Na eni od takšnih samohvalnih slovesnosti se je slavnostni govornik, črnogorsko
                  brkati nekdanji komunistični »oče naroda«, znebil zgovorne partizanske modrosti.
                  Povedal je, da so partizani v tako imenovanem »narodno osvobodilnem boju« pokazali
                  »samozavest in odločnost«. To naj bi bila prava vrednota, tisto, kar šteje.</p>
               <p>Res je, samozavest in odločnost sta potrebni lastnosti, ki nam jih pogosto manjka.
                  Potrebni in koristni pa sta samo kot nadaljevanje, kot povezava z drugimi dobrimi
                  lastnostmi, ki so zlasti modrost in preudarnost, poštenje, vestnost in odgovornost
                  do posameznika in narodne skupnosti. Sami zase sta samozavest in odločnost lahko v
                  nesrečo tako posameznika kot skupnosti.</p>
               <p>Od partizanskega propagandista opevana samozavest in odločnost nista dovolj za
                  uspešen osvobodilni boj. Morda bi samozavest in odločnost zadoščala za osvobodilni
                  boj velikega naroda proti šibkemu sovražniku. Nikakor pa ne zadoščata za
                  osvobodilni boj malega in razdeljenega naroda proti trem mogočnim sovražnikom,
                  kakršne je v zadnji svetovni vojni imela Slovenija. V takšnih razmerah samozavest
                  in odločnost sama zase pripeljeta ljudstvo v velike izgube in narod v
                  neprecenljivo škodo. Zadoščata pa za zločinska dejanja, kajti tudi zločinci morajo
                  biti zelo samozavestni in odločni, drugače je zanje bolje, da se svojega posla ne
                  lotijo. </p>
               <p>Po petdesetih letih je čas, da pogledamo, kaj se je s samozavestjo in odločnostjo
                  v času sovražne okupacije med drugo svetovno vojno v resnici zgodilo Slovencem.
                  Slovenijo so kot nobene druge dežele v Evropi okupirali kar trije okupatorji.
                  Demokratični in svobodoljubni Slovenci nobenega niso bili veseli, čeprav se je
                  eden obnašal huje od drugega. Pripravljali so se na odpor in upor proti
                  okupatorjem. Takoj po njihovem prihodu so ustanovili tajne vojaške organizacije
                  pluralne Slovenske narodne vojske: Slovensko legijo, Narodno legijo in Sokolsko
                  legijo, kmalu tudi tajno politično organizacijo Slovensko zavezo, ki je bila prav
                  tako pluralna, saj so jo sestavljali predstavniki različnih političnih strank in
                  usmeritev. Priprave so bile temeljite, predvsem pa preudarne, premišljene. Čeprav
                  tudi demokratičnim Slovencem ni manjkalo odločnosti in samozavesti, saj so jo
                  kmalu pokazali v odločnem in ostrem odporu proti komunističnemu nasilju, niso
                  prehitevali časa in dejanskega razmerja moči, ampak so preudarno čakali na skladno
                  delovanje z zahodnimi zavezniki in niso na vrat na nos vzdignili brezupnega upora
                  malega in razkosanega naroda proti trem mogočnim sovražnikom. To bi bilo
                  samomorilsko dejanje v korist narodnim sovražnikom, dejanje nerazuma. Tudi
                  angleška vlada je svojim <pb n="067"/> voditeljem na okupiranih otokih naročila,
                  naj ne izzivajo premočnega sovražnika, naj čuvajo angleška življenja. </p>
               <p>Povsem drugače je storila komunistična partija s svojo Osvobodilno fronto in
                  njenimi partizani. Čim je Stalin po napadu njegovega nezvestega zaveznika Hitlerja
                  po 22. juniju 1941 poklical komunistične partije na pomoč Rdeči armadi in ogroženi
                  Sovjetski zvezi, so komunisti v Sloveniji s svojimi zavezniki ustanovili
                  Osvobodilno fronto in proglasili osvobodilni boj. Tega boja pa niso vodili tako,
                  da bi varovali Slovence in njihovo premoženje, narodovo ozemlje, njegovo kulturo
                  in njegove koristi. Slovenska življenja očitno niso bila toliko vredna kot
                  angleška! Svoj tako imenovani NOB so vodili na skrajno brezobziren način, ne
                  brezobziren do sovražnika, ampak do lastnega naroda. Sovražnika so neodgovorno in
                  do lastnega naroda nepošteno večinoma samo izzivali, ga dražili, hudega pa mu niso
                  prizadejali. Sami so se nato umaknili v varne gozdove, slovenske vasi in
                  prebivalce pa prepustili brez obrambe na milost in nemilost samim sebi in
                  sovražnikovim zločinskim represalijam, umorom, požigom, izgonom in zaporom,
                  streljanju talcev in odgonom v internacijska taborišča. Najbolj znan in žalosten
                  primer takšnega neodgovornega uporništva je »bitka« v Dražgošah, kjer so partizani
                  vas izrabili za napad na Nemce, nato pa vas in vaščane pustili brez obrambe
                  sovražniku, ki je vas požgal in številne vaščane pobil, napad na Lož, kjer se je
                  zgodilo podobno, in še mnogo drugih izzivanj. </p>
               <figure>
                  <graphic url="slike_z_33/z_33_36.png"/>
                  <head>Kultura Slovenija - Njive pod gorami <name type="author">Simon Dan
                     </name></head>
               </figure>
               <p>Druga oblika neodgovornega uporništva je postavljanje nepripravljenih partizanskih
                  enot v spopad z daleč močnejšimi sovražnikovimi vojskami, ki se je običajno končal
                  s krvavim porazom. Najbolj znan primer takšnega neodgovornega in nerazumnega
                  postavljanja je goriška fronta septembra 1943, ko se je partizansko poveljstvo, ki
                  mu po znanem geslu »žrtve morajo biti« ni bilo mar človeških življenj, z brigadami
                  komaj mobiliziranih, neizurjenih in slabo oboroženih in opremljenih partizanov
                  spustilo v frontalno vojskovanje z izurjenimi in izkušenimi ter odlično
                  oboroženimi nemškimi enotami. Posledica te zločinske avanture so bili tisoči
                  padlih Primorcev in popoln partizanski poraz, ki ga je bilo mogoče videti vnaprej,
                  vendar zanj ni nikoli nihče odgovarjal. Nekaj podobno neodgovornega se je zgodilo
                  z znanim pohodom partizanske 14. divizije na Štajersko. <pb n="068"/> Tudi ta
                  pohod je bil izvršen predvsem iz političnih, propagandnih in ne iz vojaških
                  razlogov in tudi na tem pohodu je ostala množica mrtvih brez omembe vredne vojaške
                  koristi. </p>
               <p>V vseh teh in drugih primerih so partizanski poveljniki kazali veliko samozavest
                  in odločnost ves čas, dokler niso zbežali. Niso pa premogli odgovornosti do svojih
                  podrejenih in do naroda, niso pokazali potrebnega razuma, niti osebne in ne
                  vojaške modrosti. Takšen brezglavi upor, ki so ga spočeli in vodili politični
                  interesi in cilji komunistične partije, vodilne sile celotnega »narodno
                  osvobodilnega boja«, je zato imel povsem nesprejemljiv rezultat in za slovenski
                  narod strašne posledice: na okupatorski strani 304 padli italijanski vojaki in
                  dobrih sto več padlih nemških okupatorjev. Na drugi strani od 60 do 70 tisoč
                  pobitih Slovencev, tisoči izgnancev in internirancev, na stotine požganih in
                  porušenih slovenskih vasi, domov in gospodarskih poslopij, stotine požganih in
                  razrušenih slovenskih šol, prosvetnih domov in cerkva, fizično in kulturno uničena
                  domovina. Namesto hitrejšega miru podaljšanje vojne za en teden in za še nekaj sto
                  padlih Slovencev, namesto obetane svobode zamenjava štiriletnega nacističnega
                  terorja s polstoletno komunistično diktaturo v balkanskem blatu. </p>
               <p>To je rezultat komunistične samozavesti in odločnosti brez odgovornosti do ljudi
                  in naroda, brez razuma in preudarne modrosti. Ljudje v okupirani deželi imajo
                  pravico do upora, vendar ne do upora za vsako ceno, ampak le do razumnega in
                  odgovornega upora, ki koristi narodu in ne njegovim sovražnikom. Zato je že
                  skrajni čas, da bi namesto spornega dneva upora, ko nekateri zločin nad lastnim
                  narodom slavijo kot zmago nad okupatorjem in nas vlečejo v žalostno preteklost
                  komunistične samozavesti in odločnosti, praznovali demokratični dan razuma in
                  odgovornosti, ki naj bosta nujna podlaga naše samozavesti in odločnosti v
                  prihodnjih časih. </p>
            </div>
            <div type="div2">
               <head>Ali vemo, kdo so bili </head>
               <docAuthor>Justin Stanovnik</docAuthor>
               <p>V nedeljo, 28. februarja, je ob dvajsetletnici Kardeljeve smrti prvi program Radia
                  Slovenija prenašal spominsko razmišljanje o tem nenavadnem človeku. Avtor oddaje
                  je pred nas pripeljal tri gospode, dr. Franceta Bučarja, dr. Rastka Močnika in dr.
                  Boža Repeta, in jih predstavil za predstavnike treh generacij slovenske
                  družboslovne misli: prava, sociologije in zgodovinopisja. S tem je očitno hotel
                  dati razmišljanju o Kardelju posebno veljavo. Ob poslušanju so nas obiskovale
                  razne misli. </p>
               <p>Med tistimi, ki so v tisoč letih posegli v slovensko zgodovino, je bila tudi
                  skupina prav posebnih ljudi. Bili so iz take snovi, da so neki tuji navdih mogli
                  sprejeti in ga narediti za svojega. To ni še nič posebnega, posebno pa je to, kar
                  sledi. Tujost tega navdiha namreč ni bila samo v tem, da je prišel od zunaj, ampak
                  tudi v tem, da je bil v nasprotju z vsem, kar se je do tedaj v tem narodu mislilo,
                  čutilo in verjelo. Revolucija, ki je bila v središču tega navdiha, ni pomenila
                  samo tega, kar ta beseda ponavadi pomeni, preobrat ali prevrat, se pravi, eni gor,
                  drugi dol, ampak je to bila totalna ali celostna revolucija: postavila naj bi
                  povsem novega človeka. Ti ljudje so videli, da bodo človeku morali zamenjati dušo,
                  če bodo hoteli uresničiti svoj načrt. In bili so to takšni ljudje, da so bili
                  pripravljeni to narediti. Tudi med Slovenci so bili takšni ljudje, da so bili
                  pripravljeni to narediti! Bili so takšni, da so to mogli hoteti. Takšni so bili,
                  da se niso prestrašili, ko so se zavedeli, kaj hočejo. In tu se sedaj pred nami
                  pojavi vprašanje: Kdo pa so pravzaprav bili? Kdo so bili boljševiki? </p>
               <p>Človek je zmeraj skrivnost. V vsakem človeku je prostor, v katerega ne moremo
                  vstopiti. Še sam mogoče ne more vanj. In vendar. Ko gremo za pogrebom in
                  premišljujemo o tem, ki ga nesejo pred nami, si nazadnje pravimo, da nekoliko
                  vemo, kdo je bil: kaj je hotel, kaj je bilo tam v njegovi sredini. Ko pa zadnja
                  leta spremljamo odhajanje slovenskih boljševikov – večina jih je že odšla, drugi
                  pa še čakajo in bodo odšli čez reko kako leto pred nami ali kako leto za nami –
                  smo se nazadnje le zavedeli in si rekli: Saj sploh ne vemo, kdo so bili. Bili so
                  tu – kaj bili, prekucnili so nam celo hišo, zmagali so tako, da se je zaradi te
                  zmage polovica ljudstva morala obleči v črno, imeli so take živce, da so pol
                  stoletja vztrajali v tem, da nekemu kulturnemu narodu ne priznajo človekovih
                  pravic, in ko je bilo vsega konec, jim je živcev še toliko ostalo, da so mogli
                  reči, da je vse skupaj bila samo šala in da so sedaj demokrati in kapitalisti, kot
                  so kljub drugačnemu videzu pravzaprav vedno bili. </p>
               <pb n="069"/>
               <p>Ko še naprej vrtamo z vprašanjem, zakaj jih ne poznamo, se končno spomnimo, da
                  niso nikoli resnično govorili. Obstajali so samo na obodu: iz njihove sredine ni
                  nikoli prišlo nič. Kakor da je tam bila črna luknja. Na obodu pa so, kot vemo,
                  bile te reči: ideologija, revolucija, kadri. Skratka aparat. Zato so jim tudi
                  rekli aparatčiki. Studence, iz katerih prihaja resničnost, so imeli že zdavnaj
                  zasute. Zaradi hipertrofije aparata, zaradi razraščenosti funkcije, so bili
                  funkcionarji v nikoli slutenem pomenu te besede. </p>
               <figure>
                  <graphic url="slike_z_33/z_33_37.png"/>
                  <head>Njive, njive! <name type="author">Simon Dan </name></head>
               </figure>
               <p>Mogoče bomo stvar nekoliko bolj razumeli, če navedemo primer nekega človeka, ki je
                  zelo vplival na slovensko politiko, kulturo in duhovnost. To je bil dr. Janez
                  Evangelist Krek. V članku, ki ga je za tridesetletnico Doma in sveta napisal v to
                  revijo, najdemo tudi tale stavek: »Kadarkoli čitam tisto priliko o ženitnini, na
                  katero je nazadnje kraljevi gostitelj povabil slepe in hrome, berače s cest,
                  reveže izza plotov, se mi zgane v srcu občutek nekaj velikega, nedoseženega,
                  ideal, ki obsega vse človeštvo. Gostija na zemlji mora imeti prostora za vse.« </p>
               <p>Ko preberemo ta stavek, obstanemo kot ob velikem odkritju. Pravimo si: To je bil
                  Janez Evangelist Krek. V teh besedah, ki niso bile njegove besede, ampak jih je
                  prebral v neki knjigi, je pokazal, kaj ga nosi od začetka. Ob teh besedah, ko jih
                  je prvič prebral, si je rekel: To sem jaz – to je moje delo. Za nas pa je važno
                  to, da to niso besede z oboda, ampak besede iz sredine. Ko jih preberemo, vemo, da
                  so resnično resnične. Verjamemo jim do zadnje črke, obide nas slovesno občutje, da
                  smo v središču nekega velikega življenja. Za Kreka vemo, kdo je bil; za Kardelja
                  ne vemo, kdo je bil. </p>
               <p>In kako so preteklo nedeljo o Kardelju spregovorile po svojih predstavnikih tri
                  generacije slovenskega družboslovja? Najprej bi bilo treba reči, da so se
                  zadrževali na obodu. Z majhnimi variacijami so se zedinili v stavek: Kardelj je
                  mrtev, živel Kardelj! Zdi se, da je intonacijo dal že urednik, ki nam je Tita in
                  Kardelja predstavil za »idealista, pogojno pa tudi za humanista«. Potem pa so se
                  zvrstili. Za dr. Bučarja vemo, da je že zdavnaj odšel iz skupnega gospodinjstva s
                  komunizmom – da se je ločil, da tako rečem, od postelje in mize – ločitvenih
                  papirjev pa še ni podpisal. To bo razlog, da smo bili nad nekaterimi njegovimi
                  gledanji nemalo začudeni. Tako na primer Bučar še sedaj ne ve, da je vse, kar je
                  Kardelj <pb n="070"/> naredil na področju politike v tradicionalnem in normalnem
                  pomenu te besede, naredil izključno v interesu partije. Tudi ne vidi dobro, da
                  »zapadni znanstveniki« niso drli v Jugoslavijo gledat Kardeljev samoupravni
                  socializem, da bi videli, če jugoslovanska novotarija »ne bi zahod lahko rešila iz
                  slepe ulice, v katero je zašel«!, ampak zato, ker so trepetali za socializem, ki
                  so mu bili vsi po vrsti srčno vdani in so mu želeli zmago, a ne v Holandiji, v
                  Britaniji, na Danskem, kjer so živeli sami, ampak v Jugoslaviji. Zanimivo, mar ne?
                  Zdi se tudi, da Bučar še vedno misli, da brez Kardeljevega enobeja ne bi bilo
                  samostojne Slovenije in ne ve, da je bil enobe samo ogrodje, za katerim je
                  Kardelj, kot za nekakšno kuliso, zgradil partijsko oblast. (Spomnimo se samo
                  znamenitega stavka, ki ga je Kardelj pisal jeseni 1942 Josipu Brozu v Bosno:
                  »Čudeže dela ta narodnoosvobodilni boj.« Čudeže za koga, se seveda ve.) Čudi nas
                  tudi Bučarjeva misel, da je bila »dinamika, ki je bila uvedena v slovensko
                  življenje v njegovih letih, brez dvoma tudi njegova – Kardeljeva – zasluga«, pri
                  čemer se, ko se oziramo okoli sebe, v strahu sprašujemo, kako je mogla ta dinamika
                  kar na lepem izginiti, da je nikjer več ni. In tako dalje, in tako dalje. </p>
               <p>Božo Repe si je za to priložnost priskrbel figov list, a bi po naši misli lahko
                  izbral malo večjega, da ga mu ne bi bilo treba kar naprej popravljati. Tako pa smo
                  imeli priliko izvedeti, da je bil Kardelj karizmatičen, ne po »značaju«, ampak po
                  »njegovem prispevku«. Izvedeli smo nadalje, da, kakor nikogar drugega, tudi
                  Kardelja ne moremo presojati »enoznačno«, pri čemer se takoj spomnimo deset ljudi,
                  ki bi jih tudi gospod Repe verjetno presodil »enoznačno«. Upiramo se tudi misli,
                  da nam je jugoslovanska ustava, ki je bila Kardeljevo delo, pomagala, da smo se
                  legalno ločili od Jugoslavije. Pri tem namreč takoj pomislimo, zakaj pa, če je to
                  res bila ustava, ni pomagala Hrvatski in Bosni in Hercegovini. Ali ni bilo morda
                  tako, da Sloveniji ni pomagala Kardeljeva ustava, ampak naša geografija. </p>
               <p>Dr. Rastko Močnik je, kar ni presenetljivo, radikalen kritik meščanske družbe in
                  zato figovega lista sploh ne potrebuje. Kot utrjen naturist spregovori naravnost.
                  Pravi: Kardelj ostaja del svetovnega naprednega gibanja, pri čemer poslušalce
                  obsodi na to, da si razbijajo glavo s tem, kaj naj bi danes fraza »napredno
                  gibanje« pomenila. Močnik pripisuje Kardelju zaslugo, da je priznal »obstoj
                  neformalnih skupin«, pa ne morda zato, kot hudobno mislimo mi, da bi nanje
                  opozoril Ozno ali pa zato, da bi jim nadel socialistični nagobčnik. Močnik je
                  posebno navdušen nad tem, da je Kardelj postavljal »prava vprašanja«, o odgovorih
                  na ta vprašanja pa da »bi se dalo govoriti«. Tu je gospod Močnik pošteno
                  zamistificiral neko naravno logično zaporedje: le pomislimo, sama »prava
                  vprašanja« in sami problematični odgovori! Kako je to mogoče? Nazadnje se Močnik
                  preda lepi žalosti, ko nam in sebi očita kako smo pozabljivi in nehvaležni. Zakaj?
                  »Ne razpravljamo o zgodovinski izkušnji samoupravnega socializma«, ne »govorimo o
                  neuvrščenosti«, skratka premalo mislimo na Kardelja, zlasti sedaj, ko »skupni
                  strankarski interesi« ne pokrivajo »interesov slovenske države«. </p>
               <p>Vidite, dragi bralci, kako znajo spregovoriti predstavniki treh generacij
                  slovenskega družboslovja. Ali iz tega sledi kakšen nauk? Sledi, tale: Lahko delate
                  kar hočete, samo za prave znanosti morate prej poskrbeti. </p>
               <p>Edvard Kardelj je bil komunist. O komunistih pa pravi Adam Michnik tole:
                  »Komunistom ni bilo dovolj, polastiti se človekovega dela in človekove svobode,
                  hoteli so zase tudi človekovo zavest in spomin.« Michnika sem navedel zato, ker ga
                  verjetno cenijo tudi naši prijatelji iz tega komentarja. Obstaja možnost, da jih
                  bo ganil. </p>
            </div>
         </div>
         <div type="div1">
            <head>Iskanje roga</head>
            <div type="div2">
               <head>Spomini na morijo </head>
               <docAuthor>Anton Prelesnik </docAuthor>
               <pb n="071"/>
               <p>Kočevska je bila in je še za Slovence neka posebna dežela, kjer so nekoč živeli
                  čudno govoreči ljudje, ki pa so nekega dne v letu 1941 svojo deželo enostavno
                  zapustili. V tako izpraznjeno deželo so začeli prihajati ljudje od drugod. Tudi
                  naša družina je tako nekega marčnega dne 1942. leta prišla v mesto Kočevje, kjer
                  je oče od italijanskih oblasti dobil v najem lokal in začel s trgovino. Vzrok
                  našega prihoda v Kočevje je bila prisilna izselitev iz stanovanja na Sušaku, kar
                  so oblasti zahtevale zaradi njegove lege tik ob tedanji državni meji. Tako smo do
                  jeseni 1944 živeli sredi Kočevja, po močnem bombardiranju jeseni 1944 pa smo se
                  zaradi uničenega stanovanja in strahu preselili na obrobje mesta Kočevje. Med
                  vojno smo v mestu doživeli in preživeli vrsto bombardiranj in napadov partizanov,
                  ki so imeli za posledico porušeno mesto, požgano tovarno in rudnik pa veliko žrtev
                  med napadalci in branilci.</p>
               <p>Že 4. maja – prvi dan »osvoboditve« je OZNA odpeljala očeta, ki ga nismo nikoli
                  več videli. Šele nedavno smo izvedeli, da je bil neke noči skupaj z drugimi
                  odpeljan iz zapora v Novem mestu – nihče od teh ni prišel domov. Družina je v
                  strahu preživljala te dni »svobode«, v pričakovanju kaj bo. Jaz sem bil premajhen,
                  da bi se zavedal vseh nevarnosti in groženj, ki jih je doživljala mama, ko je
                  iskala očeta po vseh zaporih Slovenije. Še danes nič ne vemo o tem, kje je oče
                  končal; uradno ga je sodišče razglasilo za mrtvega le na osnovi pričevanja ene
                  priče.</p>
               <figure>
                  <graphic url="slike_z_33/z_33_38.png"/>
                  <head>Lega spominske kapele ob grobišču pod Krenom v Kočevskem Rogu <name
                        type="author">Fakulteta za arhitekturo pod vodstvom prof. J. Koželja
                     </name></head>
               </figure>
               <p>Ker smo živeli zunaj mesta, nismo ničesar vedeli o konvojih, ki so prihajali v
                  Kočevje. Nič nismo vedeli, da so gimnazijo in stavbi internata napolnili z ljudmi,
                  ki so jih dnevno odvažali s kamioni nekam v smeri Roga. Nekega dne sem nabiral
                  jagode na golem pobočju nad mestom. Bil je lep dan in daleč se je videlo, ko sem
                  zaslišal v smeri Roga streljanje in detonacije. Čeprav sem bil otrok, sem
                  zaslutil, da se tam nekaj dogaja. O tem skrivnostnem <pb n="072"/> dogajanju sem
                  dobil potrditev, ko smo otroci stikali po pralnici ob stavbi internata. V nekem
                  prostoru je bilo natlačenih oblek, denarnic, denarja in vsega drugega. Iz kupa sem
                  vzel vojaški opasač, ki ga imam še danes – čigav? Danes se mi zdi čudno, da smo
                  otroci lahko brskali po tistem prostoru in zdi se mi čudno, da ni bilo straže.
                  Morda pobijalcev, ki so opravili svoj krvavi posel, ni bilo več ali pa je
                  popustila disciplina. Jeseni tega leta smo tudi otroci odbijali omet v stavbah
                  internata in smo videli veliko napisov in podpisov, zaradi katerih se je najbrž
                  moral omet tudi odbiti. Žal si nisem ničesar zapomnil, kar ni čudno, ker sem bil
                  še premlad, da bi se zavedal tragedije, ki se je dogajala tudi v teh
                  prostorih.</p>
               <p>V letu 1949 sem šel med počitnicami na delo v roške gozdove, kjer sem delal pri
                  izmeri gozdov. Peljali ali včasih hodili smo mimo kraja, ki so ga domačini
                  imenovali »Trinajsti bataljon«. Vojaške enote s tem imenom nikoli ni bilo, so pa v
                  partizanih tako imenovali »enoto«, kamor so poslali tiste, ki se nikoli več niso
                  vrnili. Ta kraj ob sami vaški cesti je označeval velik črn madež in dolgo časa
                  tudi pepel in ostanki sežganih oblek in drugega. Gozdni delavci so govorili o
                  breznu in vojaški straži, ki je bila nekaj časa tam in streljala na vsakogar v
                  bližini brezna.</p>
               <p>Nekega dne smo si hoteli brezno ogledati, vendar ga nismo našli. Iskali smo ga
                  daleč stran od ceste, ker si nismo mogli misliti, da je tako blizu. Šele po
                  propadu prejšnjega režima je ta kraj dobil ime – grobišče pod Krenom.</p>
               <p>Ne vem več, kdaj sem dobil v roke izseljeniški koledar, v katerem so bili članki o
                  moriji na Rogu in drugod po Kočevskem, pa tudi pričevanja iz brezen pobeglih.
                  Živeli smo v Kočevju, pa nismo nič vedeli o moriji v Mozlju, v Rugarskih klancih
                  in drugod. Nič se ne čudim, če danes ljudje trdijo, da za Rog niso vedeli. Od
                  vsega začetka pa so za to morišče vedele matere umorjenih, ki so kljub nevarnosti
                  prihajale prižigat sveče. Tega niso mogle preprečiti občasne straže ob breznih in
                  ovaduhi, ki so prijavljali kršitelje. Še ko se je že pisalo o breznih, sta milica
                  in OZNA pazila na dogajanje okrog njih.</p>
               <p>Kje je grobišče, danes znano kot grobišče pod Macesnovo gorico, dolgo časa nisem
                  vedel. Poleti 1953 sem se pozno popoldne vračal skozi gozd, v katerem je bila
                  sečnja takrat še prepovedana. Zakaj ta prepoved, ni nihče povedal, sem pa to sam
                  ugotovil. Ko sem prišel na večjo jaso, sem zagledal od sonca obsijane stene in na
                  njihovem dnu brezno. Takoj mi je bilo jasno, da je to še eno morišče. V drevesa
                  vsekani križi so dokazovali, da brezno nekdo obiskuje kljub vsem stražam in
                  prepovedim. Straže so bile tam najdlje okrog vseh svetih, druge dni pa vsaj
                  občasno. O obiskovalcih so poročali OZNI sicer neznani sodelavci.</p>
               <p>Sedaj se marsikaj razkriva o dogajanjih v letu 1945. Pripoveduje se o plitvo
                  zagrebenih žrtvah ob sami roški cesti. Verjetno so hoteli pobegniti, pa so jih
                  pokončali in zagrebli kar ob sami cesti. Tudi sam sem nekoč naletel na dve
                  lobanji, ko sem šel po stezi med ovinkoma vaške ceste. Kasneje takih žalostnih
                  ostankov mučenikov ni bilo več najti. »Tovariš« Maček je leta 1963 ukazal ponovno
                  zminirati obe brezni, pa so morda takrat pospravili tudi grobove ob cesti. Ko so
                  namreč kasneje širili vaško cesto, niso več našli kosti.</p>
               <p>Ko se je že uradno pisalo o breznih in snemalo televizijske oddaje, je milica še
                  budno pazila na dogajanja. To lahko trdim, ker imam sam takšno izkušnjo, saj so me
                  brez razloga klicali na milico in me spraševali o dogajanjih, pa čeprav niso imeli
                  nobene pravice. Težko so pač spremenili svoje obnašanje, saj so jih vrsto let
                  drugače vzgajali in prepričevali. </p>
               <p>Po osvoboditvi so se odkrila še druga morišča na Kočevskem, za katera nisem vedel.
                  Veliko let sem se vozil mimo »konfina«, mejnega kamna nad vasjo Grčarice. Izvedel
                  sem, da je tam blizu brezno, v katerem so pobiti ranjeni domobranci. Ko sem se po
                  prvem obisku tega brezna vračal domov, sem v Grčaricah vprašal znanca, če ve za to
                  brezno. Potrdil mi je, da so vaščani vedeli za morijo, vendar cela desetletja niso
                  govorili o njej – pa tudi še danes ne. Podobnih brezen je na Kočevskem še več,
                  vendar se zanje ne ve. Tisti, ki vedo, nočejo povedati in tako ne vemo, če je bilo
                  brezno v Ušivi jami na Rogu. Nič se ne ve, kje so pokopani umrli kaznjenci iz
                  taborišč v Ferdrengu in Mlaki, pa oni iz Gotenice, ki jih nekdanji zaposleni v
                  Gotenici niso videli, na skrivaj pa so jih videli drugi. Čas pa teče in vedno manj
                  je ljudi, ki jim ni vseeno, kje leže kosti nepokopanih mučenikov. Država zapravlja
                  denar brez učinka, kar najlepše kažeta grobišči na Rogu, kjer se ni nič od
                  obljubljenega naredilo, denarja pa že veliko zapravilo. Še dobro, da so domačini
                  združili moči in uredili »Križev pot Slovencev« in tako združili umetniško izpoved
                  s spominom na morijo.</p>
            </div>
            <div type="div2">
               <head>Ne grožnja, molitev šteje </head>
               <docAuthor>Bogomir Štefanič</docAuthor>
               <pb n="073"/>
               <p>Dobrih deset let sem imel, ko sem iz pogovorov odraslih vaščanov zaznal, da so se
                  takoj po vojni, tam nekje pri Kočevju v Rogu dogodile strahotne stvari. O tem so
                  pogovori tekli pritajeno, zaupno in z veliko strahu. </p>
               <p>Največkrat pa sem slišal govoriti o Rogu kmeta Janka P., ki nam je vsako poletje
                  doma pomagal pri košnji. Med počitki, ko smo malicali, je redno napeljeval pogovor
                  na vojne čase in zlasti na poboje v Rogu. Spominjam se, da to niso bili pravi
                  pogovori, saj je govoril pretežno on sam. Govoril je vedno s priprtimi očmi,
                  nepovezano, kakor da gleda neke prizore, v katerih je bil »pomembno udeležen«. Ko
                  sem očetu rekel, da verjetno laže in se le dela pomembnega, me je oče zavrnil,
                  rekoč, da vsa leta govori enako – tudi v podrobnostih. Skoraj 50 let pozneje sem
                  zvedel, da je bil res navzoč pri pobojih kot vojak – partizan obveščevalec. </p>
               <p>Leta 1961 me je življenjska pot pripeljala v nepoznano Kočevje. Ker sem kot
                  veterinar imel pretežno terensko delo, sem hitro spoznal kraje in ljudi pa tudi
                  ugotovil, da je sila tvegano govoriti o povojnih dogodkih v Rogu in seveda o
                  Gotenici, za kar bi bil skoraj ob službo. </p>
               <p>Bilo je marca 1961. leta. S starejšim sodelavcem Alojzom Henigmanom – bil je
                  veterinarski tehnik – sva hitela na telitev v naselje Žaga – Rog. Na nekem odseku
                  roške ceste je sunkovito zaustavil terensko vozilo, me prodorno pogledal in se
                  ozrl na levo stran ceste. Skoraj zašepetal je: »Le lučaj od tu je bila globoka
                  jama. Sedaj je zravnana z okolico, v njej pa je nešteto trupel.« Sledil je hiter,
                  podroben opis poboja – zvezana po dva, streli v tilnik ob robu jame, občasno
                  metanje bomb v jamo. Nisva zapustila avta in nikoli več nisva niti omenila
                  dogodka. Sam pa še danes iščem kraj, ki ga je pokazal, a ga po toliko letih ne
                  najdem, sodelavec pa je že umrl. </p>
               <figure>
                  <graphic url="slike_z_33/z_33_39.png"/>
                  <head>Pogled na kapelo z zvonikom v naravnem okolju <name type="author">Fakulteta
                        za arhitekturo pod vodstvom prof. J. Koželja </name></head>
               </figure>
               <p>V obdobju 1961–1990 se je moje védenje o povojnih pobojih v Rogu in drugje ter o
                  skrivnostih Gotenice dopolnjevalo le slučajno. O tem se preprosto ni govorilo ne v
                  službi ne <pb n="074"/> doma. Leto 1990 pa je prineslo odjugo tudi v Kočevje, saj
                  sem tu ustanovil stranko SKD. Člane občinskega odbora Demosa nas je direktor enega
                  od tozdov gozdarstva popeljal v Rog. Poznal je mnogo pričevanj gozdarskih delavcev
                  o grobiščih. Ogledali smo si grobišča Pod Krenom in Macesnovo gorico. </p>
               <p>Kar sem videl in občutil ob prvem obisku grobišč, me je dobesedno šokiralo. Na
                  poseben način so usodno vplivali name v debla jelk in bukev vsekani znaki križev
                  in puščic, ki so opozarjali na bližino oziroma smer, v kateri se nahaja grobišče.
                  Iz vsekanih znamenj v lubje dreves je obilno tekla smola oziroma drevesna mezga.
                  Kakor da jokajo. </p>
               <p>Že naslednje jutro sem predlagal predsedniku izvršnega sveta občine Kočevje Alojzu
                  Petku, da se postavijo ustrezni znaki ob glavni cesti, ki pelje v Rog, da bi
                  obiskovalcem olajšali iskanje grobišč in ne bi bilo več potrebe po vsekavanju
                  oznak v debla dreves. Ustanovljena je bila občinska komisija za ureditev in
                  raziskavo grobišč, mene pa so imenovali za predsednika. </p>
               <p>Hitro po imenovanju sem postal razvpita osebnost v Kočevju in širše po Sloveniji.
                  Anonimne telefonske in pisne grožnje ter žalitve so bile del življenja moje
                  družine. Prizadeti so bili vsi člani družine, saj so ob moji odsotnosti dvigovali
                  telefonsko slušalko in tako poslušali psovanja, obtoževanja in pretnje. Strah nas
                  ni bilo, počutje pa je bilo nelagodno. V pismih in telefonskih pozivih je bilo
                  često zapreteno, naj le iščem kosti po Rogu, saj mojih pa ne bo našel nihče, za
                  kar bodo že poskrbeli. </p>
               <p>Še pred tremi leti, ko sem bil službeno gost na srečanju borcev NOB v Dragi pri
                  Kočevju, je meni nepoznan borec z mnogimi medaljami na suknjiču, očitno poznavajoč
                  me – pozival prisotne dobesedno na moj linč, rekoč, da spadam v Rog med pobite
                  domobrance, ne pa na shod borcev NOB. Ob meni je stal župan iz Kočevja Janko
                  Veber, član združene liste, a je hipoma odšel drugam. </p>
               <p>Ker so mi člani združene liste občine Kočevje očitali, da sem prekoračil
                  pooblastila pri raziskovanju grobišč, sem njihov očitek upravičil. Pri številnih
                  obiskih grobišč v Rogu, ko spremljam obiskovalce iz mnogih krajev Slovenije in
                  zamejstva, jim skušam posredovati dejstva, ki smo jih odkrili v zadnjih desetih
                  letih. In tega ni malo. Za vloženi trud, porabljeni čas in sredstva sem vedno
                  poplačan z dobrimi željami obiskovalcev, prisrčnim stiskom rok in s kako
                  molitvijo, kar največ šteje. </p>
            </div>
            <div type="div2">
               <head>Roški spomini</head>
               <docAuthor>Andrej Lenarčič</docAuthor>
               <p>Nekoč bo zapisano, da so se slovenskemu ljudstvu v dvajsetem stoletju »dopolnili
                  časi« – le tako bo mogoče opisati zgodovinski crescendo, ki je Slovence iz
                  najglobljih brezen ponesel v obnebje moderne državnosti. </p>
               <p>V naročje naše tisočletne slovenske domovine sem bil rojen tik pred drugo svetovno
                  vojno, največjo katastrofo, ki je kdajkoli doletela človeštvo, a so mi v otroštvo
                  vseeno še vedno odmevala leta miru, svobode in pričakovanj, kljub grmenju topov,
                  bobnenju letalskih motorjev, mraku zaklonišča in strašljivim zapisom v časopisih. </p>
               <p>Zlovešča sivina, ki je po koncu vojne zagrnila izmučeno slovensko deželo, je
                  skrivala v sebi mnoge strašne resnice. Še predšolski otrok sem eno takih površno
                  zakritih resnic doživel ob običajnem sprehodu z očetom na Grad. Tam na ovinku nad
                  Gruberjevim prekopom smo obstali. Spodaj je ob Domobranski vojašnici stal vlak. Iz
                  njega so se vsipali ljudje in med oboroženimi partizani klecaje hiteli čez tik
                  pred vojno zgrajeno Kobetovo brv na drugo stran vode. Vzpenjali so se na prav ta
                  vlak, ki je stal na progi, ki pelje na Dolenjsko. Most pri Mestni klavnici so
                  namreč Nemci ob umiku razstrelili. Strmeli smo v prizor pod seboj, potem se je oče
                  zdrznil in molče smo stopali naprej proti domu. </p>
               <p>Doma sem prisluhnil, ko sta mati in oče potihem govorila: »Tam za Kočevjem jih
                  streljajo … « </p>
               <p>To je bilo moje prvo srečanje z množičnimi povojnimi poboji in s tem je bilo
                  zaznamovano vse moje življenje, ki ga morem še najbolj ustrezno opredeliti kot
                  »notranjo emigracijo«, z vsem, kar je to prinašalo s seboj. </p>
               <p>Drugič sem se srečal s to narodovo katastrofo, ko sem si v osamljeni in zapuščeni,
                  a prelepi dolenjski dolinici, kjer so dekleta in matere jokale za nedaleč stran
                  pomorjenimi možmi in fanti, našel dekle, ki je potem postala mati samih fantov.
                  Drevo iz posekanega gaja je dalo številen sad.</p>
               <p>V tretje so mi pred očmi vstali mračni prizori socialistične svobode petletk,
                  mladinskih delovnih brigad in kričavih rejenih revolucionarjev, <pb n="075"/> ko
                  sem prvič prekrižaril roška brezpotja. Našel sem le komaj zarasle ostanke mnogih
                  naselij, množico divjadi in zapuščene lovske koče. </p>
               <figure>
                  <graphic url="slike_z_33/z_33_40.png"/>
                  <head>Pogled na kapelo s križem v naravnem okolju <name type="author">Fakulteta za
                        arhitekturo pod vodstvom prof. J. Koželja </name></head>
               </figure>
               <p>Potem je prišel tisti srečni dan konec sedemdesetih, ko sva bila z domačim
                  župnikom v Hinjah. Pogovarjali smo se tudi o Rogu in župnik nama je ponudil, da
                  nama pokaže strašna roška brezna. </p>
               <p>Za dogovorjeni dan sem naročil rent-a-car, rdeč volksvagen, in odpeljali smo se
                  proti Željnam. Tam sem si zapisal številke na števcu in potopili smo s v zeleni
                  mrak. Ko je števec pokazal šest prevoženih kilometrov, je gospod Maks ukazal
                  ustaviti na levi strani ceste v grmovju. </p>
               <p>V tišini smo spoštljivo stopili čez cesto po komaj zaznavni stezi v redek gozd pod
                  Krenom. Še ko smo stopali proti gostejšemu zelenju, je po cesti pribrzel
                  voksvagen, v njem pa uniformiranci v lovskih uniformah. Izginili so za ovinkom.
                  Nato smo se spustili v majhno, plitvo vrtačo. Smreke so kot v špalirju kazale pot
                  na drugo stran. Debla so nosila sledove, ki so domišljiji puščali prosto pot. Tu
                  in tam je bilo sveže vrezano znamenje križa. Vse to je pripovedovalo, da kraj ni
                  tako zapuščen. Onkraj vrtače smo se povzpeli nekaj korakov navzgor in pred nami je
                  tik pod strmo, razdrapano steno, zazijalo brezno. </p>
               <p>Obstali smo in molitev je kar sama hotela v tišino gozda … </p>
               <p>Nato smo se razgledali. Po polomljenem vejevju smo lahko razbrali kdaj in
                  kolikokrat približno so z eksplozijami poskušali zakriti vedno bolj globoko jamo.
                  Odkrušena visoka stena na južni strani brezna je kazala, da so tam nastavljali
                  eksploziv. Bilo je očitno, kje in kako so morilci pehali navzdol polmrtve
                  mučenike. In res, kjerkoli si med skalami zagrebel v rahlo gozdno prst, povsod so
                  vreli na dan prazni tulci. Nenavaden je bil občutek, da držiš v rokah nekaj,
                  odkoder je bruhnila smrt v nedolžnega človeka. </p>
               <p>Mnogokrat, vsako leto večkrat, sem potem z družino obiskoval te roške skrivnosti.
                  Marsikomu sem pokazal pot. A bilo jih je več, ki si niso upali. Vse pa nas je
                  prevevalo prepričanje, da ta silna množica, nedolžni cvet našega rodu, ni mogla
                  zaman umreti tako strašne smrti. S krvjo mučencev so tlakovana skrivnostna božja
                  pota, smo vedeli. Vedeli smo tudi, da ta pota vodijo slovenski narod v srečnejše
                  dni. </p>
               <p>Le tega nismo vedeli, da bomo na to pot, sicer težko, a novo in obetavno, stopili
                  že tako kmalu.</p>
            </div>
            <div type="div2">
               <head>Moje odkrivanje Roga</head>
               <docAuthor>Ivanka Kozlevčar</docAuthor>
               <pb n="076"/>
               <p>Rog in vse tisto, kar je povezano z njim, me spremlja od mojega otroštva. Tam
                  nekje v Rogu ali nekje na Štajerskem počiva v globokih breznih ali rovih nad sto
                  fantov iz naše fare, ki sem jih poznala iz sosedstva ali iz cerkve, tisoči drugih
                  od drugod in tudi moji trije strici, s katerimi so nadvse prisrčno povezana moja
                  prva veselja, dogodivščine in mnoge zgodbe, ki so burile mojo otroško domišljijo,
                  predvsem pa občutek popolne zavarovanosti.</p>
               <p>Konec vojne sem dočakala v Ljubljani, kjer sem zadnje leto vojne hodila v šolo.
                  Tiste dni pred zlomom je bila Dolenjska cesta polna beguncev, ki so se na vozeh in
                  peš pomikali proti centru in nato na Gorenjsko. Kakšna sila je pognala od doma
                  preproste kmečke ljudi, ki mi zdaj, ko gledam kosovske begunce, živo stopajo pred
                  oči. Dom je imel zlasti pri kmečkem človeku zmeraj zelo visoko ceno. Po svetu je
                  te ljudi gnal strah ne le pred partizani, ampak tudi pred Rusi, na katere so se
                  partizani naslanjali. O njih pa so že pred vojno marsikaj slišali in brali in tako
                  zvedeli za nerazumljiva grozodejstva, ki so bila žal resnična. Bežali so, da bi si
                  ohranili življenje in vse tisto, zaradi česar je sovjetska oblast grozodejstva
                  počenjala. Ostajalo je tudi rahlo upanje, da jim bodo zahodni zavezniki omogočili
                  vrnitev, ko bodo zasedli naše kraje. Po domobranskem odhodu so drugo jutro začeli
                  prihajati partizani, peš in na konjih. Nekateri so jih pričakali z veseljem, celo
                  s cvetjem, saj so imeli pri partizanih svojce, drugi pa so se umaknili v svoje
                  domove in čakali, kaj bo. V mislih so bili pri tistih, ki so odšli; za njih ni
                  bilo praznovanja tako zaželenega konca vojne in tudi vseh naslednjih praznovanj
                  ne.</p>
               <p>Šole ni bilo, zato sem se vrnila domov na kmete. Doma se je sredi največjega dela
                  bíl hud boj za obstanek. Konec vojne smo dočakali brez najnujnejšega, štiri leta
                  so nam samo jemali in dosti časa smo bili na pol osvobojeno ozemlje z vsemi
                  posledicami. Mlajših moških ni bilo, starejši pa so se morali javljati pri
                  oblasteh, kar je povzročalo neprestano napetost. Najhujša pa je bila skrb, kaj je
                  z domobranci, ali so srečno prišli čez mejo. Na to, da bi jih vrnili, ni nihče
                  pomislil. Potem je prišel v vas neki moški, ki je trdil, da so Angleži domobrance
                  vrnili in da jih partizani vozijo v Kočevje, sam pa da je pobegnil z vlaka.
                  Mislili so, da je ovaduh in hoče priti v stik s tistimi, ki naj bi še ostali doma.
                  Oddahnili so se, ko je šel naprej. Potem je bilo čedalje več govoric, da
                  domobrance vozijo v Kočevje in počasi se je prijemala misel, da se z njimi res
                  dogaja nekaj hudega. Veliko se je premolilo in skrivaj prejokalo. Bile so matere,
                  ki so imele po pet sinov pri domobrancih; kako bi preživele brez upanja, da je
                  vsaj kateri še kje živ. Avgusta so strahovi postali resničnost. Vrnili so se
                  mladoletni domobranci. Bili so sestradani in ubiti. Čeprav si niso upali povedati
                  kaj več, je bilo zdaj neizpodbitno, da so jih Angleži z zvijačo vrnili. Zvedelo se
                  je še za Teharje in Šentvid in to, da so starejše kmalu odpeljali, gotovo v smrt,
                  če ne v Rusijo, v kako Sibirijo, kjer bodo zmrznili. Zdaj se niso več bali smrti,
                  ampak trpljenja. Nekatere matere so si nadele črne rute in iz domov je odšlo vsako
                  veselje. Vse trpljenje se je moralo prenašati molče– komu bi mogli potožiti.
                  Ljudje so se spreminjali, nekateri so začeli uvaževati praktične razmere, kot bi
                  rekel Cankar, zaupanje je umiralo. Prišel je nov čas , stare vrednote so se
                  odrinile v kot. Začelo se je stopnjevano blatenje domobrancev, kulakov in
                  duhovnikov in vsak čas še koga z imenom. V sosednji vasi , na Polici, so odpeljali
                  tri moške in jih ubili, dovolj za strah. Zaprli so nekaj ljudi in domači niso
                  mogli nič zvedeti o njih. Čutil se je vsesplošen nadzor nad tem, kar je kdo imel,
                  delal, govoril ali celo mislil. Začela se je obvezna oddaja, nato brigade,
                  zadruge, hudi davki z vsemi posledicami, iz šol so zmetali križe in verouk, pa
                  nihče ni vprašal za dovoljenje mater, ki so z veliko ljubeznijo vzgajale otroke v
                  veri in neizrekljivo trpele, ko so videle, kako se otrokom blati tisto, kar je
                  njim sveto. Mnoge so bile res preproste kmečke matere, mar se jih zato ni zdelo
                  vredno upoštevati. Nihče se jim še ni opravičil za vse omalovaževanje in
                  zasmehovanje, ki so ga morale prestati, tudi zdaj jih še nihče ne upošteva in ne
                  podpre njihovega prizadevanja, kot da se je pozabilo na mlinski kamen. V tej
                  vsesplošni premišljeno stopnjevani stiski nihče ni mogel javno postaviti
                  vprašanja: kje so naši fantje, naši domobranci. Morda je dobro, da je groza
                  tolikih in tako grozovitih smrti pronicala v zavest svojcev počasi, kako bi
                  drugače vzdržali. Kako bi vzdržali.</p>
               <p>Kako so pobijali domobrance, sem prvič zvedela l96l. leta, ko sem bila na obisku v
                  Angliji. Dali so mi knjigo rešenca iz roškega brezna. Prebrala sem jo dvakrat, ker
                  je domov nisem smela vzeti. Popolnoma sem bila pretresena. Torej je bil pomor
                  izveden načrtovano, premišljeno in surovo kot pomor Židov pri Hitlerju. Partizanov
                  so se upravičeno bali in ni bilo pretirano, kar so o njih govorili. Name je legla
                  huda mora. Torej jih niso niti dostojno pobili. Preganjala me je groza ranjenih in
                  umirajočih <pb n="077"/> v breznih in rovih med trupli mrtvih tovarišev. Kako je
                  bilo z našimi? Med katerimi so bili? Ali so našli kako misel, ki bi jim blažila
                  trpljenje? Ali so se v taki zapuščenosti mogli spomniti na svojega Gospoda in
                  reči: Oče, v tvoje roke se izročam? Kako bi mogla misliti brez tega upanja na
                  svoje strice in na vse, ki sem jih poznala! Je prišla ta milost nanje? To upanje
                  mi je pomagalo živeti z bridko skrivnostjo, ki je nisem mogla zaupati skoraj
                  nikomur. Svojcem tega nisem mogla povedati, ker so bili že itak preveč
                  ranjeni,drugim bi se zdelo neverjetno, nekateri bi imeli celo za sovražno
                  propagando, mnogi pa so se v sovraštvu do domobrancev zakrknili in se jim nič, kar
                  jih je zadelo, ne bi zdelo prehudo. </p>
               <p>Kocbekovo razkritje je prineslo samo to, da se je o pobojih govorilo javno, stvari
                  ni bilo mogoče več skrivati, vendar je ostala popolnoma pod nadzorom, kot se to
                  reče. Govorilo se je ravno toliko, da se je javnost privadila in stvar ni mogla
                  več udariti v vsej polnosti naenkrat na dan. Večina je za stvar itak vedela,
                  čeprav se je delala kot da ne ve. Zame je bilo nemogoče, da ne bi o stvari vedel
                  Kocbek vsaj toliko kot jaz, ki sem vedela zelo malo, zato se mi ni zdel
                  prepričljiv.</p>
               <p>Potem je prišel prevrat. Tedaj sem šla prvič v Rog. Pravzaprav bi šla rada sama in
                  peš, da bi morda našla kakšno njihovo misel in osmislila njihovo stisko, pa v tako
                  divjino ni mogoče iti sam. Šla sem z drugimi in se zlila z množico–s posebno
                  množico, ki je čutila podobno kot jaz in se zavedala svetosti kraja. Bilo je tako
                  tiho, da se je čutilo dihanje mogočnega gozda in nič ni motilo misli. Obvladalo me
                  je posebno občutje povezanosti, solidarnosti, ki so ga gotovo čutili tudi jetniki.
                  To veliko povezanost mi je pozneje potrdil tudi očetov bratranec Jože Ziherl, ko
                  je iz Argentine obiskal Rog, grob svojih tovarišev: »Ko sem stal ob breznu, mi je
                  bilo težko, da sem živ, pravzaprav bi moral biti skupaj z njimi in ne bi smel
                  ostati na Koroškem.« Pogledala sem ljudi okrog sebe: skoraj sami taki, ki jim je
                  obraz zaznamovalo delo in umirjala molitev, nič blišča, nič maske, nič
                  imenitnosti, nič grobosti, taki so obrazi ljudi, ki hodijo na veliki petek v
                  cerkev, da bi poljubili Jezusove rane. Tam daleč nekje je lila v tišino molitev –
                  rožni venec s številnimi ponovitvami: Oče naš … odpusti nam … kakor tudi mi
                  odpuščamo … Kako lahko je odpustil oče sinu, ko mu je ta rekel: Oče, grešil sem
                  zoper Boga in zoper tebe … Kako odpustiti, če ima nekdo poboj samo za napako,
                  torej nekaj, kar se je zgodilo zaradi neznanja ali površnosti. Pa se je naredilo
                  premišljeno, načrtovano, z vsem védenjem in strahotnim blatenjem, ki še danes ne
                  poneha.Spomin mi je postregel z izjavo kolegice, da njena babica ne bi mogla
                  nikoli odpustiti belogardistom, da so v boju pri Šentvidu ubili njenega edinega
                  sina. Ni mogoče razmišljati tako. Kako naj bi lažje odpustila mati, ki so ji v
                  brezna zmetali pet sinov. Ali naj bi bili ti fantje slabši sinovi, slabši
                  Slovenci, manj vredni ljudje ali pa se na bolečino te matere ni vredno ozirati.
                  Mnogi pobiti domobranci so bili preprosti delovni ljudje, mnogi tedaj še postelje
                  niso imeli in so spali kar na senu, navajeni so bili težkega življenja. Sinovi
                  kulakov, kako nemogoča je dandanes ta oznaka. Oče naš, odpusti, saj ne ve, kaj
                  govori, ker te ne prizna. Naj odpusti mati petih in mati edinca, ker se bolečina
                  obeh ne da primerjati, vsaka je njena največja. Kaj je vendar sililo domobrance,
                  da so se uprli brez upa zmage, saj so imeli partizani za seboj Sovjetsko zvezo, ki
                  jim je bila vzor? Ali niso bili v to prisiljeni, ker so bili vkleščeni med
                  italijanske in partizanske represalije? Ali se niso uprli totalitarizmu ene
                  stranke? Ali niso hoteli tudi ohraniti vere staršev? Saj vendar to ni bila le
                  fraza. Koliko jih po vojni zaradi pritiskov in blatenja ni več prestopilo
                  cerkvenega praga in preživljajo starost odtujeni in ne najdejo več poti do tebe,
                  Oče. Grdo so delali tudi z duhovniki in blatenje ne pojenja. </p>
               <p>Pred nami je brezno z lučkami in cvetjem. Kako divje je moralo biti tedaj. To je
                  za domobrance pomenilo prihod na Kalvarijo.Vzeli so jim oblačila in vse, kar je
                  bilo vredno v očeh tega sveta. Ostala je še pot do roba in strel, nato morda smrt,
                  morda še dolgo trpljenje. Vrgla sem rože od doma v jamo v svojem imenu, v imenu
                  vseh, v katerih živijo, in jim povedala, da smo jih imeli vseskozi radi, tudi če
                  tega nismo mogli povedati na glas, in da vem, da je bila njihova zadnja misel
                  molitev, ker jih je tako učila njihova ljubljena mama in ni moglo biti drugače.
                  Končano je bilo. Kako klavrna je zmaga, če dobiš nasprotnika razoroženega, ga
                  zvežeš in umoriš, ko se ti ne more in morda tudi noče upirati in svojo pravdo
                  izroči v druge roke, v tvoje roke, Oče. Mirno sem se lahko udeležila maše v svetli
                  misli nanje.</p>
               <p>V Rog hodim zdaj vsako leto, da jim povem, kako nam je in kako čuden mraz je v
                  ljudeh, saj nihče več ob večerih ne poje in nihče ne zauka ob košnji, kot da je z
                  njimi odšlo veselje srca. Tudi lastne države se ne znamo prav veseliti, kot da
                  niso o njej že dolgo sanjali naši predniki.Povem jim, da je za njimi ostala
                  nezapolnjiva praznota in še to, da njihova pravda še teče, samo božja pota so
                  drugačna od naših.</p>
            </div>
         </div>
         <div type="div1">
            <head>Iskanja in dognanja</head>
            <div type="div2">
               <head>Fojbe v trnovskem gozdu</head>
               <docAuthor>Tine Velikonja</docAuthor>
               <div type="div3">
                  <head>Razpoznavni znak </head>
                  <pb n="078"/>
                  <p>V Sloveniji vedo za sedem tisoč brezen, ki zaslužijo to ime. Čeprav so jamarji
                     našli človeške ostanke samo v osemdesetih, so jih tiste kosti vseeno motile,
                     ker gre za priljubljene in pripravne jame blizu prometnih zvez, pa tudi zato,
                     ker ni bilo urejeno, kam z njimi. Nekateri so se znašli. Tako je fant svojemu
                     dekletu, ki je študirala medicino, privlekel iz jame reči za kompletni človeški
                     skelet. </p>
                  <p>Sicer niso dvomili, da bo prej ali slej tudi skrivnost brezen postala javna
                     lastnina. Ko je nastopila slovenska pomlad in smo vzpostavili parlamentarno
                     demokracijo, smo upali, da bomo hitro uredili nekaj tako postranskega, kot so s
                     kostmi posejane jame. </p>
                  <p>In res je šlo prva leta gladko. Tudi borci enobe so uradno razglašali, da imajo
                     mrtvi pravico do javnega spomina in do groba, v praksi pa so nagajali, kjer se
                     je le dalo. Ko se je lani začelo s pripravami za ureditev Andrejčkovega brezna
                     na črnovrški planoti, so jim popustili živci. Oglasili so se nekdanji borci
                     idrijsko-cerkljanskega področja s trditvijo, »da tam ni nič, če pa že je,
                     morajo biti za vsako postavitev znani priimki, imena in število žrtev, podatki
                     o času in načinu poboja«, kot da je na vsaki kosti žig z lastnikovim imenom in
                     datumom smrti. Zaključili so s pozivom na linč, kajti »tudi v današnjem času
                     kaj takega ne bi smeli dopustiti.« Podprle so jih stranke komunističnega
                     nasledstva, ob zid so pritisnili celo idrijskega župana Cveta Kodra, čeprav je
                     član stranke, ki gradi mostove. Za shizofreno gonjo proti postavitvi znamenja
                     je morda krivo, ker sta si Andrejčkovo brezno in Brinov grič, na katerem je
                     umiral heroj Vojko, soseda. Čim skušamo oba dogodka povezati, se nas lotita
                     dvom in nemir. Ali imajo smrt junaka in zunajsodne usmrtitve resničnih ali
                     namišljenih nasprotnikov po zmagi kaj skupnega? </p>
                  <p>Ko braniš položaj in privilegije, sta prva pri roki nesramnost in cinizem. Taka
                     je človeška narava. Ko so se borci enobe po prvih parlamentarnih volitvah
                     potuhnili, smo vedeli, da ne zato, da bi šli vase in se soočili s svojim
                     deležem pri polomiji. Bili so samo potrti in užaljeni, da se je revolucija, za
                     katero so bili pripravljeni darovati življenje, sfižila in se je sistem, na
                     katerega so prisegali petinštirideset let, tako sramotno sesul. Zato niso
                     protestirali, ko je predsednik države razglasil, da je treba pozabiti na
                     preteklost in gledati naprej. Ko so prevzele oblast stranke komunistične
                     kontinuitete, je bila revolucija že pokopana, z vso ihto pa so privlekli na dan
                     enobe. Taki so in taki bodo ostali, dokler ne bodo morali za vedno z odra. S
                     tem pa zadeva ne bo rešena, saj niso njihovi nasledniki nič boljši. Pa nič
                     zato! Narobe je, da trobijo z njimi v isti rog tisti, ki bi morali biti nad
                     vsem in predstavljajo državo. Tudi na lokalni ravni ni veliko boljše. Od
                     ureditve brezen okrog Trnovega do križa nad Andrejčkovim breznom so minila samo
                     štiri leta, pa taka razlika. Na idrijskem koncu je bil za poslanca izvoljen
                     Marjan Podobnik, za župana smo že napisali, da je član njegove bratovščine,
                     pomlad prevladuje tudi v občinskem svetu. Kljub temu se bojijo obnašati
                     normalno. Občinski svet je mahal s praznim žakljem in s težavo spravil skupaj
                     moralno podporo. Hvala lepa! V redu, prejšnji župan Samo Bevk je take baže, da
                     od njega ne moreš pričakovati drugega, kot da bo požrl besedo in se izgovoril,
                     da ni mislil tako, bosa pa je tista o času, ki jo je izrekel sedanji:»Ni
                     primeren čas za to!« Devet let po uvedbi parlamentarne demokracije še ni prišel
                     čas za ureditev temeljnih človeških reči, med katere spada pokop mrtvih! </p>
                  <p>Brezna so partizanska specialiteta, lahko bi rekli, da razpoznavni znak. Že med
                     vojno so vabila v svoje naročje. Vanje so poleg civilnih žrtev in vojaških
                     nasprotnikov metali predvsem svoje ljudi. Že leta 1941, zlasti pa kasneje, so
                     povsod, kjer so bila postavljena partizanska taborišča, imeli tudi britof, pa
                     ne za padle, ampak za žrtve. Čeprav so se brezna ponujala kot na krožniku, so
                     raje kopali jame ali jih pustili kopati žrtvam. Niso bili od muh. Svarila jih
                     je zdrava kmečka pamet in jim govorila, da brezna niso varna. Preveč so podobna
                     mizam za nepovabljene goste. A skušnjava je bila prehuda, tako leta 1942 za
                     partizane Krimskega odreda, ko so imeli jamo pred nosom, tudi Žiglovica je bila
                     ribniškim borcem preblizu, po kapitulaciji Italije je prišlo prav brezno pri
                     Birčni vasi, saj so se tako na videz elegantno znebili novomeških meščanov. Na
                     Kremenjeku, na Brezovi rebri v Beli krajini in drugod so kopali jame, v soteski
                        <pb n="079"/> potoka Pišjak v Gorenji Trebuši jih je za celo pokopališče. Na
                     Predmeji so se morda šele pri koncu spozabili nad Jamo za Medvedovšem in Jamo
                     za Robom. </p>
                  <p>Večno slavo pa so si pridobila šele po zmagi v času, ko je partijsko vodstvo že
                     vedelo, da bo »dežela delavcev in kmetov« zdržala tisoč let. Na Rogu so v
                     brezno pod Krenom zmetali najmanj pet tisoč ljudi in jo, ker so sproti
                     razstreljevali steno nad njim, napolnili s trupli in skalovjem prav do vrha; še
                     bolj požrešna je bila jama pod Macesnovo gorico in ne dosti manj skrivnostna
                     tretja jama na bregu nad Rajhenavsko dolino. Na novomeški strani Roga je že
                     drugače, podobno tudi na Primorskem, kjer je jam na pretek in so metali vanje
                     ljudi, kot jim je padlo na um. Tudi v najbolj znanih fojbah jih ni končalo več
                     kot nekaj sto. </p>
               </div>
               <div type="div3">
                  <head>»Čistiti na bazi fašizma«</head>
                  <p>Po osvoboditvi Primorske in Trsta so si borci revolucionarne vojske podobno kot
                     drugod po Sloveniji in na avstrijskem Koroškem zadali kot prvo nalogo utrditi
                     oblast in to predvsem s čiščenjem. Brigade, ki so prišle v te kraje, so bile od
                     drugod. Za sezname so poskrbeli domačini. Na začetku je šlo hitro in na pamet.
                     Vendar je za razliko od razmer na Dolenjskem in Štajerskem, kjer je imela na
                     začetku glavno besedo vojska, že v nekaj dneh prevzela vajeti OZNA. Dela se je
                     lotila resno, zapirala, popisovala in razvrščala. Na Primorskem takoj, drugod
                     nekaj tednov kasneje, so ji na pomoč priskočili takorekoč vsi slovenski
                     partizani. Uradno so jih sicer razpustili, ker so iz njih na novo formirali dve
                     diviziji KNOJ-a, dejansko pa so njihove brigade še nekaj časa nastopale zase.
                     Prekaljeni borci in maja mobilizirani skojevci so hitro in temeljito opravili
                     svoj posel, kamor so jih poslali. Načelno so se uslužbenci OZNE pri prebiranju
                     ravnali po razrednih kriterijih in na videz ubogali Kardelja: »Tukaj čistiti,
                     vendar ne na nacionalni bazi, temveč na bazi fašizma.« V resnici so delali po
                     svoje. V osnovni preproščini in hudobiji so vsak protikomunizem enačili s
                     fašizmom in nacizmom, obenem pa večino Italijanov in Avstrijcev imeli za
                     fašiste in naciste. Zato niso bili izbirčni. Zraven pa so ravnali svojeglavo in
                     nepredvidljivo, posebej tam, kjer so se vpletle še osebne zamere ali koristi.
                     Pohiteli so z zapiranjem in pobijanjem, pri tem pa napravili Slovencem v
                     zamejstvu nepopravljivo škodo, saj so se znesli tudi nad prebivalci ozemelj, za
                     katere še ni bilo jasno, komu bodo pripadala, poleg vsega pa so se spravili
                     tudi na protifašiste, čeprav jim je na dušah ležal samo ta greh, da niso bili
                     komunisti. </p>
                  <p>Kako je bilo na Goriškem, je opisala zgodovinarka Nataša Nemec:</p>
                  <p>Aretacije so se pričele 2. maja 1945; najbolj množične so bile do 10. maja,
                     nadaljevale pa so se vse do 12. junija 1945, ko je bila vzpostavljena
                     demarkacijska črta med conama A ( ZVU-Zavezniška vojaška uprava) in B (VU
                     JA-Vojaška uprava Jugoslovanske armade).</p>
                  <p>Tako so imeli v Gorici zapore v vojašnicah, šolah, v gradu, v kletnih prostorih
                     komande mesta. Tiste, ki so jih določili za smrt, so vozili do Preserij, od tam
                     pa v tri brezna v bližini: Podgomilo pri Grgarju ter Cvetrež in Zalesniko pri
                     Trnovem. Domobrance so začeli odvažati 6. maja in jih odvažali še ves teden.
                     Vse ostale so prepeljali do Ajdovščine in Idrije do 20. maja, ko je že postalo
                     jasno, da bo Julijska krajina razdeljena na coni A in B. Osemnajstega maja so
                     neznanokam odpeljali bolnike iz vojaške bolnišnice Malo semenišče v Gorici.
                     Tudi v Ajdovščini je prišlo do smrtnih obsodb, kar dokazuje odkritje skupnega
                     grobišča (kjer so najverjetneje pokopani karabinjerji iz Gorice) in dveh brezen
                     ob stari cesti Črni Vrh-Idrija. </p>
                  <figure>
                     <graphic url="slike_z_33/z_33_41.png"/>
                     <head>Andrejčkovo brezno - Križ sega v globino <name type="author"
                        > </name></head>
                  </figure>
               </div>
               <div type="div3">
                  <head>1. Brezna na črnovrški planoti</head>
               </div>
               <div type="div3">
                  <head>Andrejčkov brezen</head>
                  <pb n="080"/>
                  <p>Črnovrška planota se razteza v zavetju Javnornika in sosednjih hribov na višini
                     osemsto metrov. Ni videti, da smo na krasu. A dokaz so brezna. Globoka so sto
                     metrov in več. Ime so dobila po lastnikih ali bližnjih gospodarjih. Nekaj bi
                     jih našteli: Oblakovo, Tominčevo, Erjavčevo, Habečkovo, Andrejčkovo in
                     Ajharjevo. Habečkovo brezno je globoko 336 metrov in je dolgo veljalo za enega
                     najglobljih pri nas. </p>
                  <p>Andrejčkov brezen, kot mu rečejo domačini, leži na robu Koševnika v Idrijskem
                     Logu. Ni ga težko najti, saj zija samo nekaj metrov pod staro cesto iz Črnega
                     Vrha v Idrijo. Peljemo se proti Zadlogu. Po dobrem kilometru, takoj za tablo,
                     ki oznanja konec naselja, smo na križišču. Zavijemo desno v Idrijski Log.
                     Položno se po ovinkih spustimo sto metrov in pred nami je Koševnik. Na njegovem
                     koncu, pet kilometrov od Črnega Vrha, je novo križišče, na njem otok s
                     stebrastim znamenjem. Lahko se peljemo v Idrijo ali po Idrijskem Logu. Zraven
                     je domačija pri Andrejčku, sto metrov po cesti proti Idriji pa se zaletimo v
                     vrtačo z omenjenim breznom. Videti je, da se med vojno za razliko od tistih na
                     Dolenjskem in Notranjskem z njim ni dogajalo nič. Vojko je bil iz drugačnega
                     testa in ga je pustil neoskrunjenega. A po zmagi tudi Andrejčkovemu pelin ni
                     bil prihranjen. Zgodilo se je in vsi so vedeli za njegovo mračno zgodbo, tudi
                     taki, ki so se odločili, da bodo slepi in gluhi, saj je iz njega še mesece
                     smrdelo. Samo slovenska država noče slišati zanj in ga priznati. Čeprav je
                     razglašena za črno gradnjo, se hrastova ograja trdno drži skal in zlahka
                     prenaša težo križa. V nedeljo 25. oktobra 1998 je bila ob breznu slovesna maša,
                     ki jo je vodil generalni vikar koprske škofije mag. Renato Podbersič.
                     Blagoslovil je kraj in vse, ki počivajo v breznu. Denar je šel iz žepa Anke
                     Poženel. Nikogar ni bilo, ki bi zastopal državo ali občino. Ker je imel slabo
                     vest, se je Marjan Podobnik za Vse svete samotno in s slabo vestjo pojavil ob
                     breznu ter položil venec. </p>
                  <figure>
                     <graphic url="slike_z_33/z_33_42.png"/>
                     <head>Brezni na Črnovrški planoti, levo Ajharjevo, desno Andrejčkovo - Izsek
                        topografske karte Godovič 1 : 25 000 <name type="author">Geodetska uprava
                           Republike Slovenije </name></head>
                  </figure>
                  <p>Bližnje hiše so bile med vojno požgane. Andrejčkovo so zažgali Italijani,
                     Paverjevo zaradi <pb n="081"/> neprevidnosti prebivalci sami. Tako je ostala
                     samo Kovačeva hiša, odmaknjena sto metrov od ceste in tristo od brezna.
                     Prebivalci te hiše, med njimi tudi pogorelci iz drugih dveh, so slišali hrup
                     tovornjakov in jih videli, kako so se ustavili na križišču poleg požganih hiš.
                     Izstopali so ljudje, čez nekaj časa so sledili vpitje in streli. Dogajalo naj
                     bi se dvakrat, obakrat ponoči in to na koncu maja 1945. Pripeljali so jih iz
                     Ajdovščine ali Gorice. Dogodek je začaran: tri noči, trije tovornjaki, trikrat
                     vsako noč, trem je uspelo pobegniti. Samo zadnje drži kot pribito. Zatekli so
                     se dva kilometra daleč h kmetu Leskovcu v Idrijskem Logu. Slabo so naleteli.
                     Domači so jih šli naznanit. Prišla je narodna zaščita in jih odpeljala. Pa še
                     to: ponoči se je nad breznom svetlikal križ. </p>
                  <p>Kdaj torej, ob koncu maja ali prvi polovici junija? Matej Čuk iz Lomov ni
                     pozabil praznika sv. Antona:</p>
                  <p>»Star sem bil štirinajst let. Bilo je 13. junija 1945, na svetnikov god. Z
                     očetom sva zgodaj vstala in se napotila k Sv. Antonu v Idrijo. Ob sedmih sva
                     bila že na Koševniku. Kot vedno, sva hotela po bližnjici. Ustavili so naju
                     trije vojaki in rekli, da morava naprej po cesti. Govorili so slovensko. S
                     ceste se ni videlo nič. Tudi na drugi strani, kjer se bližnjica vrne na cesto,
                     so bili vojaki. Nisva vedela, kaj je narobe. Kakega smradu ni bilo čutiti. Za
                     brezno nisva vedela. Čudno se nama je zdelo, kaj počne v gozdu oborožena
                     vojska. Domov sva se raje vrnila okrog čez Zalo in Godovič. Na to srečanje s
                     partizani sva se spomnila, ko so po nekaj tednih začele krožiti govorice, da so
                     v breznu na Koševniku pobiti iz Trsta in Gorice. Mislim, da je bilo leta 1972,
                     ko je bil evropski jamarski tabor v Lomeh. Med udeleženci je bil tudi študent
                     Jože Bajc, moj znanec, kasneje zaposlen v Anhovem. Pripovedoval mi je, da so
                     zlezli tudi v Andrejčkovo brezno, izmerili globino in ga izrisali in da na dnu
                     ni bilo videti nič pravega, samo cunje, pasovi, kamenje in veje. Pred nekaj
                     leti sem si kraj natančno ogledal. Zakaj vojaki niso pustili po bližnjici,
                     dovolili pa po cesti? Odkril sem, kar sem slutil. Brezno je prilepljeno na breg
                     pri cesti in se ga z nje ne vidi, dobro pa z bližnjice. Nekaj so skrivali.« </p>
                  <p>Jakob Pivk, Likarjev iz Idrijske Bele:</p>
                  <p>»Na dve reči so pazili, ko so izbirali. Blizu je morala biti cesta ali vsaj
                     uhojena pot in dno je moralo biti suho. Možno je, da so imeli samo srečo, da so
                     vzeli Andrejčkovo brezno, ne pa Habečkovega ali Tominčevega, ki sta se jim
                     ravno tako ponujala. Če bi metali vanju, po dnu pa teče voda, ki se zliva v
                     zajetje idrijskega vodovoda, bi bilo joj. A če so računali, da ne bo nihče
                     izvedel, so se hudo ušteli. Slišalo se je. Potem pa je tiste tedne tako
                     smrdelo, da smo si vsi tiščali nos. Od nas je pot do Idrije mimo Godoviča
                     petnajst kilometrov daljša, pa smo šli raje po njej kot naravnost mimo brezna.« </p>
                  <p>Tine Jereb je predsednik jamarskega društva Idrija:</p>
                  <p>»Brezna so bila označena in delno raziskana že v času stare Avstrije in pod
                     italijanskim gospostvom. Italijani so prišli v Habečkovem breznu 400 metrov
                     daleč, vendar dna niso dosegli. Bila so registrirana in imela tekoče številke.
                     Zdaj jih vodimo tako, da ima vsako določeno državno in občinsko številko. V
                     Andrejčkovo brezno smo radi lezli, saj je pri cesti, obenem pa je tako globoko,
                     da zahteva jamarske izkušnje. Čeprav govorijo o miniranju, je pri tem mišljeno
                     samo, da so v brezno metali bombe in granate. Bil sem zraven, ko smo našli in
                     privlekli iz jame dve veliki topovski granati. V brezno so šli že okrog leta
                     1960, vendar ni opisa. Imamo pa zapis iz leta 1983, od takrat je tudi
                     skica.«</p>
                  <p>Od gostilne v Koševniku po cesti proti Idriji do prvega polkrožnega ovinka, ki
                     zavije okrog manjše vrtače, na severni strani vrtače je vhod v brezno. Je
                     elipsaste oblike, 2 x 4 m, obrnjeno proti severu, kamenje je precej razbito
                     zaradi zmrzali in razstreliva. Od točke 1 do točke 2 je 10 m globine. Tam
                     precej strma polica, pokrita z listjem. Brezno se nadaljuje, 6 x 3 m in globoko
                     50 m, na dnu 10 x 7 m, nepravilnih oblik, zaradi razpok, zaradi nasutja se
                     spušča manjši rov dolžine 7 m. Na koncu rova kamenje in prst. Stene so precej
                     zasigane, pod drugo polico pa so kapniki, zavarovani pred padajočim kamenjem.
                     Na dnu rahlo kapljalo. </p>
                  <p>Drugič zapis leta 1996:</p>
                  <p>
                     <emph>14.8.1996: Globoko 63,6 m. Na dnu našli ostanke človeškega okostja.
                        Pobrali spodnjo čeljust in del zgornje čeljusti s štirimi zlatimi zobmi, in
                        dali v jamarski klub Srečko Logar.</emph>
                  </p>
               </div>
               <div type="div3">
                  <head>Ajharjevo brezno</head>
                  <p>Brezno je manj znano, težko ga je najti. Pokazal nam ga je Jakob Pivk: </p>
                  <p>»Ajharjevo brezno ni daleč od nas. Tamle pod robom Idrijskega Loga je, samo
                     kilometer zračne črte in pol ure hoda. Do njega je nekoč peljala stara pot k
                     Pevcu. Zdaj se pride tja najlaže od Tominca, od katerega ni več kot petsto
                     metrov hoje. Bilo je zadnje dni maja <pb n="082"/> leta 1945. Z mamo smo bili
                     sami, meni je bilo dvanajst, sestri pa šestnajst let. Očeta so bili zajeli
                     partizani ob napadu na Črni Vrh 1. septembra 1944 in ga skupaj z drugimi
                     ustrelili v Gorenji Trebuši. Zgodaj smo šli spat. Ni bila še enajst, ko naju je
                     mama zbudila. Naj vstaneva, ker se dogaja nekaj strašnega. Stali smo pri oknu
                     in poslušali. Nekje pod Idrijskim Logom, približno tako visoko kot smo bili mi,
                     sva slišali grozovito vpitje, več ženskih glasov kot moških. Strelov je bilo
                     malo, predvsem na koncu, preden je potihnilo. Vprašujete, v kakšnem jeziku so
                     vpili. Ne bi mogel reči, je le predaleč. Trajalo je eno uro. Ponovilo se je
                     naslednjo noč. Takrat naju mama ni budila. Od nas se daleč sliši, celo lajanje
                     psa v Idrijskem Logu. Za Ajharjevo brezno smo vedeli, saj so nas svarili pred
                     njim, ko smo šli brat jagode. Za nas je bilo videti neizmerno globoko in smo se
                     ga bali. Jožetu Lampetu so ukazali, naj pobere obleke. Sam nam je pravil, kako
                     je bilo. Škoda, da njegove pripovedi nismo posneli. Sleči so se morali, preden
                     so jih pobili. Kar je ostalo, sta pospravili Ajharca in Kristina, vendar
                     nemarno. Čez štirinajst dni sem prišel k breznu in videl ležati okrog kose
                     obleke in štrike. Še nekaj let sem gledal tiste štrike in razmišljal, čemu so
                     služili. Najbolj čudno se mi zdi, kako so sploh spravili ljudi v jamo.
                     Andrejčkovo je široko, samo pahneš, pa si opravil. Tu pa je luknja manjša,
                     komaj meter v premeru. Res še vedno dovolj, saj se je kasneje Ajharci
                     posrečilo, da je vrgla noter crknjenega konja. Nekoč je padel v brezno pes.
                     Mislili so, da se je nekje izgubil, potem pa so čez teden dni zaslišali njegov
                     lajež in šli ponj. Brezno je težko najti. Vse se je spremenilo. Pred leti so
                     posekali bukovo mejo in raste tam mlad gozd. Ko sem ga hotel spet poiskati, ni
                     šlo, čeprav sem dolgo iskal. Moral sem po Tomažkovega, da mi je pokazal.
                     Postavil sem križ.« </p>
                  <figure>
                     <graphic url="slike_z_33/z_33_43.png"/>
                     <head>Ajharjevo brezno - Kriki v noči <name type="author"> </name></head>
                  </figure>
                  <p>Lani smo v Zavezi opisali zgodbo o pomoru družine iz Breginjskega kota (Moja
                     najljubša pot je za Mijo v Čedad, 30, 24-33). Ko smo razkrivali skrivnosti
                     Ajharjevega brezna, smo izvedeli, da je bil partizanski poveljnik, Rafael
                     Lampe, za katerega smo zapisali, da je bil doma iz Črnega Vrha in ki se je bil
                     polakomnil imetja in izpeljal zločin, Ajharjev Rafl, domači sin z Idrijskega
                     Loga. </p>
                  <p>Preberimo, kaj so o tem breznu leta 1963 zapisali jamarji:</p>
                  <p>Od nekdanje gostilne Koševnik po cesti na Idrijski Log do kmetije pri Ajharju,
                     nato po gozdni poti proti zahodu tristo metrov. Gozdna jasa, vhod navpičen,
                     nezavarovan, vhod pade dvanajst metrov navpično do zasipnega materiala, nakar
                     pada še dva metra poševno. Med zasipnim materialom sta razvidni dve človeški
                     okostji verjetno iz zadnje vojne v razpadajočem stanju. </p>
                  <p>Udeleženci mednarodnega tabora so bili leta 1972 bolj pridni in radovedni. Med
                     listjem in kamenjem so našteli sedemnajst lobanj. </p>
               </div>
               <div type="div3">
                  <head>2. Brezni na Angelski gori</head>
                  <p>Na Angelski gori, odkoder je bil doma moj oče, je v času fašizma živelo
                     dvatisoč ljudi, pol na Predmeji, pol na Otlici. Zdaj jih je trikrat manj, kljub
                     temu pa planota ni delila žalostne usode s hribovitimi naselji na Tolminskem in
                     Beneški Sloveniji. Bogata je in bahata. Gorjani se ne hvalijo zaman, da so New
                     York II. Ko se je narod razcepil, so se odločili za pravo stran. Po vojni so se
                     znašli, ker so ročni in vztrajni, veliko fantov in mož je šlo za oficirje ali
                     miličnike, tudi ženske niso od muh, plače in penzije so frčale z vseh strani,
                     najprej borčevske, kasneje še italijanske. Sedemsto metrov nižje imajo še
                     Ajdovščino, v kateri je za pridne roke dela na pretek. </p>
                  <figure>
                     <graphic url="slike_z_33/z_33_44.png"/>
                     <head>Brezni na Angelski gori, levo Jama za Medvedovšem, desno Jama za Robom -
                        Izsek topografske karte Ajdovščina 1 : 25 000 <name type="author">Geodetska
                           uprava Republike Slovenije </name></head>
                  </figure>
                  <p>Med 2. svetovno vojno je bila Angelska gora podvržena pravemu etničnemu
                     čiščenju, kot zdaj imenujemo to, kar so takrat počeli Nemci. Skoraj ni bilo
                     hiše, ki je ne bi požgali, streljali so talce, del prebivalcev odpeljali v
                     internacijo, druge pa nagnali, da so po prepadnih poteh zbežali v dolino.
                     Pričakoval bi, da bodo samo na Predmeji, ki je imela takrat tisoč prebivalcev,
                     stali križi tako daleč, kamor seže oko, pa je na zanemarjenem spomeniku
                     napisanih samo petdeset ljudi. Petdeset življenj je še vedno petdeset usod,
                     trpljenje in žalost neizmerljiva, vendar ta številka pomeni 5% tedanjega
                     prebivalstva. Na Gori ni bilo državljanske vojne, žrtve so bile samo na eni
                     strani. Seveda so bile tudi na drugi, o čemer domačini neradi govorijo. Ne
                     toliko med njimi, temveč pripeljane od drugod ali med partizani samimi.
                     Partizani so bili zanje resnična slovenska vojska, celo župnik Bine Bratina je
                     bil ves njihov, jim maševal in jim iz doline nosil pošto. Partizanstvo se je na
                     Primorskem razvilo v času, ko se je že vedelo, kdo bo zmagal. V Trnovskem gozdu
                     jih je bilo za cel korpus, pa so vseeno čakali. V boj so se zapletli, če so
                     bili prisiljeni, za nohte jim je šlo samo ob velikonočni ofenzivi leta 1945,
                     sicer pa so si krajšali čas in nalagali specialne naloge, med drugim so se šli
                     partizansko sodstvo. Da je bilo sodstvo samo sebi namen, je dokaz obnašanje po
                     zmagi. Ko bi pričakovali, da bodo z navidezno tradicijo nadaljevali, so se igre
                     naveličali in začeli pobijali kar počez, kjerkoli, kadarkoli in kogarkoli.
                     Nekaj ljudi je zletelo tudi v brezni na Predmeji, morda bolj po pomoti kot
                     zares. O njih pišemo, ker sta izjemno lepi in takorekoč na pragu civilizacije.
                  </p>
               </div>
               <div type="div3">
                  <head>Jama za Medvedovšem na Predmeji (za Medvedušem)</head>
                  <p>Na Angelski gori vas bodo domačini ponosno peljali v ledenico, gluhi pa bodo
                     postali, če jih boste vprašali za brezna z žrtvami, čeprav so znana in bila
                     raziskana že v stari Avstriji. Nedavno nas je domačin Franc Černigoj v reviji
                     Gora (Društvo Gora, 1, 19-21) popeljal po Dolu, gornji polovici Predmeje, in se
                     ustavil ob vsaki podrtiji, stezici ali griču. Napisal je tudi tole:</p>
                  <p>»Na Hotelu … Od tu se odpravimo po strmi ozki cesti v breg, mimo Jurjuše in
                     Kaličuke <pb n="084"/> do Medveduše. Tod je peljala pot številne partizanske
                     kurirje, preskrbovalne in sanitetne enote IX. korpusa. Po zlomu Goriške fronte
                     je bilo za Medvedušem in v okolici več oddelkov premične partizanske
                     bolnice.«</p>
                  <p>Nalašč je ni omenil ali zares ne ve, da je tam tudi Jama za Medvedovšem, kraško
                     brezno z mogočnim vhodom, globoko okrog šestdeset metrov. Na njenem dnu so sneg
                     in kosti ter morda celo v led vklenjena trupla. Na bližino brezna nas opozarja
                     grob s križem, ob njem še grob brez znamenja. </p>
               </div>
               <div type="div3">
                  <head>Jama za Robom na Predmeji</head>
                  <p>Od Hotela dva kilometra po cesti proti Otlici, še pred klancem in naselji s
                     čudnimi imeni kot sta Kitajska in Sibirija, zagledamo na levi strani kamnito
                     stebrasto znamenje, ob njem pa odcep v hrib. Obvozite še eno kapelico, potem
                     naravnost navzdol, pas asfalta navzgor in gozd. Čim zapeljete vanj, je na levi
                     strani oster odcep strme in na začetku neugledne gozdne ceste. Naprej je treba
                     peš. Takoj za ovinkom se ta cesta polepša, treba je samo še sto metrov
                     naravnost in navzgor ter stopetdeset metrov navzdol. Čim se pot zravna, ga
                     zagledate na desni strani, mogočnega in nevarnega. </p>
                  <figure>
                     <graphic url="slike_z_33/z_33_45.png"/>
                     <head>Jama za rovom <name type="author"> </name></head>
                  </figure>
                  <p>Andrej Mihevc, znani jamar in geolog iz Logatca, je zapisal sledeče:</p>
                  <p>»V letih 1972 ali 1973 je Jamarsko društvo Logatec obiskalo tudi jamo za Robom
                     na Predmeji. Na nasipnem stožcu pod vhodom smo našli več okostij, nekatera so
                     pripadala po uniformi in po činih sodeč nemškim vojakom, ostala nismo
                     identificirali. V jami smo med kostmi našli srebrno cigaretnico.« V tem breznu,
                     ki je globoko petdeset metrov, je morda končal življenjsko pot neznanec in
                     upamo, da bomo lahko v naslednji številki revije objavili njegovo ime. </p>
               </div>
               <div type="div3">
                  <head>3. Brezna pri Grgarju in Trnovem </head>
                  <p>Brezna so privlačna in je smrt v njihovih globinah bolj slikovita kot v blatni
                     krsti razkopane zemlje. Imajo ime, poznana so bila že prej, zato so veliko bolj
                     glasna kot tankovski jarki okrog Maribora in Celja ali jaški na Hrastniškem
                     hribu. </p>
                  <p>Ureditev vseh treh brezen, o katerih bomo pisali, je enotna in zgledna.
                     Primorci so se zares odrezali. Na tak način bi morali poskrbeti in skrbeti za
                     grobišča tudi drugod po vsej Sloveniji: ob cesti kažipot z oznako GROBIŠČE,
                     okrog jame lesena varovalna ograda, zraven stiliziran leseni križ in kamniti
                     prostor za sveče. Okolica poraščena z rastlinjem in drevjem, počiščena in
                     nedotaknjena. Na nek način imajo srečo, da vedo zanje samo domačini. Negovana
                     so in ne dajejo vtisa, da so zapuščena. Ker nimajo pogostih obiskov, ni opaziti
                     brezčutnega vdora v sveto, v katerega se spreminja brezno pod Krenom v
                     Kočevskem Rogu. </p>
                  <p>Naivno sem pričakoval, da rastejo vodniki do teh brezen za vsakim grmom. Pa so
                     mi Goričani, ki jih poznam ali so mi zanje povedali prijatelji, kar po vrsti
                     odvrnili, da ne vedo ali nimajo časa. Tudi z zemljevidi je zguba. Medtem ko so
                     na zadnji topografski karti Kočevsko 1:50 000 glavna štiri brezna v Kočevskem
                     Rogu lepo zarisana in napisana, je v Trnovskem gozdu celo na topografskih
                     kartah 1:25 000 označenih samo nekaj brezen, pri nobenem imena, od tistih, ki
                     sem jih iskal, pa samo Zalesnika. Pa tudi to mi ni bilo prav, da so pozabili
                     vrisati Otliško okno na Angelski gori. </p>
                  <p>Beseda ni konj. Pokličem Sveto goro in prosim za pomoč brata Pavla OFM Franca
                     Krajnika. Tam že trideset let pase romarske duše. <pb n="085"/> Z njim si
                     dopisujemo, ker je bil njegov sedemnajstletni brat Pavel tudi pripeljan v
                     taborišče na Teharjah, tam pa izginil. Ustreže mi in ponudi prvorazredna
                     vodnika, Viljema Krivca in njegovo ženo Jožico iz Lokev. </p>
               </div>
               <div type="div3">
                  <head>Zagomila pri Grgarju (Mijavčevo brezno)</head>
                  <p>Dva kilometra ceste od Grgarja proti Banjšici. Začne se že položno vzpenjati in
                     pred strmino ostro zavija v desno. Na levi strani na travniku kažipot. Le nekaj
                     deset metrov navzgor ograja in mlado drevje. Ko se vzpenjamo po stezici skozi
                     visoko travo, se v daljavi pokaže cerkev na Sveti gori. Odprtina je široka
                     nekaj metrov, hoja znotraj pa nevarna, ker se čez jamo razteza naravni kamniti
                     most, druga polovica, ki se v globini poševno zliva z glavno, pa se skriva v
                     grmovju. Brezno je globoko štirideset metrov. V Grgarju smo izvedeli, da so
                     vanj vozili prebivalce iz Gorice, tudi žene in otroke. Dva sta kljub globini
                     ostala živa, ker sta padla na mehko. Vpila sta in so ju domačini potegnili ven.
                     Domnevamo, da so ju prestregla trupla umorjenih primorskih domobrancev. V tem
                     breznu pri Grgarju počivajo še sedaj. Zadnje dni aprila so se umikali s svojih
                     postojank ob Soči proti Gorici in padli v roke partizanom. Predvsem so bili
                     fantje in možje iz kranjske dežele in idrijskega konca, domačini so se poskrili
                     doma, ker jih je večina delala za obe strani. Njihovih imen še nismo popisali,
                     domnevamo pa, da jih leži v tem breznu nekaj čez sto. Kot piše Nemčeva, so jih
                     začeli odvažati iz Gorice v nedeljo 6. maja in nato še ves teden. Po našem jih
                     ni bilo toliko in jih je zmanjkalo že prvi dan. </p>
                  <figure>
                     <graphic url="slike_z_33/z_33_46.png"/>
                     <head>Zagomila pri Grgarju - Topografska karta Kanal 1 : 25 000 <name
                           type="author">Geodetska uprava Republike Slovenije </name></head>
                  </figure>
               </div>
               <div type="div3">
                  <head>Zalesnika pri Trnovem</head>
                  <p>Lepotica sredi temnega morja. Če bi se odločali, katero med slovenskimi brezni
                     bi zaslužilo, da ga ovenčamo z zlatom, pri tem mislim na brezna z žrtvami, bi
                     prvo nagrado dodelili njej. Z drevjem poraščeni grič, ki se dviga nad travniki
                     v srcu Trnovskega gozda, na njegovem vrhu pa Akropola, žrtvenik iz pradavnine,
                     oblikovan kot žrelo ugaslega vulkana.</p>
                  <p>Po cesti s Trnovega proti Lokvam, čez kilometer in pol na desni strani kažipot
                     in steza navzgor, ki se izgublja med drevjem. Globoko je 138 metrov, logarji,
                     ki so pred leti lezli vanj, so izmerili 131, vhod širok nekaj deset metrov. Na
                     njem je videti samo nekaj ran po <pb n="086"/> razstreljevanju. Na dnu kosti,
                     po policah pa orožje in municija iz prve svetovne vojne. Gospod Viljem pove, da
                     je prav on pred dvajsetimi leti postavljal ograjo okrog brezna. Vedel je, kaj
                     leži na njegovem dnu, vendar o tem niso smeli govoriti. Za razliko od brezen v
                     Kočevskem Rogu, okrog katerih so ograje stare deset let, pa že gnijejo in
                     razpadajo, je ta kot od včeraj. Gozdna uprava na Trnovskem gozdu je takrat
                     kvalitetno zavarovala vsa nevarna brezna na svojem področju. </p>
                  <figure>
                     <graphic url="slike_z_33/z_33_47.png"/>
                     <head>Zagomila pri Grgarju - Temno upanje <name type="author"> </name></head>
                  </figure>
                  <p>Za Zalesniko poznamo pričo. Tovornjaki niso ustavili na cesti, ampak so peljali
                     v gozd. Obiskovalka najbližje hiše, doma z Voglarjev, je pravila, kako je šla
                     enega od majskih popoldnevov leta 1945 po kislo mleko k sosedu. Kraja sploh
                     niso zastražili, tako so bili polni samih sebe. Nič hudega sluteč je padla v
                     sredo procesije in moritve. Kriki in streljanje so jo tako prizadeli, da se
                     dolgo ni pobrala. Ujetniki so bili v civilnih oblekah, niso se upirali, čeprav
                     so vedeli, kaj jih čaka. Samo to so si želeli, da bo trpljenja konec. Ni se
                     spominjala, ali so bili zvezani ali ne, stražarjev pa sploh ne za pravo vojsko.
                     Morda so se poskrili v senci okrog brezna. </p>
               </div>
               <div type="div3">
                  <head>Cvetrež pri Trnovem </head>
                  <p>Imenuje se po zaselku Cvetrež, brezno za Cvetrežem. Do njega pridemo, če se
                     peljemo od Zalesnike naprej po cesti proti Lokvam, že po dvesto metrih je odcep
                     ceste na levo. Tudi po njej se pride v Lokve, vendar je pot makadamska. Cesta
                     blago zavija proti zahodu, po treh kilometrih pridemo na koto 795, kjer se
                     odcepi levo nazaj asfaltirana cesta na Cvetrež in naprej na Voglarje. Takorekoč
                     na križišču je na levi strani kažipot, ki kaže na drugo stran ceste. Brezno je
                     oddaljeno dvesto metrov od zaselka Zavrh. Globoko je devetdeset, široko pa 5 x
                     10 metrov. Podobno urejeno, kot prejšnji dve: ograja, križ in prostor za sveče.
                     Ker je na samem, je videti nevarno in pogoltno. </p>
               </div>
               <div type="div3">
                  <head>c. Čigava dediščina in čigavo breme</head>
                  <p>Ko je DEMOS-ova vlada izdala svoj odlok o grobiščih, so v večini slovenskih
                     občin ustanovili komisije, ki naj bi raziskale medvojne in povojne dogodke in
                     poskrbele, da bi morišča oziroma grobišča zaznamovali <pb n="087"/> in
                     zavarovali. Odlok je vlada izdala zato, da bi bila znamenja spodobna in
                     prilagojena okolju in da bi preprečila samovoljo. Blažičeva komisija se je
                     lotila natečaja za nekaj tipičnih rešitev, ki bi ustrezale za posamezna
                     področja v Sloveniji. Prednost bi imeli kamen, les in steklo. Ko je bilo z
                     Društvom arhitektov Slovenije že vse dogovorjeno in je država odobrila deset
                     milijonov tolarjev za izvedbo razpisa, je postopek spodkopal državni sekretar
                     Janko Stušek, češ da moramo najprej opraviti natečaj za nosilca razpisa. S tem
                     pa se je procedura zavlekla čez novo leto in denar je propadel. Z razpisom še
                     danes ni nič.</p>
                  <figure>
                     <graphic url="slike_z_33/z_33_48.png"/>
                     <head>Zalesnika - Globoke so moje korenike <name type="author"> </name></head>
                  </figure>
                  <p>Namen našega prispevka je bil, opraviti tisto, čemur rečemo preprosto
                     materialno knjigovodstvo in popis inventarja. Proglasili so ga za razkopavanje
                     kosti, s čimer so hoteli povedati, da je tako delo morbidno in človeka
                     nevredno. Čeprav se govori, da je bilo v brezna, ki smo jih opisali, pahnjenih
                     deset tisoč ljudi, domnevamo, da jih ni bilo več kot četrtina omenjenega
                     števila. Zgodilo se je maja in na začetku junija leta 1945, torej malo pred
                     razdelitvijo Primorske na cono A in B. Med vojno in ob sami zmagi sta se
                     polnili samo jami na Predmeji, služili predvsem kot »trinajsti bataljon«, čez
                     nekaj dni je prišla kot množično morišče na vrsto Podgomila pri Grgarju, nato
                     so silili navzgor v Trnovski gozd in predrzno vsem na očeh in navkljub izbrali
                     Zalesniko, pa tudi bolj skriti Cvetrež. Kasneje so kopali jame po Vipavski
                     dolini, ostanek pa zvozili v Črni Vrh. Med žrtvami so pretežno Slovenci,
                     sledijo Italijani in Nemci. Pravimo, pustimo jih pri miru, naj počivajo tam,
                     kjer so obležali pred pol stoletja! Enega od brezen pa bi bilo vseeno treba
                     raziskati. Predlagal bi Ajharjevo. Skrito je in nikogar ne vznemirja. Z
                     njegovega dna bi bilo treba pobrati vse nasutje in ga skrbno preiskati, kot bi
                     šlo za ostanke pračloveka, potem pa povedati: Slovenci, Italijani, Nemci,
                     toliko enih, toliko drugih, toliko tretjih, ženske, moški, otroci, civilisti
                     ali vojaki in konj.</p>
                  <figure>
                     <graphic url="slike_z_33/z_33_49.png"/>
                     <head>Zalesnika (spodaj) in Cvetrež (zgoraj) pri Trnovem - Izsek topografske
                        karte Batuje 1 : 25 000 <name type="author">Geodetska uprava Republike
                           Slovenije </name></head>
                  </figure>
                  <p>Ob vsem napisanem bi želel dodati sledeče: Zdaj, ko smo že nekaj časa priča
                     italijanske gonje proti Slovencem in Sloveniji, bi se morala naša oblast
                     obnašati državniško. Hladnokrvno bi morala postreči s seznami ljudi, ki so bili
                     usmrčeni, pa tudi s podatki o domnevnih morilcih, navesti kraje, kjer ležijo
                        <pb n="088"/> ostanki pomorjenih, obenem pa bi morala opozoriti Italijane na
                     dolgi seznam zločinov njihove vojske, redne ali fašistične, nad prebivalstvom
                     na ozemlju nekdanje Ljubljanske pokrajine in na Primorskem v času 2. svetovne
                     vojne. Tako pa bebavo molči in dovoljuje, da na podlagi izmišljenih ocen
                     italijanskih nacionalistov število žrtev raste do neba. Namesto, da bi klofute
                     letele po slovenski komunistični partiji in njenih represivnih kohortah, ki so
                     genocid zakuhale, greh in zahtevana kazen kolektivno bremenita vse Slovence in
                     njihovo državo. Slovenska oblast namreč noče priznati resnice, da je šlo
                     predvsem za revolucionarno dejanje zmagovitih komunistov. Ne zahtevamo kesanja
                     in krokodiljih solz, samo resnico! Kajti pobiti Italijani so drobiž v
                     primerjavi z v istem času pomorjenimi Slovenci in pripadniki drugih
                     jugoslovanskih narodov. In če bi bilo naših oblastnikov kaj v hlačah, bi se
                     zares potrudili in končno od nekje privlekli seznam vseh ali ga vsaj sestavili.
                     Obnašajo se kot otroci. Ko jih nekdo spomni na fojbe, si zapirajo oči ali pa
                     nenadzorovano kričijo in cepetajo z nogami. Italijanom zato ni bilo težko
                     razglasiti Slovence za genocidne, nevarne, lažnive in nezanesljive. </p>
                  <figure>
                     <graphic url="slike_z_33/z_33_50.png"/>
                     <head>Cvetrež - Križ in sence <name type="author"> </name></head>
                  </figure>
               </div>
            </div>
         </div>
         <div type="div1">
            <head>Utrinki</head>
            <div type="div2">
               <head>Znak nekega časa</head>
               <docAuthor>Stane Trček</docAuthor>
               <p>Cenjeni gospod urednik, v Zavezi št. 32 ste objavili članek Slovenske učiteljske
                  zgodbe – učiteljica Nuša Jaklič. </p>
               <p>Članek sem prebral in prijetno presenečen ugotovil, da se nanaša na našo nekdanjo
                  uslužbenko go. Ano Jaklič. Vaš stavek »čez nekaj let je Nuša le dobila službo
                  administratorke v nekem gradbenem podjetju. Če je družinski spomin točen, je nekaj
                  časa hodila v službo v Medvode … « Res je. Bila je tajnica pri obrtnem gradbenem
                  podjetju Stavbar Medvode. Jaz pa sem bil tehnični ustanovitelj in takratni
                  direktor tega podjetja. </p>
               <p>Zgodba je tale: </p>
               <p>S 1. januarjem sem po nalogu takratne občine Medvode začel organizirati občinsko
                  gradbeno podjetje. Dal sem mu ime Stavbar. Ko sem ga spravil na 154 delavcev,
                  spomladi 1954, sem začel iskati tajnico, ker sem imel izven pisarne že preveč
                  dela. </p>
               <p>Takratni direktor ekspoziture Medvode, takrat še Narodne banke, gospod Elsner me
                  je vprašal, če bi me motilo zaposliti brezposelno učiteljico, ki so ji zaradi
                  vernosti odpovedali službo. V mojih očeh, star sem bil 24 let, je bilo to
                  priporočilo. Obiskal sem jo na domu in jo kar angažiral. Drugi dan je začela z
                  delom. Seveda se je vozila v Medvode. </p>
               <p>Čeprav je bila 20 let starejša od mene, sva se lepo razumela. Bila je mirna, tiha,
                  vestna in marljiva sodelavka. Leta 1956 sem se odločil, da grem k nemški gradbeni
                  firmi v Aachen. Dal sem odpoved občini Medvode. O mojem nasledniku je sklepal
                  občinski komite ZK. Sklenili so, da mora biti novi direktor komunist. Jaz namreč
                  nisem bil. Izkazal <pb n="089"/> se je takoj, ko sem podjetje zapustil. Odpovedal
                  je službo gospe Jakličevi, češ, da farških bab ne trpi. O tem je najbrž dobil
                  migljaj z občinskega komiteja ZK, ta pa verjetno od ZK Moste, saj veste, kako so
                  karakteristike potovale za ljudmi. Po samo enem letu vodenja je spravil podjetje v
                  totalno izgubo. Občina je uvedla prisilno upravo. Žaloigra podjetja, ki sem ga
                  zapustil s 50 delavci, se je nadaljevala. Nazadnje so ga morali likvidirati.</p>
               <p>Ko se je to dogajalo, sem bil v Nemčiji. Agonijo podjetja omenjam, da vam
                  prikažem, kakšni ljudje so odločali o usodi soljudi. </p>
               <p>Toliko za dopolnitev vaših informacij o ge. Jakličevi in njenem življenjskem
                  intermezzu pri GP.</p>
            </div>
         </div>
         <div type="div1">
            <head>Iz domobranskega sveta</head>
            <div type="div2">
               <head>Govor urednika Zaveze na občnem zboru NSZ</head>
               <docAuthor>Justin Stanovnik</docAuthor>
               <div type="div3">
                  <head>Ljubljana, Festivalna dvorana, 20. marec 1999</head>
                  <p>Dragi prijatelji! </p>
                  <p>Kar smo rekli že sedemkrat, recimo še osmič: občni zbor je čas, ko člani
                     organizacije postavijo osnovna vprašanja o sebi. Vprašati se morajo, ali so v
                     letu, ki je minilo, obstajali tako, kot terjajo besedila, ki so bila sprejeta
                     na ustanovnem zboru. Občni zbor je torej čas samospraševanja in samozavedanja
                     organizirane skupine ljudi. Vprašanje se torej glasi: Kaj smo in ali smo v
                     spreminjajočem se času znali biti to, kar smo. </p>
                  <p>Nova Slovenska zaveza je nosilka spomina. Ustavimo se nekoliko ob tej besedi.
                     Kaj je spomin? Na hitrico bi rekli, da ima spomin nekaj opraviti s
                     preteklostjo. In ima res, a ne samo s preteklostjo, ampak tudi s sedanjostjo
                     in, če nekoliko pomislimo, tudi s prihodnostjo. Spomin je vpleten v ves čas in
                     v vse življenje. </p>
                  <p>Sedaj pa naj vas spomnim še na neko drugo besedo. To je beseda pamet. Mogoče še
                     niste pomislili na to, a beseda pamet ima dva pomena. Pamet pomeni razum –
                     pameten človek je razumen človek, mar ne – beseda pamet pa pomeni tudi spomin.
                     Še danes namreč pravimo, da znamo kaj na pamet – se pravi, da nosimo tisto v
                     spominu – ali da kakšna stvar velja že od pamtiveka – se pravi vse od časa,
                     kamor še seže naš spomin. Kdo je torej pameten človek? Pameten človek je tisti,
                     ki ima spomin. Spomin je tisto, kar dela človeka pametnega in razumnega. </p>
                  <p>Kdo pa je naredil besedo pamet? Ali so to bili mogoče profesorji in akademiki?
                     Ne, besedo pamet je naredil zelo preprost človek, še takrat, ko ni imel čisto
                     nobene šole, razen tiste, ki ji pravimo šola življenja. Ta beseda je bila
                     narejena v prvotnem odzivu na svet, ko so bile stvari še tako čiste, da se je
                     vedelo, da ni mogoče pametno in razumno voditi življenja, razen v spominjanju. </p>
                  <p>To vam pripovedujem zato, da bi se vsi spomnili, da je imeti spomin ne samo
                     nekaj zelo normalnega, ampak nekaj nadvse bistvenega. Spomin omogoča človeku,
                     da obstaja v zgodovini. Zaradi spomina lahko človek reče, da ima zgodovino. Še
                     več, spomin omogoča človeku, da dela zgodovino tako, da ji je potem mogoče reči
                     civilizacija. </p>
                  <p>O spominu pa moramo govoriti tudi zato, ker hočejo nekateri ljudje – vsi vemo,
                     kdo so ti ljudje – danes spominu vzeti ugled, ki ga, kakor smo videli, ima.
                     Radi bi nas naredili za ljudi brez spomina. Dokler so imeli to moč, so spomin
                     poljubno gnetli in oblikovali, je bil spomin tako rekoč na vsakem vogalu. Vse
                     knjižnice so ga bile polne, vse šole, vsi časopisi, vsa gledališča, vse
                     galerije, vsi filmi, vsa zborovanja, vse je bilo natlačeno s spominom. Ko pa je
                     spomin dobil možnost, da spregovori s svojo resnično govorico, so ga nenadoma
                     naredili za nekaj sumljivega. Ko ga niso mogli več kontrolirati, so se s
                     nezmotljivim komunističnim instinktom domislili, da ga morajo moralno
                     onemogočiti. Začeli so se norčevati iz ljudi, ki so jemali preteklost resno.
                     Preden je predsednik Demosove vlade Peterle šel na en sam samotni grob, so že
                     vpili, da pobira po gozdovih kosti. Nobene stvari se niso tako zelo prestrašili
                     kot spomina. Vedeli so, da se bodo pod njegovimi žarometi pokazale reči, ki
                     bodo tako obtožujoče, da se ne bodo mogli več javno kazati v političnem
                     prostoru. Če natanko premislimo, imajo dobre razloge, ko skušajo ljudi
                     prepričati, da ne znajo prav ravnati s spominom in naj ga zato raje prepustijo
                     zgodovinarjem – preverjenim specialistom za te reči. </p>
                  <pb n="090"/>
                  <p>NSZ goji spomin zavestno. Kot rečeno, ne samo zaradi preteklosti, ampak tudi
                     zaradi sedanjosti. Vsi se boste z mano strinjali, da bi veliko političnih napak
                     ostalo nenarejenih, ko bi imel besedo spomin. Ko bi lahko računali na kulturo
                     in avtoriteto spomina. Stvari, ki so se zgodile, a se ne bi smele zgoditi – vsi
                     veste, na katere stvari mislim – so se mogle zgoditi samo v odsotnosti – včasih
                     celo v preziru do spomina. Nikakor nočemo čez mero obtoževati. Vse stvari so
                     težke, ampak nekatere stvari se ne bi bile smele zgoditi. Zato NSZ nosi spomin
                     zavestno. Nosi ga za vso domovino, ker misli, da nam spomin sveti in da bomo
                     samo v njegovi svetlobi mogli najti pravo pot. Zato se tudi trudi, da bi njen
                     spomin bil čist – vedno čistejši – da bi bil ogenj, ki bi grel in svetil in ne
                     uničeval. Da bi ga lahko sprejeli vsi ljudje. Povejmo tudi, sebi in drugim:
                     danes je tako, da samo NSZ nosi neokrnjen spomin na preteklost. V tem je njena
                     osamelost in njena slava. </p>
                  <p>NSZ goji spomin tudi zaradi sebe. Kaj s tem mislimo? Poglejte! To, česar se
                     ljudje pri NSZ spominjamo, ima na sebi predvsem eno lastnost. Ta lastnost je
                     velikost. Stvari, ki smo jih mi videli in ki jih mi nosimo v sebi, so bile
                     predvsem velike. Če nam stopijo pred oči tisoči, ki se s konji, z volmi in peš
                     pomikajo čez Ljubelj, nas bo prevzela velikost prizora; če se kdaj odločite, da
                     greste s tistimi tisoči na njihovi zadnji poti, če začutite potrebo, da bi
                     morali spremljati prav vsakega, da bi ga, preden izgine, še objele vaše oči,
                     ali ne boste nazadnje omagali pred velikostjo naloge, ki ste si jo naložili; in
                     če boste hoteli prisostvovati bridkosti enega samega človeka, ki so ga v noči
                     odpeljali na pot, za katero je vedel, kako se bo končala, ali ne boste videli,
                     da je pred vami nekaj, česar ni mogoče izmeriti? Ko tako ob večerih posedite ob
                     ognjih svojih spominov, se pred vami zvrstijo podobe, ki so predvsem velike.
                     Zakaj to pripovedujem? Zato, ker so ob teh, tako velikih stvareh druge tako
                     majhne, da jih sploh ne bi bilo smelo biti. Naše zamere, naši strahovi, naša
                     pobitost, naši skrivni pobegi: te stvari spričo one velikosti nimajo pravice do
                     obstoja. Možje in žene NSZ imajo veliko priložnosti, da si pravijo, da bi
                     morali biti boljši ljudje.</p>
                  <p>Ali je danes vse to važno? Ko gledamo svet okoli sebe, ne moremo, da ne bi
                     rekli, da je vse to zelo važno. Vsi vemo, kako pomembna je politika; stokrat
                     smo že rekli, da čas danes teče v ritmu politike. A vendar. Med nami se po tleh
                     plazi toliko stvari, da včasih že komaj hodimo. Kdo bo reševal svet, če ne
                     ljudje! Ali se vam je že kdaj zgodilo, da niste vedeli, od kod v vas nenadna
                     vedrina, in ste šele pozneje odkrili, da je bilo to zato, ker ste srečali
                     dobrega človeka? In ali tisti tisoči, ki so maja 1945 šli čez Ljubelj; in tisti
                     tisoči, ki so pred brezni čakali na smrt: ali niso bili vsi ti dobri ljudje? Mi
                     vemo to, mar ne? To je del našega spomina. </p>
                  <p>Spomin rešuje nas in domovino. Zato vemo, zakaj mu zagotavljamo možnost, da
                     govori. </p>
                  <p>Ko govorimo o vrednosti spomina za obstoj posameznika in naroda, ne moremo mimo
                     mladine. Kako to, da moramo kar naprej poslušati: To ni bila moja revolucija.
                     To ni bila moja vojna. To ni moja preteklost. Od kod ta zoženost pogleda, od
                     kod ta skrčenost vase? Od kod to odklanjanje zgodovine?</p>
                  <p>Mladina je, da tako rečemo, naša naloga. Če ne bo vedela, od kod prihaja,
                     kakšna je bila preteklost njihovih očetov, ne bo nikoli razumela ne sebe ne
                     svojega časa. Potem bo tako, da bodo z njo lahko počeli, kar se jim bo
                     zljubilo. Mladina je naša naloga. Ali jo bomo opravili, je drugo vprašanje, a
                     zavedati se je moramo in o njej tudi odkrito govoriti. Zato da bodo mladi, ki
                     si bodo sami začeli zastavljati vprašanja, vedeli, da smo mislili nanje in da
                     smo čakali na ta trenutek. Veliko naredimo, če mlade vpletemo v navade, ki so
                     del narodovega kolektivnega spomina. Še več bi dosegli, če bi jih navdušili za
                     velika obnovitvena dela. Na primer za obnovo prosvetnih domov. V Sloveniji bi
                     moralo nastati veliko gibanje za revitalizacijo nekdanjih prosvetnih domov s
                     kulturo, ki je v njih nekoč bila. Kako naj sicer iztrgamo mladino iz oblasti
                     nihilistične rokovske kulture? Naloga je videti težka, neizvedljiva pa mogoče
                     vseeno ni. Ali bolje – ne sme biti! </p>
                  <p>NSZ bi se sedaj na težave že morala navaditi. V teh desetih letih smo marsikaj
                     naredili, a nič ni šlo samo od sebe. Naši nasprotniki so delali in delajo
                     prikrito in neprikrito. Prikrita je na primer kritika demokracije. Ne
                     kritizirajo jo naravnost, ampak tako da kritizirajo stranke, brez katerih
                     seveda ni demokracije. Za vse vsakovrstne težave naj bi bila kriva sebičnost
                     strank. Katerih strank? Vseh. Ali ni s tem napadena demokracija? Čisto nič
                     prikriti niso predrzni in žaljivi napadi na krščanstvo in Cerkev. Takšne jih
                     čutimo zato, ker se ve, da smo katoličani prenašali poglavitno ost
                     totalitarnega pritiska na tradicionalno evropsko omiko. Dogajajo pa se tudi
                     stvari, ki razodevajo predrzno odsotnost sramu. To doživljamo takrat, ko se
                     kritizira tranzicija, češ da se pri njej premalo misli na človeka, da smo
                     zaradi tranzicije povsem zanemarili človeka. Odsotnost sramu je v tem, da tako
                     govorijo tisti, ki so krivi, da je tranzicija sploh potrebna. Ko ne bi bilo
                     revolucije, <pb n="091"/> ko ne bi bilo komunizma, za tranzicijo še slišal
                     nobeden ne bi. </p>
                  <p>Naši nasprotniki se trudijo delati vtis, da jim sape ne manjka. Toda navkljub
                     vsemu je to le videz. V resnici je stvar drugačna. Preteklost, na kateri
                     gradijo svojo oblast, je že obsojena. Nekoč se bo to pokazalo. Moramo imeti
                     potrpljenje; čas je na naši strani. Kakor se je zrušil komunizem, tako se bo
                     zrušil postkomunizem. Življenje ne prenese večne nenormalnosti. </p>
                  <p>Že se namreč tiskajo besedila, ki pomenijo dokončni obračun s komunizmom. Naj
                     nekaj takih del naštejemo. François Furet je napisal knjigo Preteklost neke
                     iluzije, v kateri je posebej razgalil tolikanj eksploatirani »antifašizem«, ki
                     je tudi pri naših komunistih dežurna beseda. Stéphane Courtois je s sodelavci
                     objavil vplivno delo Črna knjiga komunizma, v kateri je pokazal komunizem kot
                     duhovni in fizični napad na človeštvo, ki je terjal domala sto milijonov
                     življenj. Slovenski avtor z Dunaja Silvin Eiletz ravnokar končuje knjigo z
                     naslovom Zgodovina neke kolaboracije: boljševiki in Nemci 1914–1918, iz katere
                     izstopa Lenin kot začetnik evropske kolaboracije v tem stoletju. Kot
                     protikolaboracionist! Med domačimi avtorji, ki so se posvetili slovenskim
                     razmeram, je treba omeniti v prvi vrsti dr. Aleksandra Bajta, ki je napisal
                     obširen esej o protiimperialistični in osvobodilni fronti in ju prikazal kot
                     dva kominternska projekta. Esej je izhajal v Delu in je splošno znan. Kako zelo
                     pa je prizadel komuniste, se vidi iz tega, da se nihče ne upa o njem
                     spregovoriti. Pripravlja se nadalje temeljna mednarodna študija o medvojnih
                     slovenskih razmerah, ki bo imela dva dela: prvi bo obsegal zgodovinski prikaz
                     revolucije in državljanske vojne, drugi pa položaj Slovenskih domobrancev v
                     luči mednarodnega vojnega prava. Obeta se nam tudi kratka zgodovina
                     komunistične revolucije in državljanske vojne izpod peresa dr. Janeza Zdešarja.
                     Ker poznamo avtorjeve odlike, med katerimi sta predvsem stvarnost in dognanost,
                     se knjige posebej veselimo. Na jesen bo slovenska zgodovinarka, ki se je
                     uveljavila s študijama o Leniču in Rožmanu, s knjigo o duhovniških procesih
                     zapolnila še en nepokrit prostor slovenske preteklosti. </p>
                  <p>Stvari postajajo vedno bolj jasne. Naš zgodovinski prostor dobiva pravičnejšo
                     podobo. Spričo teh perspektiv nekoliko bolj razumemo naraščajočo histerijo v
                     vrstah naših nasprotnikov. </p>
                  <p>Med najvažnejšimi stvarmi v notranji politiki je trenutno boj za večinski
                     volilni sistem. Z njim se bo državni zbor ulegel v kalup, ki ga je izoblikovala
                     zgodovina. Pozitivni učinki ne bodo izostali, tudi v primeru da zmaga levica
                     komunistične provenience. Neprecenljiva vrednost spremembe bo v tem, da se bo
                     končno vedelo, kdo je odgovoren za državo. V vsakem primeru bodo politični
                     akterji morali postati kompetentni serviserji države. To pa je v tej fazi
                     najpomembnejše. Konec bo frontovske manipulacije z javnostjo. Tudi za SLS ne
                     verjamemo, da se bo ponovno odločila za frontovsko varianto s komunisti. Če pa
                     se le bo, posledice ne bodo izostale. Še hujše bodo, kot so te, ki so že tu in
                     jih bo SLS morala sprejeti: ljudje še niso pozabili na februar 1997. </p>
                  <p>Ko včasih s skoraj neznosno težo legajo na nas težave, skozi katere gremo
                     Slovenci v sedanjem času, bi bilo prav, da večkrat pomislimo na besede, ki jih
                     je na začetku demokratične evropske prenove izrekel poljski disident Adam
                     Michnik. Govoril je o tem, da so nekatere ideje preproste, a se končajo s
                     katastrofo. Potem pa je dostavil: »Demokratska ideja in krščanska misel pa sta
                     zapleteni. Ne pretvarjata se, da sta svet in življenje enostavna in ne dajeta
                     enostavnih odgovorov na težka vprašanja časa.« Tako je torej s to stvarjo. Če
                     hočemo ostati svobodni, se moramo odločiti za »težje branje« sveta. To pa je
                     naporno. </p>
                  <p>Nova Slovenska zaveza pa mora imeti še naprej pred očmi poglavitni cilj:
                     postavljanje farnih spominskih plošč. To je edina točka, v kateri si pod
                     nobenim pogojem ne smemo dovoliti, da ne bi uspeli v celoti. Farne spominske
                     plošče so temeljni slovenski zgodovinski dokument. Ta osnovni dokument
                     slovenskega upora proti komunizmu moramo zapustiti rodovom, ki bodo prišli za
                     nami. Tu nam morate pomagati. Tudi tako, da boste od danes izvoljenih
                     funkcionarjev zahtevali, da NSZ uresniči svojo obljubo, ki jo vsako leto
                     ponavlja. Pišite pisma v prilogo Mi med seboj. Bodite nepopustljivi. </p>
                  <p>Naj za konec rečem nekaj besedi o Zavezi. S tega mesta se vam zahvaljujem
                     predvsem za vaše razumevanje. Gotovo vam v njej ni vse všeč, a veste, da ne
                     more biti dosti drugačna. Morda veste tudi to, da ne sme biti dosti drugačna.
                     Zahvaljujem se vam za vaše razumevanje in podporo. Kaj Zaveza najbolj
                     potrebuje, pa tako veste. To so novi naročniki. </p>
                  <p>Ker smo v začetku govorili o spominu, naj s spominom tudi končamo. Čestitam
                     vam, da ste postali in da ostajate člani NSZ. S tem ste dokazali, da ste ljudje
                     spomina. Kdo mi je dal pravico, da tako govorim? Nobeden mi ni dal te pravice,
                     a nekdo mora to povedati.</p>
                  <p>Ostanite zdravi in Bog vas živi!</p>
               </div>
            </div>
            <div type="div2">
               <head>Slovesnost ob 93-letnici kanadskega majorja Paula H. Barreja v Torontu</head>
               <docAuthor>Blaž Potočnik</docAuthor>
               <pb n="092"/>
               <p>Bralcem Zaveze najbrž ni treba posebej razlagati, kdo je gospod Paul H. Barre iz
                  Montreala v Kanadi. Ko je sredi maja 1945 na Vetrinjskem polju nastalo veliko
                  taborišče, kamor so poleg drugih vojakov in beguncev prišli tudi slovenski
                  domobranci in okrog 6000 civilnih beguncev, je tedaj oseminštiridesetletni
                  kanadski major Paul Barre v imenu angleške vojaške oblasti prevzel skrb za civilni
                  del taborišča. Zadnje dni maja so Angleži pod pretvezo, da jih pošiljajo v
                  Italijo, skoraj vse domobrance vrnili v Jugoslavijo, v roke partizanom; ti so jih
                  potem v veliki večini pomorili na Rogu, v okolici Teharij in po drugih moriščih
                  širom po Sloveniji. Redki domobranci, ki jim je uspelo pobegniti s transporta, so
                  se vrnili v Vetrinj in povedali kruto resnico o angleški prevari in tragični smrti
                  vrnjenih. </p>
               <p>Določeno je bilo, da bodo 1. junija začeli vračati v Jugoslavijo tudi civilne
                  begunce. V tej težki situaciji je major Barre prisluhnil pojasnilom in prošnjam
                  predstavnika slovenskih civilnih beguncev zdravnika dr. V. Meršola; odložil je
                  odhod prvega transporta, se z dr. Meršolom odpeljal v Celovec na angleško vojaško
                  upravo in dosegel preklic povelja o vračanju. Civilni begunci in tudi domobranci,
                  ki so še ostali v taborišču, so bili tako rešeni. </p>
               <p>V znak hvaležnosti se društvo Tabor že več let s posebno slovesnostjo spominja
                  sedaj že ostarelega gospoda Barreja ob njegovem rojstnem dnevu. Tako smo tudi
                  letos, 21. marca, ob njegovi 93-letnici priredili slovesno kosilo v New Torontu. V
                  prostorni cerkveni dvorani se nas je zbralo okrog 350. Med visokimi gosti so bili
                  kardinal dr. Alojzij Ambrožič, grof Nikolaj Tolstoj in njegova žena Georgina,
                  slavljenec major Paul Barre, veleposlanik dr. B. Cerar, častni konzul Jože
                  Slobodnik, županja Hazel Mc Callion, predsednik slovenskega ameriškega sveta dr.
                  Mate Resman, jezuitski pater dr. Jože Plevnik in magister Ivan Korošec iz Buenos
                  Airesa. Tudi iz Clevelanda je na slovesnost prišlo veliko rojakov; med njimi naj
                  posebno omenimo odbor Tabora s predsednikom Milanom Zajcem in sina pokojnega dr.
                  Meršola dr. Tineta Meršola. </p>
               <figure>
                  <graphic url="slike_z_33/z_33_51.png"/>
                  <head>Od leve Nikolaj Tolstoj, major Paul H. Barre, kardinal Alojzij Ambrožič
                        <name type="author"> </name></head>
               </figure>
               <p>V začetku slavja, katero je lepo vodil inž. Ciril Pleško, sta fant in dekle v
                  slovenski narodni noši vsem častnim gostom pripela šopke, <pb n="093"/> voditelj
                  pa jih je predstavil občinstvu in nato dal besedo slavnostnemu govorniku Blažu
                  Potočniku. Pred začetkom obeda je moški zbor Fantje na vasi še zapel obe državni
                  himni, pater dr. Plevnik pa je zmolil molitev. Ob koncu kosila so pred slavljenca
                  prinesli veliko torto z voščilom za 93-letnico in Blaž Potočnik mu je zapel pesem,
                  pri kateri je poprijela vsa dvorana. </p>
               <p>Ne bi bilo prav, če bi pri opisu slovesnosti pozabili na inž. Petra Pavlina in
                  njegovo soprogo, ki sta s pravo slovensko gostoljubnostjo poskrbela za gospoda
                  Barreja ter grofa Tolstoja in njegovo ženo, da jim v Torontu ni bilo treba iskati
                  stanovanja v hotelu. Lepa slovesnost bo vsem udeležencem še dolgo ostala v spominu
                  in Bog daj, da bi se prihodnje leto srečali na Barrejevi 94-letnici. </p>
            </div>
         </div>
         <div type="div1">
            <head>Iz tujega tiska </head>
            <div type="div2">
               <head>Vrzel v zidu molka</head>
               <docAuthor>Thankmar von Münchhausen</docAuthor>
               <p>Frankfurter Allgemeine Zeitung – 3. april 1999</p>
               <p>Pred petdesetimi leti se je v Parizu končal kočljiv proces.</p>
               <p>Poročilo v New York Timesu, ki je izšlo zvečer, 3. aprila 1944, na prvi strani, se
                  je začelo s stavkom: »Z obdolžitvijo, da vodi sovjetska vlada do Združenih držav
                  in Velike Britanije dvolično zunanjo politiko, in z očitkom, da Stalinov režim
                  odreka ruskemu ljudstvu državljanske pravice, je Viktor A. Kravčenko, uradnik
                  sovjetske nakupovalne komisije v Washingtonu, včeraj naznanil svoj odstop in se je
                  postavil ‘pod zaščito ameriškega javnega mnenja’.« Dva meseca pred izkrcanjem
                  zaveznikov v Normandiji je ta vest pomenila uvod v prvo poglavje zgodovine hladne
                  vojne.</p>
               <p>Inženir Viktor Kravčenko, rojen v revolucijskem letu 1905, od 1929 član sovjetske
                  komunistične partije, je dva dni prej zapustil svoj udobni položaj v Washingtonu
                  in poniknil v New Yorku. Raje kot zaščito ameriških oblasti je imel beg v javnost.
                  Kako je bilo to nevarno, kaže reakcija Daily Workerja, partijskega organa
                  ameriških komunistov: »Čuječa in maščujoča roka naprednega človeštva bo našla
                  izdajalce in jih bo nazadnje iztrebila.« Kot nekak politični dr. Kimble je
                  menjaval skrivališča in naslednji dve leti porabil za to, da je v poročilu o
                  izkušnjah svojega življenja v Sovjetski zvezi razlagal nič hudega slutečemu
                  demokratičnemu svetu vzroke za svoj prelom s totalitarno diktaturo.</p>
               <p>Kravčenkova knjiga Izbral sem si svobodo, ki je bila prevedena v dvaindvajset
                  jezikov, je izšla aprila 1946 v New Yorku. Naslov je postal krilatica. Velike
                  pariške založbe so knjigo odklonile, ko jim jo je ponudil. Tako kratek čas po
                  »libération« in »épuration« se nobena ni hotela spopasti s Sovjetsko zvezo in še
                  celo ne s komunistično partijo Francije, ki je novembra 1946 z 28,6 odstotki
                  glasov na parlamentarnih volitvah postala najmočnejša stranka. Slučajno se je
                  našla mlada, malo znana založba S. E. L. F., nekoliko desničarska in zaradi
                  udeležbe švicarskega kapitala neodvisna. Tudi v Franciji je po maju 1947
                  Kravčenkova knjiga postala bestseller.</p>
               <p>Prve reakcije na neolepšano predstavitev sovjetske stvarnosti so kazale nekoliko
                  zadrege. »Ali je vse to neresnično; v tem primeru naj primerne osebnosti čimprej
                  demantirajo obstoj te more. Ali pa je vse to resnično, potem nas navdaja s
                  sramom,« je pisal časnik Combat, ki je izšel iz rezistence. Novembra 1947 je
                  komunistični kulturni časopis Les Lettres françaises objavil članek z naslovom
                  Kako so sfabricirali Kravčenka. Avtor, domnevno ameriški novinar z imenom Sim
                  Thomas, je trdil: Izbral sem si svobodo, so po naročilu ameriške tajne službe OSS
                  sestavili ruski emigranti, Kravčenko sam »je nesposoben napisati knjigo, je
                  kronični pijanec, goljuf, slaboumnež«, ki ga sovjetska stran dolži poneverb.
                  Februarja 1948 je Kravčenko pri francoskem sodišču vložil tožbo zaradi obrekovanja
                  proti izdajatelju časopisa Claudu Morganu, proti glavnemu uredniku Andréju
                  Wurmserju in proti skrivnostnemu Simu Thomasu, ki ga še nihče ni videl.</p>
               <p>Proces Kravčenko proti Les Lettres françaises se je v justični palači v Parizu
                  začel 24. januarja 1949. Od zgodnjih jutranjih ur so ljudje čakali v vrsti pred
                  razpravno dvorano, eno največjih v poslopju sodišča. Vendar so spustili noter samo
                  maloštevilne, ki so se lahko izkazali s posebnim vabilom. Policijska prefektura je
                  skrbela za varnost s številnimi <pb n="094"/> policisti v uniformi in v civilu.
                  Obdan s fotografi in snemalci je bil Kravčenko, temnolas, bled, smehljajoč se,
                  bolj podoben pevcu popevk kot aparatčiku. Vendar pa se je zavedal političnega
                  pomena svojega nastopa. Namenoma si je za prizorišče svojega spopada izbral Pariz:
                  tam je bila komunistična partija politična sila, ki jo je bilo treba jemati resno,
                  v New Yorku ni pomenila nič. Ni čudno, da je Thorezova partija razglašala avtorja
                  škandalozne knjige za »agenta imperializma« in »vojnega hujskača«.</p>
               <p>Obtožena Morgan in Wurmser, njuni odvetniki in priče, med temi Vercors, avtor
                  romana o odporu Molk morja, fizik Joliot-Curie, filozof Roger Garaudy in
                  canterburyjski nadškof dr. Johnson, so zanikali državne zločine in nepravilnosti v
                  Sovjetski zvezi. Voditelj anglikanske cerkve z biblijsko preproščino: »Če piše
                  Kravčenko resnico, sem jaz (v treh knjigah o Sovjetski zvezi) lagal. Če jaz
                  govorim resnico, laže on.« Ruska pisateljica Nina Berberova, ki je dan za dnem
                  spremljala proces za v Parizu izhajajoči emigrantski časopis Russkaja mysl, je
                  kasneje v svojih spominih napisala: »Poslušati z lastnimi ušesi, kako so nekdanji
                  minister ali svetovno znani znanstvenik, nosilec Nobelove nagrade, ali sorbonski
                  profesor z znakom častne legije na suknjiču ali slavni pisatelj najprej prisegli,
                  nato pa zagotavljali, da v Sovjetski zvezi ni nobenih koncentracijskih taborišč in
                  da jih nikoli ni bilo, je bil eden najmočnejših vtisov v mojem življenju.«</p>
               <p>Kajti to je bilo jedro procesa: obstoj kazenskih taborišč kot elementa sovjetskega
                  zatiralskega sistema. V Franciji je bilo to spoznanje, ki je motilo in spravljalo
                  iz ravnotežja v času, ko so mnogi iz politično aktivne generacije imeli za seboj
                  nemška koncentracijska taborišča. Priče obtožbe niso imele zvenečih imen kot priče
                  obrambe, v nasprotju z njimi pa so vedele, o čem govorijo. Bili so preprosti
                  ljudje, Rusi in Ukrajinci, ki so iz lastne izkušnje poznali Stalinove metode in ki
                  so sedaj kot osebe brez državljanstva, »displaced persons«, čakali v Nemčiji ali
                  Avstriji na ameriške ali kanadske vizume. V njihovih izjavah so se prvič
                  začrtovali obrisi »arhipelaga Gulaga«. Poslušalci so si le težko predstavljali
                  velikostna razmerja. »Koliko jetnikov je bilo v taborišču?« je vprašal
                  predsedujoči sodnik pričo, ki je imela za seboj štirinajst let prisilnega dela,
                  nazadnje pri gradnji belomorskega prekopa. »Približno osemsto tisoč.« –»Kako
                  veliko je bilo to taborišče?« – »Prekop je bil dolg 280 kilometrov. To je bilo
                  taborišče.« Margarete Buber-Neumann, ki je preživela tri leta Sibirije in pet let
                  Ravensbrücka, je ocenila, da je bilo »njeno« taborišče dvakrat tako veliko kot
                  Danska. Poročilo nekdanje nemške komunistke je vzbudilo pri Sartrovi sopotnici
                  Simoni de Beauvoir svojevrstne dvome: »Začeli smo se spraševati, ali Sovjetska
                  zveza in ljudske demokracije res zaslužijo, da se imenujejo socialistične
                  dežele.«</p>
               <p>Sartre je v svojem časopisu Les Temps modernes s sovjetskimi taborišči, ki jih ni
                  bilo več mogoče zanikovati, primerjal taborišča na grških otokih med državljansko
                  vojno in grozodejstva kolonialnih držav. V vsakem primeru stoji Sovjetska zveza
                  »grosso modo« na strani tistih, ki se »bore proti izkoriščanju človeka«. Ta
                  »grosso modo« je bil predhodnik »globalne pozitivne bilance«, ki jo je desetletja
                  pozneje šef komunistične partije Marchais priznal velikemu bratu.</p>
               <p>Vendar pa tudi intelektualci, ki si že dolgo niso več delali iluzij glede
                  sovjetskega sistema, niso bili pripravljeni zavzeti jasno stališče. Artur Koestler
                  se je izognil temu, da bi pred sodiščem razložil mehanizem boljševističnega
                  terorja in tako medsebojno povezal izjave prič. Za Raymonda Arona je veljalo: »To
                  ni bil čist proces.« François Mauriac je imel za »kočljivo« obtožiti »uradno
                  zavezniško državo«. Neizogibnega dejstva o primerljivosti obeh totalitarnih
                  režimov pred sodiščem ni izrekel nihče od pomembnih mislecev, ampak ukrajinski
                  ključavničar: »V Hitlerjevi Nemčiji, kjer smo videli Dachau in Buchenwald, so
                  diktatorja vrgli. Pravim vam: v Stalinovi Rusiji je na stotine Buchenwaldov.«
                  Pretres po tem spoznanju je čutiti še še v debati o Črni knjigi komunizma v
                  Nemčiji in Franciji v zadnjih dveh letih.</p>
               <p>Proces se je vlekel petindvajset dni, do 22. marca.</p>
               <p>4. aprila je sodišče razglasilo sodbo. Obtoženci so bili spoznani za krive
                  obrekovanja v vseh točkah in obsojeni na plačilo simbolične vsote 100000 »starih«
                  frankov ter stroškov sodnega procesa. Ob tem je sodišče izjavilo, da ne more
                  »razsojati o sovjetskem režimu, kot ga je opisal Kravčenko«. Ameriškega časnikarja
                  Sima Thomasa ni bilo mogoče najti. Trideset let kasneje je Claude Morgan, ki se je
                  po zatrtju madžarske vstaje 1956 ločil od partije, povedal, da je bil avtor
                  obrekovalne potvorbe njegov partijski tovariš André Ulmann: »Imeli ste prav,
                  Kravčenko!« Publicist André Wurmser prav do konca življenja ni pokazal kakih
                  podobnih vzgibov vesti. Viktor Kravčenko je 26. februarja 1966 v newyorški
                  hotelski sobi napravil samomor. »V nekaj letih se bo samo še Kravčenko zanimal za
                  Kravčenkovo knjigo,« se je norčeval Wurmser v času med procesom. V tem cinizmu ni
                  doumel, da je Kravčenkov primer v zidu molka napravil vrzel, ki je ni bilo več
                  mogoče zamašiti.</p>
            </div>
         </div>
         <div type="div1">
            <head>Junijske refleksije</head>
            <div type="div2">
               <head>Strpnost in resnica</head>
               <docAuthor>Marko Kremžar</docAuthor>
               <pb n="095"/>
               <p>Šestinpetdeset let potem, ko so komunisti s poboji civilnega prebivalstva v
                  Sloveniji pričeli svojo revolucijo, dvainpetdeset let po množičnem poboju
                  domobrancev in drugih neoboroženih nasprotnikov komunizma po vojni, po šestih
                  letih samostojne slovenske države in po nekajkratnih demokratičnih volitvah, smo
                  Slovenci komaj kak korak bližji razčiščenju naše polpretekle zgodovine, kot smo
                  bili ob razpadu Jugoslavije.</p>
               <p>Državna samostojnost in svobodne volitve, ki še ne pomenijo popolne demokracije, a
                  upravičujejo upanje nanjo, so nas navdajale z optimizmom. Pričakovali smo, da bo
                  slovenski narod s političnimi verigami navdušeno zavrgel tudi mentalne. Pa so
                  nekateri rojaki očividno neradi odložili politične verige, umskih pa se še vedno z
                  vso silo oklepajo. Eni morda zato, ker so jih pomagali kovati sami, drugi, ker so
                  se navadili nanje. In tako val svobodnega zraka ni vdrl v slovenski prostor kot
                  vihar, temveč je popihal le bolj kot pomladna sapica, ki ni imela dovolj moči, da
                  bi odnesla debele plasti laži, ki se je dolga leta nabirala kot prah na slovenski
                  družbi.</p>
               <p>Rojaki, ki se jim toži po nekdanji zatohlosti, jo hočejo ohranjati kolikor mogoče
                  dolgo tudi v novi slovenski demokraciji. Strašili so svobode nevajene sodržavljane
                  pred svežim zrakom, češ da lahko prinese s seboj nevarno »polarizacijo«.
                  Polarizacija naj bi bila primerna, ko so komunisti revolucijo pričeli, izvajali in
                  v njenem imenu vladali, zdaj pa da ni več tako. Že misel nanjo bi lahko zanesla
                  narod nazaj v nasilne čase revolucije, to pa so prav tedaj pričeli njeni nekdanji
                  očetje tajiti. Vedno bolj vneto jo skrivajo za narodno pobarvano kuliso NOB. Če bi
                  namreč priznali, da so zanetili med sovražno okupacijo komunistično revolucijo, bi
                  se morali odpovedati izmišljotini o izdajalcih. Zato naj gre revolucija v pozabo.
                  Človek pa se vendarle vpraša, na kaj potemtakem spominjajo bronasti, kamniti in
                  knjižni spomeniki »revoluciji«, ki jih je polna vsa dežela?</p>
               <p>Od nekod se je kmalu pojavil tudi strah pred »revanšizmom«, ki naj bi bil
                  družbenemu miru hudo nevaren. Bivši brezobzirni strahovalci so nenadoma postali
                  tako občutljivi, da bi že razpravljanje o nekaterih nasiljih in zločinih lahko
                  škodilo njihovemu zdravju. To bi bilo po mnenju nekaterih rojakov nečloveško in
                  kruto. Zato naj bi bil molk o komunističnem totalitarizmu patriotično, moralno,
                  predvsem pa krščansko dejanje. Vsako raziskovanje političnega in gospodarskega
                  kriminala naj bi vodilo v »revanšizem«. Ta nekdanjim partijcem tako priljubljeni
                  izraz pa vsebuje nekaj resnice, pomeni namreč »povračevanje«. Povračevanja pa je
                  strah le takih, ki imajo slabo vest in se boje, da bi prejeli isto, kar so dajali.
                  Seveda je ta strah odveč, a kakor nekoč laž o »izdajalcih« je tudi izmišljotina o
                  »revanšizmu« zasejala dvom celo med nekatere dobronamerne demokrate.</p>
               <p>Take in podobne propagandne krilatice, skuhane v znanih in izkušenih političnih
                  krogih, so ganile celo nekatere tankovestne katoličane. Mar ni strpnost krepost?
                  Povračevanje enakega z enakim pa je maščevalnost, ki je ostala v stari zavezi. Ti
                  rojaki ne pomislijo, da so vseh petinštirideset let totalitarnega režima in tudi
                  nekaj let po njem vse do danes nekdanji revolucionarji, teroristi in likvidatorji
                  umirali naravne smrti na svojih posteljah, če si niso sodili sami. Nihče jim ni
                  stregel po življenju. Ni znan niti en sam primer maščevanja, pa ne, ker bi svojcem
                  njihovih žrtev manjkalo poguma ali priložnosti, temveč ker kot kristjani
                  prepuščamo to končno pravico Bogu. Strah pred maščevalnostjo žrtev komunističnega
                  nasilja je prazen. Bolj na mestu je strah pred Božjo pravico. Zato kristjani
                  molimo tudi za spreobrnjenje tistih, ki so nas preganjali.</p>
               <p>Seveda nas pristaši nekdanjega enoumja vztrajno svarijo pred nestrpnostjo. Tega
                  izraza prej, ko so se še imenovali komunisti, niso poznali. V demokraciji pa jim
                  pride prav, da njihovi nasprotniki ne bi izgubili potrpljenja. Kaj je prav za prav
                  »nestrpnost«?</p>
               <p>Če, na primer, ne prenesemo koga, ki misli drugače kot mi, je to nestrpnost. Če pa
                  se kdo v važni stvari moti, smo mu dolžni to pojasniti, kar seveda ni nestrpnost,
                  temveč je za kristjana dolžnost. Če laže, smo ga dolžni posvariti. Če nas posluša,
                  je prav, če ne, ga pustimo pri miru. Ne smemo pa pustiti pri miru njegove zmote
                  ali laži. Strpnost se nanaša na osebo in ne na resnico. Resnico smo dolžni braniti
                  tako, da jo širimo in zagovarjamo. Hkrati pa moramo biti strpni do oseb.</p>
               <pb n="096"/>
               <p>Seveda pa ima strpnost svoje meje. Kadar laž prizadene naše ali naših bližnjih
                  dobro ime, je potrpljenja konec. Gre za obrekovanje, ki je kaznivo dejanje. V
                  takem primeru razsodi sodnik in obrekovalca kaznuje. To drži v vseh civiliziranih
                  deželah. Izjema smo seveda mi, ki moramo že pol stoletja poslušati, kako nas
                  zmerjajo z »izdajalci«, kako lažejo in tisočem pobitih in mučenih še vedno
                  jemljejo dobro ime, pa ni sodnika, ki bi bil pripravljen storiti svojo dolžnost.
                  Seveda, mi moramo biti in smo strpni do onemoglosti. A če kdo misli, da bomo ob
                  vsej strpnosti verjeli, da je republika Slovenija že pravna država, se hudo
                  moti.</p>
               <p>Ker pa smo se že dolgo tega v dobro naroda odpovedali revolucionarnemu rušenju
                  komunističnega režima, vemo, da moramo to odločitev plačevati s svojim časom. To
                  pa ne pomeni, da se odpovedujemo dobremu imenu, da smo brezbrižni do resnice ali
                  da pozabljamo na veličino žrtev komunistične revolucije. Nasprotno. Vemo pa, da
                  ostaja odgovornost za čistost tega spomina zaenkrat še vedno v veliki meri na
                  naših ramah. To ceno za mir vdano sprejemamo in potrpežljivo čakamo, da se zgodi,
                  kar vemo, da se bo zgodilo. Tudi v Slovenijo se bo nekoč vrnila pravica. Resnica
                  bo končno odplavila laž, pa četudi tega marsikdo med nami ne bo dočakal na tem
                  svetu. A to nas kristjanov ne bi smelo motiti. Saj se resnice ne poslužujemo,
                  temveč ji skušamo služiti.</p>
            </div>
            <div type="div2" subtype="poem">
               <head>Tri fare </head>
               <docAuthor>France Papež</docAuthor>
               <lg>
                  <l>Še slišim prihajanje in odhajanje ljudi po stezah,</l>
                  <l>ljudi, prežetih s pojočo vedrostjo, </l>
                  <l>z žarino in bogastvom svojih stvari.</l>
                  <l>Kakšne želje in molitve so se v dneh proščenja </l>
                  <l> spočenjale v združenju brez in cerkvá! </l>
                  <l> Vse je bilo preprosto.</l>
               </lg>

               <lg>
                  <l>Osnova besedam, globokim pogledom, </l>
                  <l>osnova živemu vrvenju in petju, </l>
                  <l>klicanju in darovanju, </l>
                  <l>so bila odkrita čutenja in zaupnost, </l>
                  <l>Pieta je sprejela vse … </l>
               </lg>

               <lg>
                  <l>Bornemu življenju ožganih ljudi, </l>
                  <l>ki so se zbirali v popoldanskem žaru</l>
                  <l>najtežjih in najlepših dni, </l>
                  <l>je ostalo samo poznanje resnične beline </l>
                  <l> –</l>
                  <l>tiste, ki rešuje. </l>
               </lg>

               <lg>
                  <l>Belina med poletjem in jesenjo, </l>
                  <l> oči med brezami in zidovi, </l>
                  <l>smeh in vino. </l>
                  <l>Glasovi med drevjem so bili močni in razigrani</l>
                  <l>zaradi prisotnosti temnih oči </l>
                  <l>(žalostnih v pravem veselju), </l>
                  <l>prekritih z belo ruto.</l>
               </lg>

               <lg>
                  <l>Ljubezen je lahka </l>
                  <l> sredi odprtega kola, ki veže roke in srca. </l>
                  <l>Robčeci vežejo začetek in poezijo. </l>
                  <l> »Zelena je vsa gora!« </l>
               </lg>

               <lg>
                  <l>A to je bilo v drugih letih, </l>
                  <l>sredi drugega dogajanja </l>
                  <l>in ob primernejšem soncu in dežju. </l>
                  <l>Samo spomin je ostal, neminljiv spomin, </l>
                  <l>ki odpira in za trenutek razjasni vso preteklost. </l>
                  <l>V burnosti teh dni, v izumetničenosti plesa, </l>
                  <l> v ničnosti beline in barv </l>
                  <l>je možnost za živo petje in klicanje </l>
                  <l>za nekaj časa omejena. </l>
               </lg>
            </div>
         </div>




      </body>
      <back>
         <div type="div2">
            <head>Poverjeniki Zaveze v zdomstvu</head>
            <pb n="097"/>
            <list>
               <item>
                  <label>I. ARGENTINA</label>
               </item>
               <item>
                  <address>
                     <name>Lovro Jan</name>
                     <addrLine>C.C. 907</addrLine>
                     <addrLine>8400 Bariloche</addrLine>
                     <addrLine>Rio Negro</addrLine>
                     <addrLine>Argentina</addrLine>
                  </address>
               </item>
               <item>
                  <address>
                     <name>Joža Markeš</name>
                     <addrLine>Virrey Loreto 3365</addrLine>
                     <addrLine>1605 Carapachay</addrLine>
                     <addrLine>Argentina</addrLine>
                  </address>
               </item>
               <item>
                  <address>
                     <name>Marjan Šušteršič</name>
                     <addrLine>Gral. Vacca 995</addrLine>
                     <addrLine>1686 Hurlingham</addrLine>
                     <addrLine>Argentina</addrLine>
                  </address>
               </item>

               <item>
                  <address>
                     <name>Slavko Urbančič</name>
                     <addrLine>Ramon L. Falcon 4158</addrLine>
                     <addrLine>1047 Buenos Aires</addrLine>
                     <addrLine>Argentina</addrLine>
                  </address>
               </item>

               <item>
                  <label>II. KANADA</label>
               </item>
               <item>
                  <address>
                     <name>Anton Štih</name>
                     <addrLine>20 Rufford Rd</addrLine>
                     <addrLine>Toronto, Ontario</addrLine>
                     <addrLine>MBW 4V6 CANADA</addrLine>
                  </address>
               </item>
               <item>
                  <address>
                     <name>Ema Pogačar</name>
                     <addrLine>57 Anderson Ave.</addrLine>
                     <addrLine>Toronto, Ontario</addrLine>
                     <addrLine>M5P 1H6 CANADA</addrLine>
                  </address>
               </item>

               <item>
                  <label>III. ZDRUŽENE DRŽAVE</label>
               </item>
               <item>
                  <address>
                     <addrLine>Slovenska pisarna</addrLine>
                     <addrLine>Anton Oblak</addrLine>
                     <addrLine>c/o Str. Vitus Church</addrLine>
                     <addrLine>Cleveland, OHIO 44103, USA</addrLine>
                  </address>
               </item>
               <item>
                  <address>
                     <addrLine>Franjo Mejač</addrLine>
                     <addrLine>7042 West Tripoli Ave.</addrLine>
                     <addrLine>Milwaukee Visconsin 53220 USA</addrLine>
                  </address>
               </item>
            </list>

         </div>
         <div type="div2">
            <head>Poverjeniki Zaveze v Sloveniji</head>
            <div type="div3">
               <head>V Sloveniji ni poverjenikov Zaveze</head>
               <p>Zato se obračamo na vse bralce. Zavezo izdajamo v običajni nakladi 2 600 izvodov.
                  Pred velikimi slovesnostmi, pred slovesnostjo na Rogu in Teharjah, tudi nekoliko
                  več. To ni malo, ni pa tudi veliko. Naš prostor je v resnici mnogo večji. Če bi jo
                  ljudje bolj poznali - če je postkomunistični mediji ne bi zavestno zamolčevali -
                  bi je lahko vsake tri mesece razdelili najmanj še enkrat toliko. Zato se obračamo
                  na bralce. Kaj bralci lahko naredijo za Zavezo?</p>
               <p>Vsakdo - ali skoraj vsakdo - lahko pridobi še enega naročnika. Nekateri pa bi se
                  lahko tudi odločili, da postanejo njeni poverjeniki za posamezne fare ali občine,
                  pa tudi za širša območja. Dve stvari bi jih lahko vzopdbudili k tej odločitvi.
                  Misel, da pomagajo nekim ljudem pri stvari, ki je ne morejo sami narediti, ker so
                  jih pobili; ion misel da je Zaveza danes edini prostor, v katerem se izreka
                  neokrnjena resnica. Kdor Zavezo bere, ve, da je to res. Nekoč se bo to vedelo in
                  priznalo. Bralci pa lahko postanejo tudi naši sodelavci in dosežejo, da se bo to
                  vedelo v nekoliko večjem obsegu že danes.</p>
               <p>Nič se ne premakne samo. In še to: če ne boš ti, ne bo nobeden!</p>
            </div>
         </div>
      </back>
   </text>
</TEI>
