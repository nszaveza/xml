<?xml version="1.0" encoding="UTF-8"?><?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Mirko Kambič </name>
               <name>Blaža Cedilnik </name>
               <name>Tamino Petelinšek </name>
               <name>Stanko Klinar </name>
               <name>Ivan Rampre </name>
               <name>Simon Dan </name>
               <name>Andrej Zgonc</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">79</idno>
            <idno type="ISSN">??</idno>
            <date>2011-07-25</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">79</biblScope>
                     <biblScope type="vol">XVIII</biblScope>
                     <biblScope>številka 3, december 2010</biblScope>
                     <date when="2010-12">2010</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-07-25">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 79</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza </head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3">
                  <head>Narodova identiteta </head>
                  <p>Če vas zanimajo vprašanja današnjega človeka ali današnjega časa, boste prej
                     ali slej srečali besedo identiteta ali katero njenih izpeljank. Beseda je tujka
                     in pomeni večjo ali manjšo skladnost česa s seboj, tudi istost ali istovetnost,
                     odvisno od tega, kakšni nameni ali kakšne ambicije ženejo človeka, ki se je
                     odločil, da bo motril svet pod tem specifičnim vidikom. Kmalu se nam tudi
                     pokaže, da so tisti, ki se jim je ta beseda razkrila kot možnost in so se zato
                     podali na pot, ki jim jo je nakazovala, odkrili stvari, ki niso puščale
                     nobenega dvoma, da se je njihova odločitev splačala. Lahko nas celo navda
                     občutje, da za stvari, ki so jih na tej poti našli ali zagledali, sicer sploh
                     ne bi vedeli. To je predvsem zaradi tega – če se že tu omejim na človeka,
                     posameznega in skupinskega, ki ga bomo v naslednjem skušali nekoliko razumeti –
                     ker nam raziskovanje skladnosti česa s seboj ukazuje, da se posvetimo dvema in
                     ne enemu samemu vprašanju: kaj kdo je in kako se kdo – v tem, kar je –
                     uresničuje; ali kaj katera od človekovih skupnosti je in kako – v skladu s tem,
                     kar je – v življenju, se pravi, v zgodovini, obstaja. Pri tem je treba vedeti,
                     da odgovor na prvo vprašanje vključuje tudi bitni razmislek – kaj človek po
                     sebi je ali za kaj se je določena kultura odločila, da bo v človeku kot človeku
                     videla – s čimer dobi drugo, zgolj empirično ali zgolj zgodovinsko vprašanje,
                     kako človek kot skupinsko ali družbeno bitje uresničuje svojo človeškost,
                     kriterij in s tem varnost. </p>
                  <p>Če se sedaj omejimo na tisto specifično človeško skupnost, ki se imenuje narod,
                     se moramo v skladu s povedanim vprašati, kaj narod kot oblika človeške
                     družbenosti je: kaj človek kot posameznik sme od njega pričakovati in katera
                     upanja in ambicije ima pravico vanj polagati. Torej, kaj se sme in kaj se mora
                     o narodu kot narodu misliti. Poleg svoje bitne identitete ima narod tudi svojo
                     empirično ali zgodovinsko identiteto. Ena od njenih prvin je narodov začetek, o
                     katerem govorijo bodisi arhivi in dokumenti bodisi različne in na različne
                     načine ohranjene pripovedi in miti. Dejstvo je, da želi narod biti utemeljen z
                     bolj ali manj jasnim védenjem o svojem začetku. To je eden od dokazov, da narod
                     ne more preživeti brez zavesti, da obstaja kot subjekt, ki hoče poleg zavesti o
                     svojem začetku imeti še družbene in zgodovinske dokaze, da je sprejet v svoji
                     specifični enkratnosti. To pa seveda najprej vključuje eksistencialno nujnost,
                     da sprejme samega sebe. Narod mora najprej sprejeti samega sebe, kar pa hkrati
                     pomeni, da mora najprej hoteti biti. To hotenje mora biti utelešeno najprej v
                     njegovi eliti, v neki obliki pa mora biti prisotno v vsakem od njegovih
                     pripadnikov. Nosilec tega hotenja je narodova kultura, zavestno gojena in
                     oblikovana od posameznikov, nošena in vzdrževana od vsega občestva. Osnovna
                     prvina, kot pravi Charles Taylor, je duh naroda, »ki je v njegovem jeziku in
                     spontanih storitvah njegove zgodovinske kulture«. </p>
                  <p>Nosilec narodove identitete je torej primarna in naravna zavest naroda, da je,
                     in tistih vrednostnih in zgodovinskih norm, ki iz tega dejstva izhajajo.
                     Temeljna faktura te zavesti pa je spomin. Narod ima, kot pravimo, zgodovinski
                     spomin. Ta ima v svojih prostorih shranjene fascikle, v katerih je zapisana
                     zgodba o njegovem prebivanju na zgodovinskem prostoru. Vse je odvisno od
                     avtentičnosti zapisanega in pripovedovanega in od ubogljivosti teh, ki
                     poslušajo. Od te je odvisno, ali bodo poročila o tem, kaj je čemu sledilo,
                     imela to moč, da bodo dosegla, če bo to potrebno, korekcijo kurza narodove poti
                     skozi zgodovino. Zgodovinski spomin v narodu je vedno nekaj, vedno je v neki
                     obliki prisoten. Nekateri narodi pa so z njim posebej obdarovani in ga gojijo,
                     bodisi da je takšna njihova čud – njihov etos – ali pa jim je bila izkazana
                     milost, da je med njimi vstal prerok. </p>
                  <p>Spomin govori o preteklosti, nanaša pa se na prihodnost. V njem je nekaj
                     dvodimenzionalnega. V luči te okoliščine razumemo, zakaj je Reinhart Koselleck,
                     profesor za zgodovino na univerzi v Bielefeldu, napisal knjigo <emph>Pretekla
                        prihodnost</emph>. Človekova zgodovinska zavest se namreč ne napaja samo iz
                     spomina, ampak nosi v sebi tudi pričakovanja, ki se oblačijo v upanje in strah.
                     Med prostorom preteklega izkustva in prostorom prihodnje pričakovanosti se boči
                     lok, po katerem hodi skrb. Zato je eden najbolj vplivnih modernih filozofov za
                     skrb rekel, da je bit bivajočega. Skrb je torej naravna norma ali zaukazana
                     drža in – še najprej in še najbolj – velika človekova možnost. A človek ni
                     zastonj bitje z dvojnim težiščem – eno ga vleče tudi v ne-skrb. Moderna beseda
                     za ne-skrb je utopija. Ker pa utopije niso samo zaradi lepšega
                        <emph>u-topije</emph> – kraji, ki jih ni – ampak svet, kakršen je, s takšnim
                     prostorom tudi v resnici in zares ne razpolaga, ga tisti, ki so se obvezali, da
                     takšen kraj kljub temu postavijo, presenetljivo kmalu spremenijo v nasilje. Če
                     pa se en del naroda odloči, da bo do drugega dela naroda vzpostavil odnos
                     nasilja, se nemudoma pojavi vprašanje, ali je ta del še mogoče prištevati k
                     narodu. Krzysztof Michalski, profesor za filozofijo v Bostonu in Krakovu in
                     direktor Instituta za znanosti o človeku na Dunaju, je v uvodniku h knjigi
                        <emph>Identiteta v prehodu</emph>, kjer je skušal razložiti kompleksnost
                     besedice »mi«, zapisal stavek, ki ga bomo Slovenci hitro in dobro razumeli.
                     Rekel je: »Ali so komunisti, bi se Poljaki danes lahko vprašali, spadali k nam?
                     Ali so bili Poljaki? Ne, bo človek moral odgovoriti, če pa smo se mi, Poljaki,
                     definirali z uporom zoper komunistično zatiranje. V luči postrevolucionarnega
                     časa pa bi morali le reči, da k nam spadajo tudi rablji, ravno tako kakor
                     žrtve.« Mogoče to velja za Poljake, bi pripomnili mi, kjer so rablji odložili
                     svoja orodja in zamenjali oblačila. Pri nas pa ne samo, da rablji niso odšli iz
                     nekdanjih služb in svoj odhod označili z zavezujočimi besedami, ampak so ostali
                     – politično ostali, seveda. </p>
               </div>
               <div type="div3">
                  <head>Protislovnost identitete slovenskega naroda – njegova neidentiteta </head>
                  <p>Slovenija, ki se je vzpostavila 1990, ima protislovno družbeno in politično
                     signaturo. Boljševiki, ki so leta 1941 izvedli agresijo na narod in jo leta
                     1945 s pomočjo zunanjih sil uspešno zaključili, kar jim je omogočilo
                     polstoletno ideološko in politično okupacijo naroda, so, potem, ko se je
                     izkazalo, da svojo socialistično avanturo vzdržujejo samo s pomočjo
                     kapitalistične rente; potem ko se je začel rušiti še celotni imperij na Vzhodu,
                     ki jim je s svojo, čeprav trhlo velikostjo dajal videz nekakšne trdnosti; ko so
                     slovenski boljševiki videli, da njihovega političnega podjetja ne iz domačih ne
                     iz tujih virov ni mogoče dokapitalizirati – če smemo uporabiti aktualni jezik –
                     so se odločili, da bodo odšli. A boljševiki ne bi bili boljševiki, če bi bil
                     njihov odhod res odhod in ne velika zgodovinska ukana, izvedena v izbrani
                     maniri njihove specifične koreografske talentiranosti. Protislovnost stanja, v
                     katerem sta se znašla narod in njegova država, je v tem, da je njegovo duhovno
                     in politično tkivo heterogeno na način, ki ne omogoča obstajanja v zgodovini.
                     Nekdanji agresorji in dolgoletni okupatorji sedijo v istih najvišjih ustanovah
                     države kot ljudje, ki so se proti njim in njihovim ciljem bojevali – in umirali
                     in umirali – ne da bi ob tem bila postavljena dolžna vprašanja. </p>
                  <p>Kar pa je ne samo čudno, ampak nevzdržno, je to, da je slovenski narod to
                     stanje pripravljen ne samo prenašati – kot nekdanjo okupacijo – ampak tudi
                     vzdrževati. Kot nas spominja nekdanji nemški ustavni sodnik in eden vodilnih
                     evropskih političnih mislecev E. W. Böckenförde (Identität im Wandel, str. 154)
                     je generalni tajnik ZN Boutros Gali v nekem predavanju leta 1993 izjavil:
                     »Narod se legitimira v zgodovini in v nameri, da bo oblikoval skupno
                     življenje.« Poglejmo nekaj izbranih in vznemirljivih prizorov iz zgodovine
                     skupnega življenja naroda, ki mu pripadamo. Mogoče nam bodo odkrili, kakšne so
                     njegove možnosti in nemožnosti za pot naprej. </p>
               </div>
               <div type="div3">
                  <head>Koroški plebiscit </head>
                  <p>Ena najbolj pomembnih preizkušenj, skozi katere je šla zavest narodnosti pri
                     Slovencih, je bil koroški plebiscit. Posledice, v katere se je ta preizkušnja
                     izšla, so bile ne samo pomembne, takorekoč usodne, ampak predvsem boleče.
                     Nehote so nas seznanile z nekimi dejstvi, ki niso pomenila samo velike enkratne
                     izgube, ampak so nas opozorila na nezanesljivost tistih narodovih prvin, ki so
                     potrebne za obstajanje v zgodovini. </p>
                  <p>Kakšno razpoloženje je zajelo Slovence po porazu na Koroškem, nedvoumno kažejo
                     uvodne besede v članku Koroški plebiscit (Čas 1921, XV, 118–126), ki ga je
                     napisal profesor na ljubljanski teologiji dr. Gregor Rožman, poznejši škof dr.
                     Gregorij Rožman. Tam pravi: »Zavesa je padla. Koroška tragedija je končana.
                     Izza zavese strmih Karavank slišimo ječanje umirajočega junaka.« </p>
                  <p>V članku – Rožmanovih ocen se bomo v tem razmišljanju tudi sicer držali – je
                     povedano, da so Slovenci pričakovali od Pariške mirovne konference, »da nam bo
                     pravična antanta priznala koroškega ozemlja, kolikor ga bomo hoteli, brez
                     glasovanja«. Toda zgodilo se je drugače. (Mimogrede in že zdaj: ta vera nas
                     žalostno spominja na brezpogojno zaupanje, ki so ga ljubljanski politiki dve
                     desetletji pozneje gojili v »angleške gentlemane«!) Politiki, ki so pisali
                     senžermensko mirovsko pogodbo, so se v coni A razdeljene Koroške odločili za
                     plebiscitno rešitev. Rezultat plebiscita 10. oktobra 1920, ki je »presenetil
                     ves svet in ne samo Slovence«, se je glasil: za zelene glasovnice, ki so
                     pomenile »nemško Avstrijo«, se je odločilo 22.025 glasovalcev ali 59 %, za
                     bele, ki pa so veljale za Kraljevino SHS, pa 15.278 volivcev ali 41 %. Slovenci
                     so sicer večinsko glasovali za novo državo SHS, a jih je bilo vseeno 41 % ali
                     10.000 za Avstrijo, »kar je gotovo pomenilo več kakor jeziček na tehtnici« (ES,
                     5, 289). </p>
                  <p>Izid je, kakor pravi Rožman, pomenil ne samo izgubo za Slovence, ampak tudi
                     mednarodno škodo in sramoto za SHS. </p>
                  <figure>
                     <graphic url="slike_z_79/z_79_01.png"/>
                     <head>Poletje je sicer že davno odšlo, a rože se vedno dobijo <name
                           type="author">Mirko Kambič</name></head>
                  </figure>
                  <p>Slovenski razlagalci so hoteli reševati slovenski obraz tako, da so kazali na
                     zunanje vzroke. Dr. Luka Sienčnik (Koroški plebiscit 1920, Obzorja 1987) je
                     opozarjal na to, da je italijanski delegat v plebiscitni komisiji v svojih
                     odločitvah protežiral Avstrijo; da je zadnjih nekaj mesecev pred plebiscitom
                     uprava cone bila prenesena na plebiscitno komisijo, kar je spet škodilo ugledu
                     SHS; da zavezniški častniki niso dobro poznali koroških razmer; da je negativno
                     deloval tudi poraz jugoslovanskih čet aprila 1919; da je na izid vplivala tudi
                     dolga roka koroške utrakvistične šole. </p>
                  <p>Nekaj zunanjih razlogov za slovenski poraz je navedel tudi profesor dr. Rožman:
                     da je bil nemški Heimatdienst na končni spopad pripravljen, slovenski Narodni
                     svet pa ne. (Glede organiziranosti Heimatdiensta je Rožman posebej poudaril
                     dejstvo, da je »njegova organizacija bila popolnoma tajna, tja dol do zaupnikov
                     v zadnji slovenski vasici, tako da tudi nemška javnost ni vedela za njegovo
                     delovanje«. Refleksno se tu vprašamo, ali je Rožman kdaj pomislil na ta svoj
                     nekdanji stavek, ko se je po dvajsetih letih seznanil s podobno virtuozno
                     kapilarno vosovsko organiziranostjo v svoji škofiji?); nadalje na to, da so
                     medzavezniški okrajni sveti »preganjali Orle in Sokole, ki so došli v varstvo
                     domačega prebivalstva«. Toda, zaključuje Rožman svoje pojasnjevanje,
                     »najgloblji vzrok bridkega poraza na Koroškem pa moramo iskati v ljudstvu
                     samem«. Po njegovem so se Slovenci odločili za nemško Avstrijo, »čeprav so
                     vedeli, da bo življenje v Avstriji težavnejše kot v Jugoslaviji«, iz treh
                     razlogov: </p>
                  <p>Prvič je delovala zgodovinska skupnost med Nemci in Slovenci na Koroškem, Nemci
                     so kar naprej govorili o »Kärntnerheimat« in »Heimatland«. Kar naprej so
                     napadali »Kranjce, ki hodijo kalit lepo soglasje Slovencev in Nemcev«. Ta
                     propaganda je bila zelo uspešna: »Le prav zavedni Slovenci so pozdravljali
                     nekoroške sonarodnjake kot svoje brate, drugi pa so gledali v njih le tujce, s
                     katerimi jih ne vežejo nobene druge vezi kakor 'sličnost jezika'«. Drugi razlog
                     pa je bil, po mnenju bodočega ljubljanskega škofa dr. Gregorija Rožmana,
                     najgloblji: »narodna neopredeljenost velikega dela prebivalstva«. Zlasti je
                     raznorodovanju bilo izpostavljeno delavstvo, ki je bilo organizirano v nemški
                     socialdemokratski stranki, ki je bila nemško nacionalnega naziranja.« Državni
                     kancler dr. Renner je že 15. oktobra izjavil, da so delavci v Pliberku,
                     Velikovcu in Borovljah »odločili nam v prid«. Tretji razlog pa je bil ta, »da
                     ljudstvo ni prav razumelo vprašanja, na katero naj bi odgovorilo z belo ali
                     zeleno glasovnico«. Resnično vprašanje bi bilo treba razumeti takole: »Ali
                     narodna država ali robstvo tujemu narodu v tuji državi.« Ljudje niso prav
                     vedeli, za kaj gre. Mislili so, da »volijo med dvojno upravo, ne med dvojno
                     državo, med starim in znanim in novim in nepoznanim sistemom«. »Samo za to je
                     šlo in za nič drugega«, poudarja Rožman. Vprašanje bi se bilo morali glasiti:
                     »Ali za Nemce ali za Slovence, ne pa Ali za Avstrijo ali za Jugoslavijo«. </p>
                  <p>Mladega profesorja v izgnanstvu v Ljubljani je seveda zanimalo, kakšna bo usoda
                     koroških Slovencev v prihodnosti – zlasti kaj bo s tistimi 16.000 glasovalci,
                     ki so dali glas »po srcu in vesti« za Jugoslavijo. Ker je imelo glasovalno
                     pravico le petdeset odstotkov prebivalcev, je bilo sedaj v Avstriji 32.000
                     Slovencev, ki jih »po vsej pravici smemo prištevati med najzavednejše in
                     najzvestejše Jugoslovane«. Vedel je sicer, da vsebuje senžermenska mirovna
                     pogodbe tudi medla določila o varstvu narodnih manjšin: »da bodo v ljudskih
                     šolah nenemške državljane poučevali v njihovem lastnem jeziku in da bo oblast
                     nudila primerne olajšave«. A, izučen od lastnih koroških izkušenj, dodaja:
                     »Kakšne bodo te 'primerne olajšave', katere bo nudila ozkosrčnost koroških
                     nemških politikov, pa ve vsak, ki je kdaj živel na Koroškem.« </p>
                  <p>Končuje pa Rožman svojo razpravo iz leta po tem takole: »Med strahom in upanjem
                     žive sedaj Slovenci na Koroškem. Še gledajo od daleč svetle žarke, ki
                     razsvetljujejo temo njihove narodne bodočnosti. Ali je to zarja vzhajajočega
                     ali zahajajočega sonca?« </p>
                  <p>To se, devetdeset let pozneje, sprašujemo tudi mi, čeprav nam to sonce, sodeč
                     po tem, kako je potovalo do sedaj, ne pušča veliko dvoma, k čemu se nagiba.
                     (Leta 1920 je bilo na Koroškem 100.000 Slovencev. Danes jih je 10.000. Če ... !
                     Torej nas je tisto glasovanje zdecimiralo. Ne, ne, ni bilo krivo glasovanje,
                     kriva je bila naša nepripravljenost biti to, kar smo. Krivo je bilo to, da
                     nismo vedeli, kaj je tisto, kar mora majhen narod predvsem vedeti: kaj je
                     identiteta. Da je identiteta le druga beseda za to, da hočeš biti to, kar si.
                     (Zadnjih županskih volitev se je v Ljubljani udeležilo 20 % volivcev! Ali se bo
                     našel kdo, ki nam bo to razložil?) </p>
               </div>
               <div type="div3">
                  <head>Beneških slovencev leto 1866 </head>
                  <p>Koroški plebiscit je že drugo poglavje zgodbe, ki povzema ključne momente
                     nedoraslosti, ki v prevelikem sorazmerju spremlja svoje nasprotje skozi
                     slovensko zgodovinsko obstajanje. Prvo se je dogajalo dobrega pol stoletja prej
                     na zahodni strani naše domovine. Gre za Beneško Slovenijo. Po 'sedemletni
                     vojni' med Avstrijo in njenimi zaveznicami na eni strani in Prusijo in Italijo
                     na drugi je zmagovita Prusija omogočila Italiji, da je anektirala Benečijo. Z
                     dunajskim mirom 3. oktobra leta 1866 je Avstrija sicer ohranila Tirolsko in
                     Trst, odstopiti pa je morala Italiji Benetke in njene posesti, tudi Beneško
                     Slovenijo. Čeprav je bila dežela <emph>de iure</emph> in <emph>de facto</emph>
                     (Italija jo je že 21. oktobra zasedla) italijanska, je nova oblast, skoraj
                     istočasno, izvedla še referendum, za katerega je vedela, da bo manifestativno
                     potrdil že obstoječe stanje. To predvidevanje se je v celoti izpolnilo. Proti
                     je bil samo en glasovalec, kot sledi iz besedil vseh zgodovinarjev, s katerimi
                     smo se o temi posvetovali. (<emph>Beneški Slovenci pod Italijo</emph>, F.
                     Gestrin in Vasilij Melik v <emph>Zgodovini Slovencev</emph>, Ljubljana 1979;
                        <emph>Beneška Slovenija</emph>, Lavo Čermelj, 1946 v zborniku <emph>Slovenci
                        v Italiji včeraj in danes</emph>, Trst 1974; Jaromir Beran, <emph>Plebiscit
                        in razmejitve v Benečiji 1966–1867</emph>, v zborniku <emph>Zahodno
                        sosedstvo</emph>, Ljubljana 1996; v istem zborniku tudi Vasilij Melik,
                        <emph>Beneška Slovenija</emph>; Ivan Trinko, <emph>Beneška Slovenija</emph>
                     in <emph>Hajdimo v Rezijo</emph>, ur. Marijan Brecelj, Celje 1980). </p>
                  <p>Nekaj bomo o tem plebiscitu, kako je potekal in kaj je pomenil, še povedali. Še
                     prej pa naj v nekaj potezah skiciramo prostor tega nenavadnega dogajanja. Na
                     svoji poti na zahod so Slovani prišli do Furlanske nižine, kjer jih je ustavil
                     tako imenovani langobardski limes. Ustalili so se potem v dolinah, ki iz
                     furlanske nižine vodijo v hribovje na vzhodu, na ozemlju, ki je pripadalo
                     oglejskemu patriarhatu. Od konca srednjega veka, ko je to ozemlje pripadlo
                     Beneški republiki, ozemlja goriških grofov pa so se polastili Habsburžani, so
                     Beneški Slovenci živeli ločeno od ostalih Slovencev. Izvzeti moramo obdobje med
                     letom 1797, ko je po kampoformijskem miru Napoleon v zameno za Lombardijo
                     Avstriji prepustil Benetke in vse njeno ozemlje, torej tudi Beneško Slovenijo –
                     pa tja do leta 1866, ko je ta dežela spet postala italijanska in takšna ostala
                     do danes.</p>
                  <p>Italija je uprizorila plebiscit »bolj iz nekih demonstrativnih vzrokov«, kot
                     pravi Jaromir Beran. Poznala je namreč razpoloženje Beneških Slovencev in
                     zamere, ki so jih imeli do Avstrije. Niso namreč mogli pozabiti na samoupravo,
                     ki so jim jo Benečani ne samo dopustili, ampak jo posebej – iz obrambnih
                     razlogov – tudi gojili. Beneški Slovenci so v tej samoupravi – vključevala je
                     tudi ljudsko sodstvo – videli določeno avtonomnost. Nekakšen dokaz za to jim je
                     bilo tudi uveljavljeno ime Schiavonia Veneta. Simpatije do »demokratične
                     Italije« so kazali že prej na različne načine, tudi tako, da so vstopali v
                     piemontsko vojsko in se pridruževali garibaldincem. Glasovanje je bilo zato
                     pričakovano bučno in slovesno, izid pa takorekoč soglasen. V vsem špetrskem
                     okraju je bil, kot pravi V. Melik, en sam glas proti. V resnici je bil ta
                     plebiscit demonstracija ljudstva, spremljana od župnikov in škofov. </p>
                  <figure>
                     <graphic url="slike_z_79/z_79_02.png"/>
                     <head>Sedaj ima vso oblast zima <name type="author">Mirko Kambič</name></head>
                  </figure>
                  <p>Čudno je to vseeno. Ideja <emph>Zedinjene Slovenije</emph> je leta 1848, kot
                     pravi Trinko, vseeno prišla v Benečijo. To je bil »program vseh Slovencev,
                     živečih v avstrijskih dednih deželah«. Slovenska ideja je bila torej prisotna
                     in bi lahko delovala. Ljudje so žalovali za lokalno samoupravo, doseženo v času
                     Benetk, ki pa jim nacionalnega čuta ni bila v stanju dati. Jaromir Beran tu še
                     dodaja, da je zgodovinska znanost, »dolžna obrazložiti, da Beneški Slovenci v
                     dobi plebiscita niso premogli nikake samorastniške lastne politične ali
                     programske ideje in zato tudi nikakega samosvojega stališča niso imeli, ki bi
                     ga bili izrazili z abstinenco ali negacijo«. Res je, kot še dostavlja, da to ni
                     bil pravi plebiscit in da jim »ni bilo dana možnost, da bi s svojim glasovanjem
                     (dejansko) odločili, kateri od sosednjih držav naj pripadajo«. To je res,
                     dodajamo mi, a so s toliko večino pritrdilnih glasov rešitev, ki je bila
                     postavljena prednje, demonstrativno odobrili. V nekem smislu so se torej
                     odločili. </p>
                  <p>Najostrejši je v tej sodbi Lavo Čermelj: »Ob plebiscitu leta 1866, ki jim je
                     dajal možnost, da bi volili za združitev s svojimi rojaki na Primorskem,
                     Kranjskem, Štajerskem in Koroškem, so, z eno samo izjemo, volili kralja
                     Viktorja Emanuela in njegove naslednike.« Italijani so potem vse storili, da bi
                     zabrisali slovenski značaj dežele. Naj navedemo Berana: »V nobenem svojih
                     diplomatskih tekstov ni (Italija) jemala v poštev dejstva, da na zahodnem
                     ozemlju avstrijskega Primorja kompaktno in z jasno jezikovno mejo v tisočletni
                     kontinuiteti živi drug narod.« </p>
                  <p>Zaradi optiranja za Italijo so Slovenci pričakovali, da bo Italija pokazala
                     pravičnost in celo simpatije do Slovencev. Zgodilo se je ravno narobe.
                     Obnovitve nekdanje avtonomije ni bilo. Nova oblast ni bila naklonjena
                     slovenskemu jeziku po šolah, uradih in sodiščih. Lavo Čermelj kaže na
                     fašistični značaj ukrepov, ki jih je uvajala »demokratična« Italija, za katero
                     so bili Beneški Slovenci tako vneti. (Pri vsem moramo, resnici na ljubo, le
                     upoštevati, da je Čermelj pisal te vrstice leta 1946.) Špeter Slovenov je
                     postal San Pietro al Natisone. »Pod Avstrijo so trije ali štirje uradniki, in
                     včasih sodnik, razumeli slovenski jezik. Pod Italijo ni bilo nobenega uradnika,
                     ki bi razumel slovenščino,« še pravi Čermelj. In še: »Glede šol so nekateri
                     višji šolski nadzorniki zahtevali, kakor je to zahtevala poznejša fašistična
                     oblast, da je treba s slovenskimi otroki ravnati ostreje, da bi tako dosegli
                     boljše rezultate pri italianizaciji.«</p>
                  <p>Javna raba slovenščine se je polagoma začela omejevati na cerkev. A je
                     postopoma začela izginjati tudi od tu, »ker duhovniki niso poznali jezika
                     skupnosti, med katero so službovali«. Poleg tega »so duhovniki, ki so še
                     pridigali v slovenskem jeziku, dobivali od policije grožnje in agenti so
                     izvajali hišne preiskave in iskali slovenske katekizme«. In tako naprej. Slika,
                     ki nam jo daje v pogled Trinko, je primerna za zaključek te zgodbe. V prvi
                     svetovni vojni, pravi, so se Beneški Slovenci junaško bojevali, »pri tem pa nič
                     pomislili, da se borijo proti lastnim bratom po krvi, proti Slovencem, ki so
                     krvaveli na drugi strani fronte«. </p>
               </div>
               <div type="div3">
                  <head>Nastajanje identitetne zavesti – identitetni vzgon </head>
                  <p>Kar je bilo tako na Koroškem leta 1920 kakor v Slovenski Benečiji leta 1866 na
                     preizkušnji, je bila zavest narodove identitete, ki človeku, če obstaja,
                     sleherni čas sporoča, od kod prihaja in kaj je. Sporočilo te zavesti je takšno,
                     da je v njem tudi že ukaz, da mora človek to, kar je, tudi ostati. Jezik, s
                     katerim prihaja ta ukaz, ni umetelen, ampak naraven. Njegova govorica je
                     refleksna, sporočilo samo je že ukaz. Ko se človek zave, kaj je – ko spregovori
                     njegova identitetna zavest – tudi že ve, samodejno in brez posebnega
                     dokazovanja, da mora to biti tudi vnaprej. Zapustiti to, kar si, pomeni
                     zapustiti samega sebe. S tem pa nočemo reči, da ukaz, ki smo ga tako označili,
                     prihaja iz nič. Moralna energija njegovega samodejnega nastopa se hrani iz
                     humusa vseh človekovih preteklih dejanj in misli. Tako, da je človek tudi v tem
                     vsak čas podoba tega, kar je kdaj bil. Tu pa takoj začutimo, da moramo svojo
                     misel razširiti. Človek ni vezan samo na svojo preteklost, ampak tudi na
                     preteklost vseh svojih vsakovrstnih skupnosti, predvsem narodne skupnosti in
                     skupnosti, ki je povezana po jeziku. Še bolj – nihče še ni tega prav izmeril –
                     pa je človek odvisen od tega, kaj misli, ko izgovarja <emph>credo</emph>.
                     Predvsem pa, kaj misli skupnost, ki ga je tega naučila. Hočemo reči, da se nič
                     ne izgubi. Mogoče bo kdo rekel, da je preveč tvegano to reči in res moramo
                     priznati, da te trditve seveda empirično ni še nihče dokazal, a vseeno čutimo,
                     da je res, da kulture, sredi katere, in od katere živimo, ni ustvaril en sam
                     človek, ampak mnogo ljudi, morda vsi. Prav gotovo ne vsi enako. Večina daje
                     svoj prispevek s tem, da jo vzdržuje, nekateri pa dajejo celoti kulture njeno
                     signaturo. Od vseh možnih izkustev sveta je Shakespeare doživel in izrazil neko
                     drugo kot Dostojevski. A pred Shakespearom sta bila Beda Venerabilis in Ockham,
                     ki si ju pred Dostojevskim ne bi mogli zamisliti, za Shakespearom pa so prišli
                     Hume, Lock in Smith, ki jih v območju ruske kulture in ruskega jezika nihče ni
                     pričakoval. </p>
                  <p>Človekova identiteta, njena specifičnost, pa tudi intenzivnost in obstojnost,
                     je odvisna od tega, kakšnega se je človek postavil iz sebe, in od tega, kar mu
                     narekuje skupna kultura, na katero je pripet preko spomina in jezika. Kar je
                     bilo mogoče še enkrat poudariti, je to, da človek živi in deluje iz tega, kar
                     so konec koncev ustvarili vsi, čeprav seveda ni mogoče zanikati povzdignjenega
                     deleža izbranih posameznikov. Predvsem pa bo morda vedno bolj tako, da bo
                     kultura še bolj odvisna od splošne zavesti. To doživljamo s strahom – izjemoma
                     tudi z vznesenim upanjem – ko slišimo, kaj kdo reče, ali vidimo, kaj napiše,
                     zlasti kdo od tistih, ki imajo ambicijo – od koga ocenjeno in preverjeno? – da
                     bi osvojili in spremenili svet ljudi. (Ali obstaja kdo, ki ima pregled nad tem,
                     kaj pod njihovimi rokami nastaja?) Čisto brez moči nismo. Če stvari merimo v
                     horizontu civilizacije, se nam nekoliko pokaže, kaj jo je ne samo reševalo,
                     ampak tudi utrjevalo in kaj jo je gnalo na rob obstanka. Po vsem, kar smo
                     doživeli, je o tem mogoče nekaj vedeti! To je velika prednost našega časa, to
                     je edinstvena prednost našega časa!) </p>
                  <p>Koliko pa je v resnici takih, ki se še sprašujejo, kakšno vlogo bo v veliki
                     igri nastajanja imelo to, kar so pravkar napisali ali povedali? Nič se ne
                     izgubi. Nič ne nastane povsem samo od sebe, vse je tudi po nekom ali nečem
                     povzročeno. A ko potem pridejo katastrofe, velike in majhne, prihajajo vse kot
                     pošiljke brez podpisa. Vse so anonimne, nihče ne ve več, kdo je napisal prvi
                     stavek njihovega scenarija. </p>
                  <figure>
                     <graphic url="slike_z_79/z_79_03.png"/>
                     <head>Kljub belemu snegu bodo tudi temačni dnevi, a kar velja, je dih optimizma
                           <name type="author">Mirko Kambič</name></head>
                  </figure>
               </div>
               <div type="div3">
                  <head>Prvi korak v identitetni razkroj </head>
                  <p>Med temeljnimi točkami OF slovenskega naroda je tudi četrta, ki pravi, da »OF
                     preoblikuje narodni značaj« in da ljudske množice, ki se bojujejo za »narodne
                     in človekove pravice, ustvarjajo nov lik aktivnega slovenstva«. Besede, ki smo
                     jih navedli, nas nezgrešljivo peljejo do Kocbeka. Toda ali je kdo od njegovih
                     trdovratnih častilcev že kdaj pomislil, ko jih je prebral in jih primerjal s
                     sedanjo slovensko resničnostjo, da je v njih mogoče videti začetek klavrne
                     sedanjosti? Adepti novega »aktivnega slovenstva« nam – pravzaprav slovenskemu
                     narodu – niso pripravljeni izkazati te usluge. Mi pa si le domišljamo, da smo
                     odkrili primer, kako iz imenitnih začetkov, če jih narekuje prezir do pameti in
                     odgovornosti in če v njih ni sočutja do človeka, nastajajo velike katastrofe.
                     Sedma točka istega programa tudi daje epohalne obljube: »Vsa vprašanja, ki
                     presegajo okvir narodne osvoboditve, se bodo rešila na dosleden <emph>ljudsko
                        demokratični način</emph>.« Gibanje, ki obeta, da bo politična vprašanja
                     reševalo na »ljudsko demokratični način«, se pravi na »ljudsko ljudski način«,
                     bi moralo na mah postati sumljivo. In res se je izkazalo, še v »okviru narodne
                     osvoboditve«, da je z »ljudsko ljudskim načinom« mišljen brutalni rafinirani
                     teror Vosa, za katerega je Edvard Kardelj v pismu Josipu Brozu Titu dne 29. 3.
                     1942 zapisal tale stavek: »Dejansko je ves aparat sestavljen iz članov Partije
                     in tega naši ne dajo iz rok, niti ne dovolijo kontrole.« To, vidite, pomeni
                     besedna zveza »ljudsko ljudski način«, če ga prevedemo v boljševiški
                     vsakdanjik. Po vojni za ta »ljudsko ljudski način« ni skrbela VOS, ampak OZNA.
                     Ampak to so besede. Ko je po vojni Slovenija postala del boljševiške
                     totalitarne države, se je načelo »ljudsko ljudske politike« uresničilo tako, da
                     so bile ljudem vzete človekove pravice, kar pomeni preprosto, da se je z vsakim
                     zgodilo karkoli. Slovensko so ljudje še lahko govorili in pisali, a brezpogojno
                     samo na <emph>ljudsko ljudski način</emph>. </p>
               </div>
               <div type="div3">
                  <head>Zgodovinska ali civilizacijska neidentiteta </head>
                  <p>Gornje razmišljanje nas je pripeljalo do tretje zatemnitve slovenske
                     identitetne zavesti. Prvi dve sta povzročili izgubo dveh obrobnih predelov
                     slovenskega narodnega ozemlja, Slovenske Koroške in Slovenske Benečije. Tretja
                     zatemnitev pa je legla na vso Slovenijo. Ker še ne vemo prav dobro, kaj se je
                     med to temo z nami zgodilo – kako globoke in usodne so bile rane, ki so nam v
                     tisti temi bile zadane – tudi še ne vemo, če bo prišlo do izgube tudi tu in
                     Slovenci, raztepeni in raztreseni po svetu, ne bodo imeli kam iti domov. Rane,
                     ki jih dobivajo ljudje in narodi, so različne: tiste, zaradi katerih so padali
                     v kočevska brezna vojaki slovenske narodne vojske, so delovale zvečine hitro;
                     za tiste, ki so jih zazidali v Barbarin rov, pa boljševiški rudarji smrti niso
                     zaupali ranam, ampak debelim betonskim zidovom in so zazidani morali nanjo
                     čakati dolgo; poškodbe, ki jih je narod dobil med polstoletnim boljševiškim
                     okupacijskim tretmajem, pa bodo morda delovale zelo počasi – leta in desetletja
                     in stoletja. (Tako dolgo, da se bo med tem mogoče le pokazalo hotenje po
                     ozdravitvi.) </p>
                  <p>Kaj lahko rečemo o tej vsenarodni akutni krizi identitete? Najprej seveda, da
                     smo Slovenci identitetno zavest vzpostavili in je delovala. Njena vsebina je
                     bila dvojna: narodna in, kako naj to povemo z eno besedo, zgodovinska ali
                     civilizacijska. Vedeli smo, da smo Slovenci, in vedeli smo tudi, da smo del
                     tega, čemur pravimo krščanska Evropa. Čeprav smo bili nazorsko in politično
                     različni in je bila zavest slovenske in civilizacijske identitete različno
                     prisotna pri liberalcih in katoličanih – liberalci so bili do tistih, ki so
                     lahko izrekali <emph>credo</emph>, kritični in so glede narodnosti in
                     protikatoliškega sindroma iskali zveze najprej z avstrijskimi Nemci in potem s
                     pravoslavnimi Srbi; katoličani pa so bili s svojimi avtonomističnimi ambicijami
                     nacionalno osveščeni, civilizacijsko pa so gradili na krščanstvu in hkrati
                     politično sprejemali Evropo, kakršna se je naredila po francoski revoluciji –
                     kljub tej različnosti se je zdelo, ves videz je bil tak, da sprejemamo drug
                     drugega in tako skupaj ustvarjamo integralno slovensko identiteto. Okupacija
                     tega stanja ni bistveno spremenila, posamezna kolebanja, različna od človeka do
                     človeka, od pokrajine do pokrajine, lahko mirno preidemo. Kolaboracija pri
                     Slovencih, mogoče pri edinem narodu v Evropi, ni bila vprašanje in vse je
                     kazalo, da bo tako tudi ostalo. Tako bi tudi bilo, ko boljševiki, v vojni,
                     kakor je potekala, ne bi bili zagledali svoje edinstvene možnosti. A tudi
                     boljševiki sami ne bi tako celovito spremenili položaja, ko ne bi bilo prišlo
                     do civilizacijske identitetne zatemnitve v delu demokratskega tabora.
                     Boljševiki so bili, kar so bili od začetka. Imeli so svojo identiteto, ki je
                     bila radikalno protinarodna, protievropska in proticivilizacijska. Bila je
                     celostna – duhovna, ideološka in politična – in zato brezkompromisna.
                     Boljševiki so bili v identiteti vse od svoje velike vdaje – od takrat, ko so
                     podlegli strašni skušnjavi, da se lahko dvignejo nad človeka in postanejo
                     bogovi. Od francoskega jakobinizma do leninskega boljševizma so v tej
                     identiteti zoreli. Osnovna točka njihovega programa je bila vera – ne vera,
                     ampak opredmeteno zavedanje svoje biti, da so oni tisti, ki jim pripadata svet
                     in človek – kot nagrada za samoizbranost, ki jih je usposobila za prestop v red
                     bogov. Boljševiki so bili, vse odkar so bili boljševiki, v identiteti s seboj.
                     V taki pokritosti z njo, da končno niso bili več njeni nosilci, ampak njeno
                     orodje. </p>
                  <p>Do pozabe identitete je prišlo v taboru, ki je sicer obstajal na aksiomih
                     civilizacije. Kako to? Napor civiliziranega obstajanja je v hkratnem in
                     avtentičnem pristajanju na dvoje svetov, na svet človeka in svet transcendence.
                     Praktično to pomeni, da je človekova norma služenje – služenje v gospodovanju,
                     a vseeno služenje: vsa človekova avtonomnost je v razumnem služenju. V tem je
                     napornost, ki jo od človeka terja civilizacija – v nenehnem iskanju ravnotežja.
                     V luči tega premisleka nekoliko bolj razumemo prebeg katoliških disidentov –
                     krščanskih socialistov in kocbekovcev – in plebejske liberalne mase v območje,
                     ki ga je obvladovala Partija – k sili, ki jih je rešila napora biti v
                     civilizaciji in ki so ji zato pri njenem prometejskem vzponu sklenili
                     priskočiti na pomoč z dobrimi uslugami. </p>
                  <p>Pozabili so na svojo identiteto. Morali bi biti pravzaprav natančnejši: iskali
                     so priliko, da pozabijo, kaj so, in to priliko našli. </p>
                  <p>Kakor so Slovenci na Koroškem in v Benečiji pozabili, da so Slovenci in da je
                     to stanje moralno takšno, da je hkrati tudi zapoved, ki ji morajo biti zmerom
                     in do kraja pokorni, če hočejo avtentično in avtonomno prebivati v zgodovini –
                     kot subjekt, bi morda še lahko rekli; tako so premnogi Slovenci, cele
                     historično in nazorsko opredeljive skupine, pozabili, kaj je tisto, kar jim
                     daje status civiliziranosti, in tako odprli vrata in pot silam, ki so nje same,
                     spričo okoliščin, kakršne so se naredile, pa cel narod odnesle v orbito
                     razkroja, nasilja in smrti. </p>
                  <figure>
                     <graphic url="slike_z_79/z_79_04.png"/>
                     <head>Pomembno je imeti jasen cilj – kakor ta dva planinca <name type="author"
                           >Mirko Kambič</name></head>
                  </figure>
               </div>
               <div type="div3">
                  <head>Umetna identiteta – nastanek vzvodnega človeka </head>
                  <p>Noben narod v Evropi boljševikom – ki so sicer povsod poizkušali – tega ni
                     dovolil; razen Slovencev noben narod ni tako lahkomiselno žrtvoval svoje
                     suverenosti kot Slovenci. S svojim »osvobodilnim« angažmajem si je slovenski
                     narod, ironično, podaljšal okupacijo za pol stoletja. Dovolj dolga doba je to
                     bila, da so se nekatere stvari usedle v družbeno zavest, predvsem pa specifična
                     dvojnost legalnega in ilegalnega. Po vdaji in civilizacijskem izpisu je bilo
                     legalno to, kar je pisalo v časopisu, kar je bilo povedano na radiu in
                     prikazano na televiziji, ilegalni pa so bili odzivi, ki so ob tem v ljudeh
                     nastajali, sprva še v moči protesta proti potvarjanju sveta in duhovnemu
                     nasilju nad človekom potem pa, ko je bilo vedno bolj jasno, da to, kar spontano
                     nastaja v človeku, nima več ne veljave ne moči, potem je ta uporna samosvojost
                     začela vedno bolj izgubljati tudi značaj resničnosti in veljavnosti.
                     Resničnost, ne samo zaukazanost, pa je dobivalo to, kar je prihajalo iz središč
                     totalitarne države. Tako je polagoma nastajal človek, ki je vedno manj zaupal v
                     moč in veljavo tega, kar je nastajalo v njem ali pa je bilo tam od začetka.
                     Tako je rastla njegova nemoč, obdržati sebe nasproti temu, kar je bilo ukazano
                     ali pa tudi samo sugerirano in svetovano. Slovenec je tudi miselno – ne samo
                     politično – postajal vedno bolj človek na vzvod ali vzvodni človek. </p>
               </div>
               <div type="div3">
                  <head>Maščevanje in poimenovanje stvari z imenom </head>
                  <p>Kaj je v takih razmerah mogoče narediti? Boljševiški Srednji in Vzhodni Evropi
                     je bilo svetovan odhod z obrazom, nepopustljivo obrnjenim naprej v prihodnost.
                     To izbiro je najbolj zagovarjal poljski disident in petkratni zapornik Adam
                     Michnik. Čeprav je poznal »vse laži« in je gledal, »kako so obešali ljudi«, in
                     razume, da »tolikšno ponižanje na neki ravni kliče po maščevanju«, se obenem
                     dobro zaveda, da »maščevanje ne pozna konca«. Za revolucijo, ki so jo Poljaki
                     pripravljali poleti leta 1989, je bil trdno prepričan, da ne sme biti francoska
                     in ruska, ampak ameriška, da mora zato biti za nekaj – za ustavo – in ne proti
                     nečemu: Tudi da mora biti protiutopična revolucija, zakaj utopija pelje k
                     giljotini in v gulag. </p>
                  <p>Podobnega naziranja sta bila pri nas predsednik prve demokratične vlade Lojze
                     Peterle in predsednik prve demokratično izvoljene skupščine France Bučar: prvi
                     je zatrjeval, da je »ena revolucija dovolj«, drugi pa, da bo kakršenkoli
                     obračun, če bi kdo z njim poizkušal, »moral preko njegovega trupla«. Pri tem
                     pa, zanimivo, vsaj v Sloveniji nihče ni mislil na »maščevanje«. Zla maščevanja
                     Slovenci nismo, kot Poljak Michnik, videli v tem, da je protislovno, ampak v
                     tem, da pogoltne svoje obljube in svojo uteho v trenutku, ko se udejani; da
                     maščevanje pušča človeka z grenkim okusom; da je maščevalec ranjen človek; da
                     nanj v nekem smislu ni mogoče več računati. Toda označiti zločin z imenom in
                     povedati, koliko kotira v pravnih sistemih civiliziranih družb – to je nekaj
                     povsem drugega kot maščevanje. Ne samo, da to ni maščevanje, ampak mora
                     človeška skupnost to nujno storiti, če hoče obstati pred zrcalom svoje vesti;
                     če hoče misliti o sebi z osnovnim samospoštovanjem. Polnjenje sedanjega javnega
                     prostora z »maščevalnostjo« ni drugo kot postboljševiški trik. </p>
                  <p>Na Poljskem so se sprva nekateri ravnali po Michnikovih priporočilih, potem pa
                     so prišli drugi in plovbo po postkomunističnih vodah normalizirali in
                     stalibizirali. Predsednik vlade Donald Tusk je v Aachnu že prejel nagrado Karla
                     Velikega, katere pomen lahko razumemo, če pomislimo, da je bil Karel Veliki
                     duhovni in politični utemeljitelj poantične Evrope. In ko je letos septembra
                     novoizvoljeni predsednik republike Poljske Bronislav Komorowski obiskal
                     Nemčijo, se ni samo spoštljivo ustavil v nacističnem taborišču Sachsenhausen,
                     ampak je tudi govoril v Reichstagu, stoječ ob »spomeniku iz Gdanska« – poleg
                     kosa zidu iz ladjedelnice, v kateri se je, kot Poljaki ne nehajo govoriti, »vse
                     začelo«. (Toda Poljaki so tudi narod, ki na Wawlu hrani urno s prstjo iz
                     Katinskega gozda! Ali naj se že tu vprašamo: kdaj pa bomo Slovenci v kaki
                     cerkvi, recimo na Brezjah, lahko hodili mimo urne s prstjo s Kočevskega roga
                     ali Barbarinega rova, kdaj nas bodo ti simboli povedli iz jame, podobne tisti,
                     o kateri govori Platon v Državi, in bomo zunaj, na sončni svetlobi, zagledali v
                     resničnih merah svet in sebe?)</p>
                  <figure>
                     <graphic url="slike_z_79/z_79_05.png"/>
                     <head>Potem boš vedno stal visoko, kakor na primer ta grad <name type="author"
                           >Mirko Kambič</name></head>
                  </figure>
               </div>
               <div type="div3">
                  <head>Ne bodo odšli – morali jih bomo pospremiti </head>
                  <p>Boljševiki, v svojih umetelnih mutacijah vedno isti, sami ne bodo nikoli odšli.
                     Končno so nas o tem prepričali: Slovenci bomo končno morali zbrati toliko
                     lucidnega razuma in poguma, da se bomo odločili za nevljudno gesto in jim dali
                        <emph>consilium abeundi</emph> in jih uslužno pospremili do vrat. Brez
                     vsakega rokovnjaštva seveda, le s tem, kar zmore demokratski floret. Sami pa ne
                     bodo nikoli odšli in tudi spremenili se ne bodo, ne samo zato, ker bi bili tako
                     hudobni in zakrknjeni, ampak zato, ker ne morejo, ker so nekoč z nekim
                     odločilnim dejanjem zapravili esencialno normalnost. Tu sedaj ne bomo segali
                     nazaj do njihovega skupnega izvornega prestopka, ampak bomo, zadržujoč se v
                     naših okvirih, pokazali na neko dejanje, ki ga nihče in pod nobenim pogojem ne
                     sme narediti; ki je prepovedano od davna, že tako dolgo, da nihče ne ve od kdaj
                     – to je prepoved, ki je ni šele »Zeus razglasil«, kot pravi Antigona – pokazali
                     bomo na to, da so nas leta 1941, ko so slovenski narod napadli fašisti in
                     nacisti, napadli še oni. Tako zavrženo je to dejanje, da se v tem, kar je, vrne
                     nazaj na storilca. Zato ne bodo odšli, če jih ne bomo pospremili. Vljudno,
                     seveda, dovolj so že udarjeni. Samo nesrečni še niso dovolj! Nesrečni ne znajo
                     biti – ta milost jim je bila vzeta. </p>
                  <p>Sami si, kot smo rekli, ne morejo pomagati. Naj za ilustracijo navedem samo dve
                     drobni sličici. Najprej kandidaturo Zorana Jankovića za župana mesta Ljubljana.
                     Če nekoliko pomislimo, vidite, tega ne bi bil smel narediti. Seveda ima Zoran
                     Janković, kot državljan RS, vso pravico, da se poteguje za to visoko službo. A
                     vseeno tega ne bi bil smel – po tistem zakonu, ki človeku požene kri v lice, če
                     ga prekrši. Janković je namreč od drugod in, čeprav ima mogoče mnogo milijonov,
                     Ljubljano premalo pozna, da bi lahko bil njen župan. To je tudi dokazal, ko je
                     potem, ko je bil izvoljen, naredil edino reč, ki jo je zmogel – postal je njen
                     lastnik, storil je to, kar mu je dala duša, ki jo je imel v sebi. Vsi smo ga
                     razumeli – njegov komercialni duh mu je narekoval, da izkoristi Ljubljano za
                     svojo promocijo. Najdlje pa je šel – nič si tu ni mogel pomagati, tu je
                     spregovoril njegov specifični »antifašizem«, ki se mu je bil zapisal – ko se ni
                     ustavil niti pred – ne bom rekel »svojim prednikom« – Ivanom Hribarjem, ki je
                     bil, čeprav ni imel veliko milijonov, vseeno velik gospod in župan. Kipar
                     Mirsad Begić Hribarju to priznava, a Janković je zanj boljši, saj Hribarjevo
                     »vizijo sedanji župan stopnjuje«. V svoj skrbno pripravljeni in z velikim
                     zanosom uprizorjeni <emph>proskýnesis</emph> pred ponovno izvoljenim županom je
                     umetnik Begić vpletel še misel o »svetovljanski <emph>etiki</emph> mesta«, ne
                     da bi, ko se je že mudil na Gradu, dodal še dolžno misel na oskrunjeno
                     domobransko vojaško pokopališče nekaj sto metrov proč. Je pa kakor pod silo
                     skrivnega navdiha pripomnil, da Grad omogoča turistu »doživeti čudež, da je ta
                     narod obstal« (Ljubljana, 7. oktobra 2010). </p>
                  <p>Podobno nas je zadela tudi vest v začetku novembra, da je vlada imenovala
                     Milana Kučana za posebnega poročevalca premiera za Bosno in Hercegovino, ki naj
                     bi izdelal »kakšen predlog za napredek omenjene države«. O sposobnostih
                     nekdanjega predsednika države ne gre dvomiti, pomisleke pa smo imeli o tem, če
                     je ta politik, spričo placentarne povezanosti z nekdanjo totalitarno državo,
                     primeren izvesek demokratske Slovenije. Pač pa se vsega vajenemu človeku ob tem
                     utrne misel, če za reaktualizacijo politika te vrste niso kaki dolgoročnejši
                     cilji. Nobena skrivnost namreč ni, da ga še vedno obkroža avreola Kralja
                     Matjaža (Delo, 9. novembra 2010). Tudi teren, se zdi, bi bil naklonjen
                     spremembam. Naj navedem neko opažanje: »Ni razlogov, da bi še naprej verjeli
                     kateri od političnih strank. <emph>Strankarska politika</emph> že nekaj časa ne
                     uživa več pravega zaupanja, njena kredibilnost se vsak dan bolj ruši ... (Andrej
                     Jaklič, Polet, november 43). Pod poglavje Pripravljanje terena – za vsak slučaj
                     – spadajo tudi množični rituali, podobni tistim iz časov boljševiškega
                     socializma, nekakšne koreografije množic, ki dobiva vedno bolj silovite oblike.
                     Da jih preletim: Maraton Franja (6.000 udeležencev), Ljubljanski maraton
                     (17.000 udeležencev), Pot spominov in tovarištva z nekaj tisoč udeležencev.
                     Družbeno politični značaj Ljubljanskega maratona je mogoče videti tudi v geslu,
                     ki ga je letošnjemu dal župan Zoran Janković: »Tečemo vsak zase, zmagujemo pa
                     skupaj.« Vse, česarkoli se dotaknemo, nas prepričuje, da sami ne bodo odšli.
                     Morali jih bomo pospremiti. V demokraciji se to dela na volitvah. </p>
                  <p>Potem so tu še katoličani in njihova Cerkev. Razumno je misliti – zato ni
                     treba, da si katoličan ali kristjan – da je Evropa v veliki nevarnosti in da je
                     krščanstvo lahko rešitev. Če sploh je kakšna rešitev! A veliko ljudi, tudi
                     veliko pripadnikov intelektualne elite se je s ponesrečene boljševiške rajže
                     vrnilo z dragotino, ki jim po velikem bankrotu nudi še neko uteho in jo zato
                     skrbno varujejo. Ta dragotina je sovraštvo do katoličanov in Cerkve. Predvsem
                     pa čutijo, da morajo biti krivi tudi katoličani, če ne, bo njihova zabloda
                     neznosna. (In to kljub temu, da je v deželo prišel zmaj in požrl 20.000 mladih
                     katoličanov, za katerimi – dasi je že dolgo tega – še niso bile izjokane vse
                     solze.) </p>
                  <p>Omejimo se na akademika prof. dr. Tineta Hribarja, ki je nedavno (20. oktobra)
                     v Pogledih povedal tudi naslednje: </p>
                  <p>»Na eni strani imamo imenovanje Titove ceste, na drugi strani pa Grozdetovo
                     beatifikacijo.« »Obuditev Titove ideje in militantni katolicizem nas vračata v
                     tiste čase.« »Komunizem ni bil uvožen in je v Sloveniji avtohton in to priča,
                     da je imel v Sloveniji globoke korenine, menim, da v klerikalizmu.« »Kardelj in
                     njegovi so vsi bili učenci Katoliške akcije.« »Na eni strani imamo boljševiško
                     zaroto molka, na drugi strani pa vse bolj uveljavljajoči se militantni
                     katolicizem, ki nima niti minimalne pripravljenosti priznati krivdo.« »Cerkvena
                     oblast bi morala priznati krivdo, ker potem bi se vzpostavili pogoji za
                     medsebojno odpuščanje.« In tako dalje, tukaj in drugod. </p>
                  <figure>
                     <graphic url="slike_z_79/z_79_06.png"/>
                     <head>Skupaj z drugimi, kakor ti domovi, visoko v hribih <name type="author"
                           >Mirko Kambič</name></head>
                  </figure>
                  <p>Hribarju bi moral kdo povedati – ne morem si predstavljati, da ne bi imel čisto
                     nobenega prijatelja – da mora nekoliko paziti na svoje besede. Čisto mogoče je
                     namreč, da ima vsaka beseda končno neke posledice. Koliko ljudi, koliko tisoč,
                     koliko deset tisoč, sto tisoč, koliko milijonov ljudi pa so že pokončale v
                     ideološkem transu napisane besede! Še tako subtilna pesem ima, dokler jo imamo
                     lahko za pesem, neki logos, ki pesem umešča v osnovno človekovo duhovno ali
                     kako drugo izkustvo. Potem to izkustvo pesem ali sprejme in – bi lahko rekli –
                     dopušča, ali pa jo zavrne. Če pa izključimo logos, če ga degradiramo in
                     diskreditiramo, zadnje gotovosti ali suverenosti nikoli ne dosežemo. Koliko
                     ljudi je že, če smemo tako reči, pokončalo pero! Po vseh »killing fields«, ki
                     jih je uprizorilo 20. stoletje, bi morali na to vsi bolj misliti. Ko so mladi
                     partizani in skojevci iz bližnjih krajev na Hrastniškem hribu junija 1945
                     morili krhka dekleta, ki jih je iz Teharij vozil tisti znameniti plavi avtobus,
                     je vsaj eno gotovo: razlog, da so lahko počeli nekaj tako nenaravnega, ni
                     zvečine treba iskati v njihovi prirojeni duhovni pohabljenosti, ampak je to
                     prišlo vanje bogve po kateri besedi bogve katerega izrekovalca ali spisovalca.
                     Kdo je naredil tiste fante? Ali so jih – kot kaže da misli akademik dr. Tine
                     Hribar – naredili duhovniki slovenske Katoliške cerkve, ki so mislili, da
                     morajo povedati Slovencem, da se bo tudi pri nas dogajalo, kar se dogaja v
                     Španiji, Mehiki in v Rusiji, če se bo določenim ljudem uspelo uveljaviti? Ali
                     pa ta gospod ne ve, da so Figesovi Šepetalci, ki pripovedujejo o svojih in
                     svojih ljudi pretresljivih izkušnjah, natanko iz istega časa, v katerem je
                     slovenska Katoliška cerkev svojemu narodu hotela vse to prihraniti? Tega naj bi
                     se sedaj katoličani kesali?</p>
                  <figure>
                     <graphic url="slike_z_79/z_79_07.png"/>
                     <head>Ali kakor to božično drevo med mogočnimi gorami <name type="author">Mirko
                           Kambič</name></head>
                  </figure>
                  <p>Ne samo narod, vsaka določnejša in obstojnejša družbena skupina je s seboj v
                     identiteti ali ne. Takšna skupina so tudi razumniki. Nosilna prvina njihovega
                     identitetnega kriterija je avtoriteta besede. Če je ta prezrta ali prezirana,
                     je mogoče reči karkoli. Potem ni nič res ali pa je vse res. Če kdo lahko vidi
                     vzporednost med »imenovanjem Titove ceste« in »Grozdetovo beatifikacijo«, ima z
                     avtoriteto besede težave. Pri besedi pa se vse začne. Mogoče tudi zato, ker v
                     neki knjigi, ki še vedno zavzema prvo mesto med knjigami, piše, da je bila na
                     začetku. </p>
                  <figure>
                     <graphic url="slike_z_79/z_79_08.png"/>
                     <head>Kakor vse, bo tudi pomlad spet hitro tukaj <name type="author">Stanko
                           Klinar</name></head>
                  </figure>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Revolucija jim je zadala neozdravljive rane</head>
               <docAuthor>Janko Maček</docAuthor>
               <div type="div3">
                  <p>Tale uvod bo nekoliko drugačen kot običajno v naši rubriki. O čem pa naj bi
                     razmišljali, preden se lotimo še ene zgodbe o začetkih boljševistične
                     revolucije na Škofjeloškem? V 72. številki Zaveze smo pod naslovom Škofja Loka
                     se upre komunističnemu nasilju skušali podati skromno sliko tisočletnega mesta
                     v polpretekli zgodovini s poudarkom na vosovskem pokolu desetih Ločanov oziroma
                     njihovih gostov, ki so zaradi strahu pred komunističnim nasiljem pribežali k
                     njim z okoliških hribov. Ta pomor, ki ga Enciklopedija Slovenije popolnoma
                     zgrešeno imenuje spopad z organizatorji domobranstva, se je zgodil 14. marca
                     1944 v loškem predmestju Karlovec in le dva dni kasneje je bila v Škofji Loki
                     ustanovljena domobranska postojanka. Prva naloga maloštevilnih novih
                     domobrancev je bila častna straža ob mrtvaškem odru desetih žrtev vosovskega
                     nasilja. Nemci so seveda njihov pogreb izkoristili za svojo propagando.
                     Mrtvaški oder in govornico ob njem so odeli z rdečimi zastavami s kljukastim
                     križem, kot da bi pokopavali kakega znanega nacista. Kakšna ironija! Preproste
                     hribovce je v mesto prignala stiska, upali so, da bodo tu varni tako pred
                     komunisti kot pred Nemci, zdaj pa so jih prvi osvobodili življenja, drugi pa
                     izkoristili za svojo propagando.</p>
                  <p>Ko so 2. junija 1942 v Šmihelu pri Novem mestu pokopavali Miha Turka, dijaka
                     VII. razreda novomeške gimnazije, ki so ga komunisti vpričo njegovih domačih
                     ustrelili na njegovem domu v Velikih Škrjančah, še nikjer ni bilo vaške straže.
                     Ob grobu je umorjenemu dijaku govoril takratni ravnatelj gimnazije Ivan Dolenec
                     (doma iz Sopotnice pri Škofji Loki), ki je prišel na pogreb na čelu
                     profesorskega zbora in vseh dijakov. Toda na pogrebu so se pojavili tudi
                     poveljnik italijanske divizije in še nekaj visokih predstavnikov italijanske
                     oblasti v Novem mestu in Slovenski dom, ki je poročal o pogrebu, je naštel vsa
                     njihova imena ter dodal, da »je bil Miha Turk znan po simpatijah do Italije«.
                     Seveda tisto o simpatijah ni bilo res, ampak so fašisti pogreb uglednega dijaka
                     zlorabili za svojo propagando, ki je bila koristna tudi za njegove morilce.</p>
                  <p>24. julija 1942 zvečer so »osvoboditelji« med hudo nevihto prišli v Begunje pri
                     Cerknici in vdrli v hišo Hitijevih sredi vasi. Starejšega sina Janeza, ki jim
                     je skušal pobegniti, so obstrelili in zaklali na sosedovem dvorišču, dve leti
                     mlajšega Franceta pa odgnali s seboj, ga nekaj dni vlačili po gozdu, nato pa
                     najbrž živega vrgli v Mihčevo brezno. Ta njihov zločin je bil odločilen za
                     nastanek vaške straže v Begunjah. Kmalu po tem je neki pobegli partizan
                     povedal, kaj so naredili s Francetom, in 30. oktobra 1942 so begunjski
                     stražarji potegnili njegovo iznakaženo truplo iz brezna, ga pripeljali domov in
                     nato pokopali na domačem pokopališču. Že pred tem so se vaški stražarji iz
                     Begunj in Otav spustili v Krimsko jamo, kamor so »osvoboditelji« sredi julija
                     1942 pometali več meniševskih deklet, in se prepričali, da na dnu do tedaj
                     skrivnostnega brezna res ležijo človeška trupla. Ena od nalog vaških straž v
                     jeseni 1942 in pomladi 1943 je bila namreč, da so skupaj s svojci poiskali v
                     gozdovih trupla žrtev revolucionarnega nasilja in jih prenesli v blagoslovljeno
                     zemljo. Tako je bilo 28. in 29. oktobra 1942 na pokopališču pri farni cerkvi v
                     Stopičah 10 krst, v katerih so legisti pripeljali iz okoliških gozdov trupla
                     župana Brulca, njegovega sina Jožeta in osmih drugih faranov; 21. marca 1943 so
                     vaški stražarji iz Žužemberka skupaj z domačini odkopali pri Brezovi Rebri 21
                     žrtev krivične sodbe nad ujetimi branilci Ajdovca in jih potem pokopali na
                     krščanski način; semiški legisti so spomladi 1943 izpod Mirne gore prinesli
                     posmrtne ostanke učiteljice Marice Nartnikove, že decembra 1942 pa profesorja
                     Antona Ovna in jih pokopali na pokopališču pri cerkvici sv. Duha. Podobno je
                     bilo v Šentjoštu nad Horjulom, v Rovtah, na Zaplani in še bi lahko naštevali. </p>
                  <p>Za prenekateri grob medvojnih žrtev revolucionarnega nasilja se do danes ni
                     izvedelo, da ne govorimo o grobiščih povojnih pobojev, ki jih še vedno
                     odkrivajo. Ko se je po maju 1945 začelo obdobje komunističnega totalitarizma,
                     so medvojni in povojni poboji postali tabu. O njih se ni smelo govoriti, kaj
                     šele odkrivati grobove. Kljub temu pa se je zgodilo, da je tudi v tem času ta
                     ali ona družina izvedela za grob svojega bližnjega sorodnika in se odločila, da
                     kljub prepovedim in nevarnosti poskrbi zanj. Naj navedemo tak primer iz Bele
                     krajine, kjer je bilo poleti 1942 na pobočju Peščenika nad Brezovo Rebrijo pri
                     Semiču taborišče in morišče. 9. junija 1942 je prišla partizanska patrola iz
                     tega taborišča na Krvavčji Vrh. Odpeljali so duhovnika Jožeta Kofalta, ki je
                     pribežal v domači kraj pred Nemci, in kmečkega gospodarja Jožeta Pluta ter
                     njegovo ženo Frančiško. Vse tri so obsodili na smrt in jih površno zagrebli v
                     skupen grob. Pretresljiva je pripoved Kofaltove nečakinje, kako je nekega dne
                     leta 1946 odšla z mamo, Plutovimi in nekim neznanim moškim po pobočju Peščenika
                     do kraja, kjer je neznanec pokazal: »Tu ležijo, tu kopljite.« S tesnobo v srcu
                     je potem z golimi rokami pobirala stričeve posmrtne ostanke iz plitve jame in
                     jih v nahrbtniku nosila na dolgi poti do Krvavčjega Vrha. Tudi Plutovi so tedaj
                     prenesli kosti svojih staršev v družinski grob. Vse so opravili na hitro in v
                     tihoti. Ni bilo duhovnika, da bi blagoslovil izmučene kosti, in ne sorodnikov
                     ter sosedov, da bi jih pokropili z blagoslovljeno vodo. Vsaj nekateri sovaščani
                     so zvedeli za ta dogodek, pa so se naredili, kot da niso videli in ne slišali.
                     Je bilo menda tako za vse bolj prav. </p>
                  <p>Tak je pač bil tisti čas, čigar težo so občutili tudi Okornovi iz Škofje Loke,
                     o katerih govori naša zgodba. Ko se boste poglobili vanjo, boste razumeli
                     upravičenost teh uvodnih misli in razumeli, da so bile rane, ki jih je ljudem
                     na Gorenjskem povzročila komunistična revolucija, zelo podobne tistim, ki so
                     jih doživljale njene žrtve v Beli krajini.</p>
                  <figure>
                     <graphic url="slike_z_79/z_79_09.png"/>
                     <head>Jože Okorn (sedi brez klobuka) s člani škofjeloškega čebelarskega društva
                        leta 1921</head>
                  </figure>
               </div>
               <div type="div3">
                  <head>Čebelarski učitelj Jože Okorn in njegova družina</head>
                  <p>Jedrnate in vendar dokaj natančne podatke o Jožetu Okornu smo našli v
                     Slovenskem biografskem leksikonu. Navajamo: »Okorn Jože, čebelar, rojen 3.
                     septembra 1897 v Škofji Loki. Ljudsko šolo je obiskoval doma, dovršil nižjo
                     gimnazijo v Kranju, učiteljišče v Ljubljani z maturo 1916, bil nato vojak do
                     konca vojne, sredi marca 1919 od deželne vlade za Slovenijo nastavljen za
                     čebelarskega potovalnega učitelja, dovršil več tečajev za čebelarstvo v
                     Erlangenu (v Nemčiji), 31. julija 1932 upokojen in živi v Škofji Loki ter vodi
                     sitarsko industrijo v Stražišču. S strokovnim poukom (predavanji in tečaji) in
                     strokovnimi članki v Slovenskem čebelarju (1919–29) in Kmetovalcu od 1930 dalje
                     je mnogo storil za napredek racionalnega čebelarstva med Slovenci. V letih 1919
                     do 1929, ko se je reorganiziralo Čebelarsko društvo za Slovenijo, je bil
                     društveni tajnik.«</p>
                  <p>Seveda namen našega članka ni razlaga razvoja čebelarstva na Slovenskem, nekaj
                     o tem je pa vendar treba povedati za razumevanje gornjih podatkov o Jožetu
                     Okornu. Naj v ta namen povzamemo nekaj misli iz obširnega članka, ki ga je
                     napisal Janez Žontar in je bil objavljen v Loških razgledih 3 / 1956. Začne s
                     tem, da je čebelarstvo, ki ga umetniki radi imenujejo poezija kmetijstva, od
                     davnine znano tudi na Škofjeloškem, saj že v Grudnovi zgodovini piše, da so
                     morali podložni kmetje v Stari Loki dajati desetino od medu in voska. V zadnjih
                     desetletjih je tudi čebelarstvo napredovalo. Nastala so čebelarska društva, ki
                     so izdajala čebelarske knjige in časopise. Boljša prometna sredstva, zlasti
                     železnice, so pripomogla, da se je začela trgovina z živimi čebelami. Prvotni
                     preprosti panj se je moral umakniti modernemu panju. Leta 1898 je bilo v
                     Ljubljani ustanovljeno Slovensko čebelarsko društvo z namenom združiti vse
                     slovenske čebelarje, jih izobraževati in jim pomagati pri njihovem delu.
                     Izdajalo je list Slovenski čebelar in ustanavljalo podružnice po deželi. Med
                     prvimi je bila ustanovljena podružnica v Škofji Loki in med pomembnimi njenimi
                     člani sta bila Matej Vidmar ter Fortunov oče s Pevna. Za napredek čebelarstva
                     je veliko naredil tudi Jože Okorn. Kot potujoči čebelarski učitelj je imel v
                     vasi Pungert vzorno urejeno čebelarstvo, kjer je prirejal tečaje in predavanja.
                     Imel je tudi plemenilno postajo za vzrejo matic. Kot priznan strokovnjak je
                     tudi pisal v domače in tuje čebelarske liste. Žontar omenja, da je Okorn
                     prezgodaj umrl, ne pove pa vzroka njegove smrti.</p>
                  <figure>
                     <graphic url="slike_z_79/z_79_10.png"/>
                     <head>Okornov čebelnjak v Pungertu</head>
                  </figure>
                  <p>Zgodovinar Bojan Godeša je leta 1999 pripravil za objavo v knjižni obliki
                     spomine nekdanjega urednika Slovenca dr. Ivana Ahčina na dr. Antona Korošca.
                     Knjigo je izdala Nova revija pod naslovom Izgubljeni spomin na Antona Korošca.
                     Na prvih straneh knjige pripoveduje Ahčin, da je bil v letih 1921 do 1925
                     študijski prefekt v Marijanišču. Ravnatelj Marijanišča je bil tedaj prelat
                     Andrej Kalan, dr. Korošec pa je v hiši stanoval, kadar se je mudil v Ljubljani.
                     Hrano so dr. Korošcu večinoma nosili v njegovo sobo, le tu in tam je sedel k
                     prelatovi mizi. »Okrog marijaniške mize so v tistih letih poleg prelata in obeh
                     prefektov, to je dr. Rožmana (poznejšega ljubljanskega škofa) in mene, sedeli
                     še prof. dr. Lukman, ki je stanoval v hiši, g. kanonik dr. Kimovec, ki je bil
                     pevovodja marijaniškega cerkvenega zbora, čebelarski učitelj Jože Okorn, ki je
                     gospodu prelatu oskrboval čebele, ter končno Franc Smodej, v tistih letih
                     glavni urednik Slovenca.« Iz povedanega je razvidno, da se je mladi učitelj
                     Okorn družil s pomembnimi osebnostmi tistega časa.</p>
                  <p>Poglejmo še članek Čebelarji se gibljejo, ki ga je 13. julija 1931 objavilo
                     liberalno Jutro. Ko v začetku zapiše, da bi bilo treba krizo, ki je zajela tudi
                     čebelarje, premagovati z boljšim delom, nadaljuje: »Zahvaliti se moramo
                     iniciativnosti posameznika, da stoji tudi v tem oziru dravska banovina na prvem
                     mestu in to po prizadevanju čebelarja, strokovnjaka Jožeta Okorna, referenta
                     kmetijskega odseka banske uprave, ki je že leta 1923 v gozdu v neposredni
                     bližini Škofje Loke po vzoru svetovno znanega strokovnjaka dr. Zandra z
                     žrtvovanjem mnogih tisočakov uredil vzorno čebelno plemenilno postajo in deluje
                     brez vsake subvencije s prav lepimi uspehi. Včeraj popoldne so si postajo
                     ogledali oče slovenskega naprednega čebelarstva g. Anton Žnidaršič, predsednik
                     društva g. prof. Verbič s tajnikom Dermeljem in mnogi čebelarji iz dravske
                     banovine. Upravičeno je postaja vzbudila začudenje vseh posetnikov, kajti v
                     svojem osemletnem razvoju beleži naravnost krasne uspehe in je dosegla odlično
                     stopnjo ... V nujni potrebi, da se ta vrsta čebelarske prakse, ki je bila doslej
                     zanemarjena, dvigne in se ji da potrebna stalna višina, se otvarja pod vodstvom
                     g. Okorna in v okrilju čebelarskega društva tudi tečaj za vzrejo plemenskih
                     matic, ki naj usposobi 16 čebelarjev za vsa dela, ki so potrebna za tako
                     postajo. Narodnogospodarski interesi pa zahtevajo, da se stremljenja naprednih
                     čebelarjev podpro in se tako postavi siguren fundament razvoja čebelarstva.«
                     Tako časopis Jutro.</p>
                  <figure>
                     <graphic url="slike_z_79/z_79_11.png"/>
                     <head>Z banom dr. Natlačenom med narodnimi nošami</head>
                  </figure>
                  <p>Naj tu samo še ponovimo, kaj nam je povedala Okornova hči na vprašanje, kako je
                     bilo z upokojitvijo leta 1932, ki jo omenja biografski leksikon. Približno
                     takole nam je odgovorila: »Saj je bil nekajkrat upokojen. Vedno ko so na
                     volitvah zmagali liberalci, je bila očetova služba na banovini v
                     negotovosti.«</p>
                  <p>Jože Okorn pa ni bil samo čebelarski strokovnjak ampak tudi družinski oče. Za
                     življenjsko sopotnico si je izbral Marijo Faigel, ki jo je spoznal v Ljubljani
                     po njenem povratku z Dunaja, kjer je študirala glasbo in že bila na tem, da
                     postane operna pevka. Kot zanimivost omenimo, da je bila Marija Faigel
                     sestrična znanega skladatelja, dirigenta in pedagoga Lucijana Marije Škerjanca.
                     Za tisti čas ni bilo prav nič nenavadno, da Marija po poroki ni iskala službe,
                     ampak se je posvetila družini in domu. Očetova služba je družini omogočala
                     solidno meščansko življenje, poleg tega pa so imeli v Pungertu čebelnjak, ki je
                     precej prispeval v družinski proračun. Stanovali so v novi hiši z velikim
                     vrtom. Imeli so služkinjo, prijazno in marljivo dekle iz Poljanske doline, na
                     katero so bili otroci zelo navezani, in je »držala s hišo«, kot so tedaj
                     govorili. Mati je sodelovala pri cerkvenem pevskem zboru in tako je njena
                     glasbena izobrazba vsaj nekoliko prišla do izraza. Leta 1930 je pri Okornovih
                     prijokal na svet prvorojenec Jože, dve leti kasneje se mu je pridružila sestra
                     Marjana, nato pa leta 1935 še Anton. Oče je kot učitelj in strokovnjak užival
                     ugled in se srečeval z vplivnimi politiki tistega časa: dr. Korošcem, banom dr.
                     Natlačenom, dr. Pušem in drugimi.</p>
                  <p>Prvi dve leti okupacije so Okornovi preživeli razmeroma mirno, saj je oče imel
                     zvezo z uglednimi strokovnjaki v Avstriji in Nemčiji, kot smo že omenili.
                     Seveda to ni imelo nobene zveze z nacizmom; oba – oče in mati sta bila zavedna
                     Slovenca. Ko se je tudi v Škofji Loki začelo »osvobodilno« gibanje, je oče
                     takoj razumel, kaj se za tem skriva, saj se je v krogih, kjer je bil zaposlen,
                     govorilo tudi o »rdeči nevarnosti«, vendar je bil previden in o tem ni govoril,
                     poleg tega pa je njegovo delo bilo izrazito strokovno, zato tudi med loškimi
                     organizatorji novega gibanja ni imel večjih nasprotnikov. Mogoče je celo
                     verjel, da se bo dalo z njimi dogovoriti, in zato upal, da se ne bodo spravili
                     nadenj.</p>
                  <figure>
                     <graphic url="slike_z_79/z_79_12.png"/>
                     <head>Jože Okorn (2. z desne) med predavatelji in gojenkami Gospodinjske šole
                        na Mali loki</head>
                  </figure>
               </div>
               <div type="div3">
                  <head>Usodni 3. marec in njegove posledice za Okornove</head>
                  <p>K gornjemu naslovu namenoma nismo pripisali letnice, saj je bilo v začetku
                     razgovorov s pričevalci kar nekaj dileme, v katero leto bi postavili Okornovo
                     smrt – v leto 1943 ali 1944. Nekaj te negotovosti smo našli tudi v zapiskih, ki
                     smo jih uspeli dobiti. Zdi se nam verjetno, da je Jože Okorn umrl leta 1944, v
                     času ko so se škofjeloški vosovci »spopadli z organizatorji bele garde«. Lahko
                     si predstavljamo, da je bil Okorn, ki se je nekoč družil z banom Natlačenom in
                     drugo »klerikalno gospodo«, že vnaprej sumljiv. Dejstvo, da je škofjeloško
                     sodišče leta 1947 ugotovilo, da je bil verjetno »likvidiran na podlagi netočnih
                     podatkov, ker je prebivalstvo dvomilo v njegovo zanesljivost«, te predpostavke
                     ne spremeni. Nekaj vosovcev je bilo pač »prebivalstvo«, kot je bila že leta
                     1941 peščica komunistov narod in so postavili zakon o zaščiti slovenskega
                     naroda, po katerem so potem obsodili na smrt na tisoče političnih nasprotnikov
                     ali, kot bi bilo bolj prav reči, razrednih sovražnikov.</p>
                  <figure>
                     <graphic url="slike_z_79/z_79_13.png"/>
                     <head>Jože Okorn, žena Marija, dr. Vilko Fajdiga in njegova sestra, ter
                        Okornovi: Jože, Anton in Marjana – okrog leta 1939</head>
                  </figure>
                  <p>3. marca 1944 so torej Okornovi dobili sporočilo, da so izhodne reže na panjih
                     v Pungertu zamašene. Oče sploh ni pomislil, da so mu nastavili past, da bi ga
                     izvabili iz mesta. Vedel je, da se bodo čebele zadušile, če ne bo ukrepal, zato
                     se je takoj odpravil v Pungert in s seboj vzel 11-letno hčerko Marjano. Ko sta
                     opravila delo in se že napotila domov, so ju nenadoma obstopili štirje
                     partizani. V začetku so bili čisto prijazni, kajti vsi so bili domačini, skoraj
                     sosedje. Želeli so, da oče gre z njimi, otroka po pošlje domov, vendar se je
                     hčerka temu uprla in na vsak način hotela iti z očetom. Oklenila se ga je in
                     odločno vztrajala pri svojem. Oče je nekaj časa verjel, da bo z mirno in
                     preudarno besedo partizane, ki so bili njegovi znanci, pregovoril, da ju bodo
                     spustili domov, toda kmalu se je izkazalo, da so njegove besede zaman. Eden
                     izmed četverice je snel z rame puško in jo nameril v otroka. V strahu je dekle
                     spustilo očeta in steklo proti domu. Po velikem ovinku so ga potem odpeljali na
                     Zalubnikarjevo domačijo nad Svetim Tomažem, kjer so imeli svoje oporišče, v
                     bližini pa tudi morišče. Mnogo kasneje se je izvedelo, da so ga imeli nekaj dni
                     zaprtega v drvarnici in ga zasliševali ter mučili. Le kaj so hoteli zvedeti od
                     njega?</p>
                  <p>V naslednjih tednih in mesecih je družina dobivala pisma z očetovo pisavo; v
                     njih so bili pozdravi za domače in prošnja, naj mu pošljejo obleko in hrano.
                     Mati je zato pripravila nekaj paketov, ki so jih otroci odnesli na določeno
                     mesto v bližini čebelnjaka v Pungertu. Verjela je, da je oče res nekje pri
                     partizanih in da mu s tem pomaga. Zgodilo se je, da je mati pravkar odprla eno
                     takih pisem, ko je v hišo nepričakovano vstopil gestapovec. V strahu, da so
                     Nemci kaj zvedeli, je pismo na hitro požrla. Ob drugi priliki so otroke, ki so
                     nesli paket v Pungert, srečali domobranci. Niso jih ustavili, vendar jim je
                     bilo sumljivo. Kljub nesporni očetovi pisavi je mati opazila, da je ta in ona
                     beseda v pismu drugače obrnjena, kot je bila navajena iz prejšnjega njegovega
                     pisanja. Seveda ji je to povzročilo dvome, ki pa jih je hitro potlačila z
                     razlago, da oče živi v izrednih razmerah in da je temu primerno tudi njegovo
                     pisanje. Tako so mati in otroci še maja 1945 upali, da je oče živ in da bo
                     nekega dne potrkal na vrata domače hiše. </p>
                  <p>Menda je bilo konec maja ali v začetku junija 1945, ko sta se srečala
                     Zalubnikar in Okornov stari oče. Med vojno se skoraj nista videvala, čeprav sta
                     bila prijatelja. Beseda je dala besedo in Zalubnikar je povedal, kako so
                     vosovci na njegovi domačiji zadrževali Jožeta Okorna in kje ležijo njegovi
                     posmrtni ostanki. Stari oče, mati in sin Jože so kmalu potem šli k Zalubnikarju
                     in z njegovo pomočjo našli očetov grob. Pravzaprav to ni bil grob, saj je
                     očetovo truplo ležalo v kotanji, površno založeno s skalami, in bilo tako
                     dostopno gozdnim živalim. Ker bi bilo na tistem kamenitem terenu težko izkopati
                     primeren grob, so ga prenesli malo niže na rob travnika in spodobno zakopali.
                     Konec vrvi, s katerim je bil oče zvezan, so vzeli s seboj in hčerka ga še danes
                     spoštljivo hrani kot spomin nanj in na njegovo trpljenje. </p>
                  <figure>
                     <graphic url="slike_z_79/z_79_14.png"/>
                     <head>Jože Okorn – malo pred drugo svetovno vojno</head>
                  </figure>
                  <p>Tisto leto, ko je nastalo toliko novih grobišč, so se z grobovi medvojnih žrtev
                     revolucionarnega nasilja dogajale čudne stvari. Notranji minister nove
                     slovenske vlade je 12. junija izdal odlok o odstranitvi grobov okupatorjev in
                     njihovih sodelavcev. Menda je to naredil po ukazu iz Beograda, ki pa je imel
                     dodatek, naj odstranijo samo zunanja znamenja, ostanke žrtev pa pustijo pri
                     miru. Slovenci so marsikje šli dlje. Na Orlovem vrhu so na primer s pomočjo
                     nemških ujetnikov odkopali grobove na domobranskem pokopališču, naložili
                     posmrtne ostanke na kamione in jih odpeljali neznano kam. Podobno se je zgodilo
                     z grobom dr. Natlačena, dr. Ehrlicha in še nekaterimi na ljubljanskih Žalah.
                     Tudi nekateri grobovi izven pokopališč so čez noč izginili. Okornova mati je
                     bila v skrbeh, da bi se kaj podobnega zgodilo z očetovim grobom na robu
                     Zalubnikarjevega travnika, ki je bil celo označen s skromnim križem. Mati
                     Marija je bila pogumna in odločna žena. Čeprav je vedela, da se loteva
                     nemogočega, je stopila do krajevnih predstavnikov nove oblasti, da bi dovolili
                     pokopati očetove posmrtne ostanke na pokopališču. Seveda so jo zavrnili. Vendar
                     ni odnehala, ampak sklenila, da napravi prekop skrivaj in tako zaščiti očetovo
                     truplo.</p>
                  <p>1. maja 1946, ko je mesto bučno proslavljalo delavski praznik, so se Okornovi
                     odpravili na »izlet« k Svetemu Tomažu. Odkopali so očetov grob, zložili
                     posmrtne ostanke v tri nahrbtnike in jih odnesli v dolino. Ker na mestnem
                     pokopališču ni bilo mogoče opraviti pokopa, ne da bi kdo opazil, so ostanke
                     položili v kovinski zaboj in pokopali na domačem vrtu. Tam počivajo še danes in
                     molče trobentajo o krutem času, ki je med vojno in po vojni prizadel družino,
                     mesto in celo domovino.</p>
                  <p>Okornovim otrokom – Jože je bil tedaj star 16 let, Marjana 14, Tone pa 11 let –
                     je ta dogodek vtisnil neizbrisen pečat za celo življenje. Lahko si mislimo,
                     kolikokrat so imeli očeta pred očmi, ko so se mudili na domačem vrtu, vendar se
                     o tem z nikomer niso mogli pogovoriti. Na zunaj so bili veseli kot njihovi
                     vrstniki, v notranjosti pa so nosili breme, ki bi strlo celo marsikaterega
                     odraslega. Kako so se počutili, ko so ob raznih proslavah poslušali napihnjene
                     govore o zlati svobodi in z drugimi prepevali pesmi o veličastnem osvobodilnem
                     boju!</p>
                  <p>Mati je kljub vsem težavam ostala pogumna in pokončna. Obdržala je prijateljske
                     stike z nekaterimi uglednimi ljudmi, ki so zmogli toliko poguma, da niso
                     zatajili poznanstva z njo. S svojo navidezno neprizadetostjo in pokončnostjo je
                     bila otrokom v veliko moralno oporo. Skrbno je obdelovala domači vrt in
                     sadovnjak, redila koze, zajce in kokoši, od časa do časa prodala tudi kako
                     odvečno premičnino in tako družino reševala prevelikega pomanjkanja.</p>
                  <p>Bil je čas, ko so nekdanji revolucionarji – med njimi so bili tudi eksekutorji
                     Okornovega očeta – postali najvišji predstavniki ljudstva. Škofja Loka je bila
                     razmeroma majhno mesto, zato so se Okornovi z njimi večkrat srečali in vsaj na
                     zunaj so bili njihovi odnosi skoraj prijateljski. Že 15. oktobra 1945 je
                     Okrajni narodnoosvobodilni odbor Škofja Loka izdal »odločbo« o zaplembi
                     premičnega in nepremičnega premoženja Okorn Jožeta z utemeljitvijo, da »je
                     zgoraj imenovani lastnik sumljiv, da je vojni zločinec odnosno pomagač«. V
                     zaplembenem postopku je bila vdovi in otrokom sicer priznana služnostna pravica
                     do stanovanja v njihovi hiši, vendar je občinska oblast tedaj del hiše dodelila
                     za stanovanje stranki, ki jo je sama določila. Mati se je na zaplembo pritožila
                     in sodišče je v ponovnem odločanju ugotovilo, da je »bila likvidacija Okorn
                     Jožeta pomota« in zato zaplembo oziroma podržavljanje njihove imovine
                     razveljavilo. Leta 1947 je odločna mati dosegla, da ji je Odsek za notranje
                     zadeve okraja Škofja Loka izdal potrdilo, da »Okorn Jože, rojen 3. 9. 1897,
                     gospodarski referent pri bivši banovini v Ljubljani, med okupacijo ni bil pod
                     orožjem v službi okupatorjev in njihovih pomagačev, bil pa je osumljen, da je
                     bil organizator be-ga, zaradi česar je bil od partizanov likvidiran. Zaradi te
                     okolnosti se po vsestranskem poizvedovanju ni moglo ugotoviti nič pozitivnega,
                     vsled česar izgleda, da je imenovani bil likvidiran na podlagi netočnih
                     podatkov. Prebivalstvo je pač sumljalo v njegovo zanesljivost. Bilo je tudi
                     ugotovljeno, da ni bil organizator, funkcionar ali aktivni član kvizlinških
                     organizacij in tudi ne član Kulturbunda«. Kasnejša nacionalizacija, ki je
                     Okornovim vzela pretežni del njihovega velikega vrta in sadovnjaka, sicer ni
                     bila povezana z očetovo »likvidacijo«, jih je pa seveda prizadela, čeprav so
                     bili otroci tedaj že samostojni in niso bili več odvisni od materine skrbi za
                     preživetje. Seveda je to najbolj občutila mati, ki je bila že v letih.</p>
                  <p>Omenili smo že, kako močno so dogodki okrog očetove smrti in končnega pokopa na
                     domačem vrtu vplivali na otroke. Tudi kasneje se je večkrat zgodilo kaj takega,
                     kar jih je opozorilo na njihovo zaznamovanost. Najstarejši sin Jože je bil po
                     postavi in zunanjem videzu zelo podoben očetu. Ko je bil ob neki priliki
                     oblečen v očetov plašč, je srečal nekdanjega vosovca, ki je bil prisoten v
                     Pungertu, ko so odpeljali očeta. Še preden sta prišla z Jožetom skupaj, je
                     nekdanjega »junaka« zgrabila panika in je zbežal. V Jožetu, ki je stopal proti
                     njemu, je najbrž nenadoma zagledal učitelja Okorna, ki ga je pred mnogimi leti
                     zasliševal pri Podlubnikarju in morda tudi pospremil na zadnji poti. Misel na
                     očeta je Jožeta spremljala do smrti. Bil je v stalnem sporu z novo družbo.
                     Silili so ga v partijo, toda on je to vedno odklonil, čeprav se je zavedal
                     morebitnih posledic. K vojakom so ga leta 1948 poslali na madžarsko mejo. Za
                     njim je seveda od doma prišla primerna karakteristika, zato se je nadrejeni
                     stalno znašal nad njim. Tedaj je Jože tudi zbolel za astmo in potem bolehal do
                     konca življenja. Umrl je leta 2003 v starosti 73 let.</p>
                  <p>Anton je bil od treh Okornovih otrok najmlajši. Čeprav morda vseh dogodkov v
                     zvezi z očetovo smrtjo in kasnejšim prekopom ni toliko občutil, saj je bil
                     tedaj še otrok, so se mu nekateri močno vtisnili v spomin. Po naravi je bil
                     delaven in zelo ambiciozen. Če je hotel kot poklicni športnik napredovati, se
                     je moral vpisati v partijo, s katero se pa globoko v notranjosti – tudi zaradi
                     spomina na očeta – ni strinjal. Tako je živel dvojno življenje, ki ga je tajil
                     celo pred lastno družino. Nikoli ni govoril o očetu in o tem, kje je pokopan.
                     Kot posledica te notranje razklanosti so prišle nadenj razne bolezni in smrt,
                     ko mu je bilo komaj 62 let.</p>
                  <p>Hči Marjana, rojena leta 1932, je edina od ožjih članov družine Jožeta Okorna
                     še živa. Ona je bila z očetom, ko so ga prijeli pri čebelnjaku v Pungertu in so
                     jo na grob način ločili od njega, in bila je prisotna pri prekopu njegovega
                     trupla in pokopu na domačem vrtu. Po naključju je iz ozadja spremljala tudi
                     pogreb enega tistih, ki jih je 3. marca 1944 srečala pri čebelnjaku v Pungertu.
                     Zvedela je, da je pred smrtjo veliko trpel in obžaloval svoja prejšnja dejanja.
                     Imel je cerkveni pogreb. Sicer je pa od tistega dogodka pri čebelnjaku preteklo
                     že skoraj 70 let. Pregovor pravi, da božji mlini meljejo počasi, toda
                     zanesljivo. Ali smemo k temu dodati še misel, da so pota božje previdnosti
                     nenavadna in večkrat težko razumljiva?!</p>
               </div>
               <div type="div3">
                  <head>Zaključek</head>
                  <p>Okrajno sodišče, ki je razveljavilo zaplembo Okornovega premoženja, je svoj
                     sklep utemeljilo z ugotovitvijo, da je bil Jože Okorn likvidiran po pomoti.
                     Odsek za notranje zadeve škofjeloškega okraja je bil v besedilu svojega
                     potrdila nekoliko bolj natančen, saj piše, da je bil Okorn likvidiran, ker je
                     bil osumljen organiziranja bele garde, vendar se je kasneje izkazalo, da ta sum
                     prebivalstva ni bil točen. Tako sodišče kot Okrajni odbor bi leta 1947 brez
                     težave našlo katerega od eksekutorjev Jožeta Okorna, ki bi lahko natančno
                     pojasnil, kdo in zakaj je odredil njegovo likvidacijo. Težko verjamemo, da so
                     se spravili nad njega neki krvoločni posamezniki brez vednosti in odobrenja
                     partije, ki je budno spremljala vsak še tako nepomemben dogodek v mestu in
                     okolici. Vsekakor pa je bila taka razlaga potrebna, da bi ljudje verjeli v
                     dobre namene partije, da pri njih tisti, ki so med vojno in po njej ubijali, ne
                     bi bili prepoznani za zločince. </p>
                  <p>Čeprav je bil Okorn s tem na nek način rehabilitiran, je temna senca
                     likvidacije ostala nad njim in njegovo družino. To začutimo tudi, če pozorno
                     beremo Žontarjev članek o škofjeloškem čebelarstvu. O Okornovih zaslugah za
                     napredek čebelarstva na Škofjeloškem in v Sloveniji so čivkali celo vrabci na
                     strehi, zato tega ni imelo smisla prikrivati, medtem ko je bilo o njegovi smrti
                     nevarno govoriti. Kdo danes v Škofji Loki in v Sloveniji še ve za Jožeta Okorna
                     in njegovo delo?</p>
                  <p>Pred nekaj leti so v Škofji Loki uredili alejo škofjeloških kulturnih
                     velikanov. Ne poznamo kriterijev za sprejem v to alejo, ne vemo, ali bi Jože
                     Okorn kot učitelj in čebelar dosegel njen prag, smo pa prepričani, da je čas,
                     da končno vstane iz zamolčanosti in da ima pravico do javnega spomina.
                     Čebelarski strokovnjak Okorn, ki je dobro poznal marljivost in zares socialni
                     medsebojni odnos čebel delavk, bi nam tudi danes imel veliko povedati. </p>
               </div>
               <div type="div3">
                  <p>Mogoče bo kdo ob branju tega članka zmajal z glavo, zakaj toliko besed o
                     grobovih in grobiščih. Ali ne bi bilo prav, da bi v času svetovne gospodarske
                     krize razmišljali o sedanjem času in iskali poti za izhod iz krize? Brez dvoma
                     to drži in je treba razmišljati o tem, vendar si takoj dovoljujemo pripombo, da
                     pri diagnozi sedanje krize ne smemo prezreti, da njeni vzroki niso samo
                     materialni, ampak tudi moralni, duhovni. Pa smo spet pri preteklosti. Kako je
                     pri nas prišlo do komunistične revolucije? Ena njenih začetnih značilnosti je
                     bil odnos revolucionarjev do mrtvih nasprotnikov, popolnoma nasproten s
                     tisočletno tradicijo evropske kulture, h kateri spadamo tudi Slovenci. Krimska
                     jama, Mihčevo brezno in stotine podobnih krajev o tem zgovorno pričajo. </p>
                  <p>Protikomunistični odpor, ki se je začel leta 1942 v takratni Ljubljanski
                     pokrajini, kasneje pa tudi na Gorenjskem, in po krivici še danes nosi nalepko
                     kolaboracije, ni bil samo samoobramba za zaščito življenj in premoženja, ampak
                     tudi obramba kulture, ki smo ji stoletja pripadali. Še posebno pristen znak te
                     kulture so bila dejanja, ki so jih še po maju 1945, v času komunističnega
                     totalitarizma, ko so bili tudi nekdanji vaški stražarji in domobranci večinoma
                     »pospravljeni« v kraška brezna, rudniške jaške in druga množična grobišča,
                     opravile dekleta in žene kot Kofaltova nečakinja s Krvavčjega Vrha in Okornova
                     mati iz Škofje Loke. Kljub prepovedi totalitarne oblasti, kljub nevarnosti, da
                     jih pri njihovem delu zalotijo, so v gozdu poiskale na pol zakopane ostanke
                     svojih dragih in jih skrivaj prenesle na varen kraj ter dostojno pokopale.
                     Zakaj so to počele? Kdo si upa reči, da je bilo to »brskanje po kosteh in
                     nabiranje političnih točk«? Da, to so bile prave slovenske Antigone. Ali ni
                     prav, da jim tudi v času ekonomske krize izkažemo priznanje in spoštovanje!</p>
                  <p>Za konec pa samo še tale misel: Brez razumevanja preteklosti in dogovora o njej
                     ne more biti urejene sedanjosti in prihodnosti. </p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Žrtev nisem bil samo jaz, ampak tudi morilec</head>
               <docAuthor>Vanja Kržan</docAuthor>
               <div type="div3">
                  <p>Mislila sem že, da se s svojimi zgodbami na Gorenjsko ne bom več vračala, zato
                     sem prijetno presenečena vsakič, ko izvem za človeka iz teh krajev, ki želi s
                     pripovedjo osvetliti zamolčano resnico, obsoditi krivico in vsaj do neke mere
                     vrniti dobro ime dragemu svojcu, še danes neznano kdaj umorjenemu in neznano
                     kje pokopanemu. To željo je do zdaj nosil v sebi Jeseničan Janko Zevnik, ki nam
                     bo pripovedoval o svojem očetu Janezu. Poznega jesenskega večera 1944 so ga
                     odpeljali partizani. Od takrat ga ni več: v nobeni mrliški knjigi ni njegovega
                     imena ali datuma smrti; na družinski grobnici je sicer vklesano ime in letnica
                     rojstva, a njegov grob je neznano kje. </p>
                  <p>Janez Zevnik se je rodil 18. 5. 1895 in je bil edini sin bolehnega očeta, ki je
                     imel žago ob potoku Jesenica, ki priteče izpod Karavank in se v ozki strugi
                     spusti v dolino in izlije v Savo. Streljaj niže ob potoku mu je ropotal tudi
                     mlin. Zaradi bolezni ni bil kos delu na žagi in mlinu ter se je sčasoma
                     zadolžil. Po njegovi smrti je žena oboje prodala podjetnemu in sposobnemu
                     Andreju Čuferju. Ta je ob žagi zgradil imenitno mizarsko delavnico in s svojimi
                     izdelki zaslovel daleč naokoli, seveda samo do konca vojne. Vdova je z denarjem
                     poravnala dolgove in kupila zase in za sina skromno hišico malo nižje od žage
                     pod hribom Žerjavec. Pred tristo in dvesto leti pa še kasneje so pod tem hribom
                     stale hiše furmanov, ki so vozili v jeseniško tovarno železovo rudo iz Savskih
                     jam pod Golico. </p>
                  <p>Janez je tako odraščal na robu gozda pod Karavankami. V šolo je hodil pol ure
                     hoda, ker je bila na spodnjem koncu Jesenic v bližini tedanje glavne tovarniške
                     pisarne. Dobro se je učil, se naučil nemščine, a poklica se ni mogel izučiti,
                     ker je bilo treba čim prej zaslužiti denar. Delal je kot žebljar v tovarni.
                     Leta 1923 se je poročil z Marijo roj. Markizeti. Njun prvi otrok je bila hčerka
                     Ida (1924), osem let kasneje se jima je rodil še sin (19. 9. 1932),
                     pripovedovalec današnje zgodbe, ki so ga po očetu krstili za Janeza, za domače
                     je bil Janko. Delo žebljarja je bilo zaradi bolezni za očeta vedno bolj
                     naporno, zato so ga premestili za vratarja na glavni vhod tovarne.</p>
                  <p>Že nekajkrat smo v Zavezi lahko prebrali, da so bili večinoma delavci in
                     uslužbenci tovarne tisti, ki so pred vojno skrbeli za kulturo in prosveto na
                     Jesenicah, ki zato niso bile znane samo po tovarni. Mladina in že malo starejši
                     so telovadili pri Orlu ali Sokolu, prepevali v različnih zborih ali razkazovali
                     svoje igralske sposobnosti na odru Krekovega doma. Janko se spominja, da ga je
                     oče jemal s seboj na telovadne in pevske prireditve na telovadišče pod
                     Mežakljo, kjer je danes športna dvorana. </p>
                  <p>»V najlepšem spominu so mi ostali trenutki, ko sem opazoval ata, kako se je
                     učil gledališke vloge,« mi je z vidnim veseljem pripovedoval sin Janko. »Bil je
                     igralec komičnih vlog. Ničkolikokrat so ga ljudje spraševali, kdaj bo spet
                     igral v kakšni igri ali opereti, da se bodo nasmejali. Da je imel mir pred
                     mano, sem moral sesti na zaboj za premog pri štedilniku. Dal mi je otroške
                     slikanice, spominjam se knjižice Kralj Honolulu in pripovedk Čebelice, on pa je
                     začel hoditi gor in dol po kuhinji, glasno govoril besedilo vloge, zraven pa je
                     z mimiko in gestami igral, kot da bi bil že na odru. To me je bolj zabavalo kot
                     vse slikanice. Sestra je bila osem let starejša od mene in se z menoj ni
                     igrala, smo se pa med seboj dobro razumeli. Izučila se je za trgovsko pomočnico
                     in ata ji je pred vojno kupil kolo. Ko se je že zelo mlada odločala za poroko,
                     se spominjam, da ji je ata povedal pomisleke zaradi ženina in kasneje, ko je
                     bila poročena, se je izkazalo, kako prav je imel. Nič ni mogel pomagati, a
                     videl sem, da ga je bolelo. </p>
                  <p>V lepem spominu imam nedelje. Vsako nedelja sva šla k maši, po maši pa je ata
                     zavil v gostilno zraven Čuferjeve trgovine in spil malo pivo. Meni je naročil
                     šumečo pijačo, pravili smo ji 'krahrle'. S prstom sem pritisnil na zamašek in
                     že je brizgnila ven pena in tekočina.</p>
                  <p>Ata je bil dober in skrben gospodar. Hiša je bila stara in vedno je bilo treba
                     kaj obnoviti. Naredil je nova in večja okna. Njivo smo imeli v najemu in vsako
                     leto vzredili prašička, koza nas je oskrbela z mlekom. Atova posebna ljubezen
                     so bile njegove čebele. Imel je osem 'kranjičev' in devet 'žnidaršičev'. Tako
                     sem ga slišal praviti in ga vedno opazoval pri delu. </p>
                  <p>Njegov dober prijatelj je bil Langusov Jože (oče nekdanjega smučarskega
                     skakalca). Z atom sta imela posebno veselje, da sta prežala za lisicami, ki so
                     v jesenskih večerih prihajale iz gozda v bližino hiše. Gotovo se mu ni
                     posrečilo nobene ustreliti, saj bi se sicer spominjal. </p>
                  <figure>
                     <graphic url="slike_z_79/z_79_15.png"/>
                     <head>Oče Janez Zevnik</head>
                  </figure>
                  <p>Med vojno se tej navadi nista odrekla. Ata je bil preveč naiven in
                     nepremišljen, da bi zaslutil nevarnost, ne pred lisicami, ampak pred gošarji in
                     njihovimi terenskimi obveščevalci. V bregu tik nad našo hišo je stanovala
                     Koširjeva Ivanka, Trudnova po domače. Pri njih je bila 'javka'. Partizani so se
                     skrivali v Planini pod Golico in tam imeli svoje postojanke, prav tako na
                     Mežaklji, na drugi strani doline. Razumljivo, da atovo prežanje za lisicami
                     Koširjevi ni bilo po volji, prav tako ne tistim, ki so hodili v hišo na javko.
                     Ata pa se zanje sploh ni menil in zato mu niti na misel ni prišlo, da njegovo
                     prežanje na lisice postaja zanj vedno bolj nevarno. Verjetno ga niti nihče ni
                     opozoril na to nevarnost. Vse kaže, da se je v Trudnovi hiši 'skuhala' obtožba,
                     da ata vohuni za partizani, ki prihajajo v hišo na javko in jih izdaja. </p>
                  <p>Ata za vso to 'konspirativno' dejavnost v hiši sosede ni vedel. Še naprej so ga
                     zanimale samo lisice, dokler nekega jesenskega večera 1944. ne zaslišimo
                     udarcev po vratih. Ata se je po deseti uri zvečer vrnil s popoldanskega dela in
                     sedel za mizo večerjat. Mama je šla odpirat in pred ata stopita dva oborožena
                     partizana v civilu. Enega nisem poznal, bil je majhne postave, črnolas in
                     zlobnega pogleda. Šele kasneje sem zvedel, da je bil Kosterov Janez, Drugi pa
                     je bil Gašperin Tone iz naše soseščine, mizar pri Andreju Čuferju in pravili
                     so, da je kradel iz njegove delavnice, ko so mu jo podržavili. 'Zevnik,
                     aretiran si,' reče črnolasi in se vstopi pred ata. 'Kaj si lahko z mano
                     pomagate? Star sem že devetinštirideset let. Bolan sem, čakam na operacijo
                     golše,' jim je zbegan ves iz sebe pojasnjeval. Črnolasi sname nemško
                     brzostrelko z rame in jo naperi v ata. 'Če ne greš z nami, boš ostal tukaj',
                     zagrozi. Vsi trije smo že jokali. Bili smo čisto nemočni. Dvanajst let sem imel
                     in takrat sem prvič spoznal krutost in sovraštvo partizanov, ki so mi odpeljali
                     ata. Mama mu je dala v nahrbtnik nekaj kruha in perila. Kam so ga odpeljali,
                     nisva nikoli zvedela. Morda proti Sv. Križu (danes Planina pod Golico) ali v
                     Plavške Rovte. </p>
                  <p>Mama je morala takoj zjutraj javiti na policijo, da so ata odpeljali. Med potjo
                     jo je srečala Koširjeva: 'Kam pa greš?' – 'Javit na policijo, da so partizani
                     sinoči vzeli moža.' – 'Česa mi ne poveš? Pa so ga res vzeli?' je radovedno
                     spraševala Koširjeva. Mami pa še na misel ni prišlo, da je Koširjeva o tem že
                     obveščena in se je hotela samo prepričati, če je njenim prijateljem gošarjem
                     'akcija' uspela. </p>
                  <p>Za naju z mamo se je pričelo strašno obdobje negotovosti, bojazni in skrbi.
                     Mama je spraševala znane in neznane ljudi, če bi kdo kaj vedel o atu. Vse do
                     konca vojne. Povsod se je slavila zmaga, midva z mamo sva tako željno
                     pričakovala ata, a ga ni in ni bilo. Ljudje so se nama vsi po vrsti lagali,
                     tudi sosedi, kje da je. Eni so pravili, da je v ruskem ujetništvu. Mamin znanec
                     Pretnar iz Poljan je povedal le to, da sta bila z atom skupaj v delavskem
                     bataljonu na Primorskem. Ko sem ga čez leta sam spraševal, kaj ve o atu, mi je
                     vedno le odgovarjal: ‘Niso časi za to, da bi ti lahko vse povedal!’</p>
                  <p>Z mamo sva bridko občutila, da so prišli drugačni časi. Denarja ni bilo, mama
                     se je lotila šivanja spodnjega perila, da je zaslužila kakšen dinar. Na srečo
                     je pred vojno obiskovala šiviljski tečaj v Krekovi gospodinjski šoli in se
                     naučila šivanja. Živilskih kart nisva imela. Tista ženska, ki je aprila 1941 z
                     zastavami slovesno pričakala Nemce na Kopavniku pred Hrušico, je po vojni
                     delila karte. Ko je zanje zaprosila mama, ji je ta ženska, Jelovčanova,
                     zabrusila: 'Mici, ti pa kart ne moreš dobiti. Saj rediš doma pujska.' </p>
                  <p>V šoli prave volje za učenje nisem imel. Ne vem točno, v kateri razred sem
                     hodil, ko je bila moja sošolka Robičeva Anica, po domače Žvagnova izpod
                     Mežaklje. Vedeli smo, da njihova družina ni bila kaj prida, vsi so bili med
                     seboj skregani. In vsi delomrzneži, prav vse pri njih, njiva in hlev sta bila
                     zanemarjena. Za kurjavo so posekali kar sadno drevo, če drugega ni bilo pri
                     roki. Pa mi nekoč Anica povsem prostodušno pove, da je bil med vojno njen brat
                     Franc v gmajni na Mežaklji (kar je pomenilo da je bil tam pri partizanih) in da
                     je on – likvidiral mojega očeta. To je sama slišala, ko je brat nekoč
                     nepričakovano prišel domov, in ga je ata spraševal o dogodkih v gmajni. Pa mu
                     sin prostodušno odgovori: 'Dal sem likvidirati domačina.' – 'Koga pa?' –
                     'Zevnika.' Ata se je razjezil in je sina nagnal nazaj na Mežakljo. 'Doma nimaš
                     kaj iskati, če delaš take lumparije v gmajni.' Francova priletna teta je še
                     nekaj časa po vojni hodila po Jesenicah z dolgo pištolo za pasom. </p>
                  <figure>
                     <graphic url="slike_z_79/z_79_16.png"/>
                     <head>Mama Marija Zevnik, rojena Markizeti</head>
                  </figure>
                  <p>Do konca pretresen in zgrožen sem prišel iz šole. Doma sem vse povedal mami.
                     Skupna bolečina naju je še bolj zbližala in še bolj sva se zaprla vase. Najin
                     tihi dogovor je bil, da 'tega' ne bova nikomur povedala. Še bolj sva se čutila
                     ogrožena in še bolj naju je bilo strah. Šele zdaj sva opustila upanje, da bi se
                     ata kdaj vrnil. Vedno bolj grenko sem občutil, kaj pomeni biti sirota brez
                     očeta. Že ko sem hodil v nižjo gimnazijo, sem med počitnicami iz vagonov
                     razkladal koks, da sem zaslužil kakšen dinar. Nabiral sem gobe in jih prodajal.
                     Poleti sem na Jeseniški planini pomagal pastirju pasti krave. Poznal je planine
                     in vedel je, kje je dobra paša. Večkrat sva jih nagnala prav na Rožco in še
                     preko, saj so naju graničarji poznali in naju niso preganjali. Moje otroštvo in
                     mladost nista poznala ne igre in ne zabave, ampak samo delo.</p>
                  <p>Moral sem priti čim hitreje do zaposlitve, zato sem se po nižji gimnaziji
                     vpisal na Metalurško šolo. Direktor je bil fotograf Slavko Smolej. Ves čas so
                     nam govorili, da bomo imeli boljši učenci prednost pri izbiri poklica. Vajen
                     sem bil delati, zato sem bil med najboljšimi. Po delovni praksi smo najboljši
                     dobili 'zastavico', priznanje za pridno delo. Zato bi si lahko izbral poklic,
                     za katerega bi se želel izšolati, a so me dali v oddelek za topilca pri plavžu.
                     Bili smo štirje in delo je bilo zelo težko in nevarno. Takrat sem imel kakih
                     šestnajst let. Že od vsega začetka sem si želel biti električar, zato sem se
                     šolal tudi na oddelku za električarje, saj smo na šoli imeli zelo veliko
                     različnih vrst prakse. Naporno delo sem opravljal tudi v kamnolomu in tam vrtal
                     skale, da so jih lahko minirali. Spoznal sem delo v apnenici, kjer se je žgalo
                     apno in tudi tu ni bilo lahko. Zatem so me premestili v obrat rudarno, kjer se
                     je hranila ruda, ko je prišla iz pražarne. Vedno bolj mi je postajalo jasno, da
                     me izkoriščajo in da opravljam najtežja dela. Nikoli mi niso ponudili prakse za
                     električarja. Spoznal sem, da so pozabili na obljubo, da bom lahko sam izbral
                     poklic. Moja velika želja, da bi se lahko izučil za električarja, je ostala
                     neizpolnjena. Ko bi moral začeti tretji letnik, sem začutil odpor do šole in
                     prestanih krivic. Ostal sem doma. Mama je zelo trpela in me pregovarjala, naj
                     potrpim do konca šole. Bil sem brez volje, bolelo me je, da so mi v obraz
                     lagali. </p>
                  <p>Morda je mama posredovala v šoli, ker me je direktor Smolej poklical na
                     zagovor. 'Tovariš ravnatelj,' sem mu povedal brez obotavljanja, 'obljubili ste
                     mi, da bom lahko izbral šolanje za poklic električarja in se izšolal, če bom
                     imel zastavico za pridnost. Saj veste, da želim postati električar.' Naenkrat
                     je postal zelo velikodušen: 'Janko, zapomni si: prišel bo čas, ko bosta v
                     jeseniški železarni plavž in martinovka obratovali na elektriko. In ti boš
                     lahko tam električar.' Že takrat sem vedel, da tega ne bom dočakal. In tudi
                     nihče drug ni, ker je železarna prej propadla. </p>
                  <p>Končno so me le zaposlili v elektrodelavnici. Tam so me ponovno čakale hude
                     preizkušnje, pa ne zaradi dela, ampak zaradi preddelavca Pavla Pogačnika, ki je
                     bil pijanček. Ničesar me ni naučil, nasprotno, namesto njega sem moral
                     postoriti marsikaj. Bil sem v marsičem nepoučen in predvsem neizkušen.
                     Velikokrat me je elektrika tako stresla, da je pravi čudež, da me ni ubila.
                     Nekoč me je čakalo popravilo stružnice. Pred tem sem moral na žerjavu popraviti
                     luč. Ko sem se vrnil nazaj v delavnico, sem se lotil stružnice. Kako bom kos
                     temu delu? Do takrat še nikoli nisem imel opravka s stružnico in nihče mi ni
                     povedal, kako naj se lotim popravila. Pogačnik pa je ležal pijan pred
                     razdelilno omarico. Kaj sem hotel? Lotil sem se stružnice in uspelo mi je, da
                     sem jo popravil. Vsi so se čudili in to povedali Pogačniku, ko je prišel k
                     sebi. Seveda pa ni vedno šlo gladko. Bil sem prepuščen sam sebi, lahko bi
                     rekel, da sem bil samouk. </p>
                  <p>Ko je Pogačnik videl, da sem priden in uporaben za delo, me je pričel še bolj
                     izkoriščati. Nazadnje naj bi postal 'ta šmirav' in bi moral s 'šmirom' mazati
                     stroje in pozabiti na elektrodelavnico. Takrat sem sklenil, da se v tovarno
                     nikoli več ne bom vrnil. Zdaj že pokojni delavec Ivan me je pregovarjal, naj ne
                     storim tega, ker mi bo še žal. Bil sem tako do kraja ponižan in zaradi krivic
                     tako prizadet, da sem bil prepričan, da se v tovarno ne vrnem nikoli več. In
                     dejansko se nisem. Poleg tega so se mi še vedno lagali zaradi očeta: eni so
                     govorili, da je na Primorskem, drugi, da je v ruskem ujetništvu. A takrat sem
                     za ubijalca Robiča že vedel in – molčal.</p>
                  <figure>
                     <graphic url="slike_z_79/z_79_17.png"/>
                     <head>Šiviljski tečaj Krekove gospodinjske šole – Druga z desne v prvi vrsti
                        Marija, bodoča žena Janeza Zevnika</head>
                  </figure>
                  <p>Zaposlil sem se na Čuferjevi žagi, ki je bila takrat že podržavljena. Več
                     mesecev sem delal, da sem lahko šel v Ljubljano in naredil izpite za
                     električarja. Ko sem v železarni ponosen pokazal potrdila o opravljenih
                     izpitih, se je mojster elektrodelavnice začudil in me pohvalil: 'Vedno sem
                     verjel v tebe, ker si priden.' Takrat mi je tudi zaupal, da je bil največji
                     krivec za moja poniževanja pijanec in vodja mehanične delavnice Pavel Pogačnik.
                     Končno sem se lahko zaposlil v stroki, ki sem jo vedno imel rad: napeljeval sem
                     elektriko po stanovanjskih blokih, bil elektroinštalater za transformatorje in
                     visoko napetost. </p>
                  <p>Misel na umorjenega ata me je v tem obdobju boleče spremljala. Marsikaj bi mi
                     bilo prizanešeno, če bi bil ata živ. Tako pa nisem imel v težkih časih
                     odraščanja in šolanja nikogar, ki bi bil ob meni, mi svetoval in me hrabril.
                     Morda sem prav zato postal tako uporniški, a hkrati odločen doseči to, kar sem
                     hotel.</p>
                  <figure>
                     <graphic url="slike_z_79/z_79_18.png"/>
                     <head>Zevnikova družina, Janko z lovskim klobučkom</head>
                  </figure>
                  <p>Prav tako me nikoli ni zapustila misel na Franca Robiča, ubijalca mojega očeta.
                     Srečeval sem ga, a vedno le bežno. Opazil sem, da se me izogiba. To me je
                     prepričalo, da je resnično on ubijalec. Takrat nisem mislil na odpuščanje,
                     zakaj pa, saj se mi ni nikoli približal in mi priznal krivdo. Mislil sem samo
                     še na maščevanje. Z njegovim najmlajšim bratom pa sva se kar dobro razumela,
                     skupaj sva hodila lovit jazbece. Lovsko 'žilico' sem podedoval po atu.</p>
                  <p>Po vojni se je razvedelo, da je v mlaki med Savo in železnico polno orožja, ki
                     so ga vanjo zmetali Nemci, ko so se umikali. Ko sem to zvedel in videl nekatere
                     fante, da ga iščejo, sem v mlaki še jaz poiskal pištolo in jo pobral, pa še
                     nekaj nabojev. Takrat sem hodil še v nižjo gimnazijo. Pištolo z naboji sem
                     skril v drvarnico in jo vsa leta skrbno hranil. Od takrat nisem imel miru,
                     misel na maščevanje me je vedno bolj preganjala. Sčasoma je v meni dozorela
                     odločitev, da ustrelim Robiča, ubijalca mojega ata. </p>
                  <p>Izbral sem si dan ... Vedel sem, da ima tisti dan dopoldanski 'šiht'. Okoli pol
                     tretje se bo vračal domov. Najbolj prikladno mesto bo Žvagnov most. Takrat, ko
                     pride na most, sprožim vanj. Nasproti mostu sem se skril za grmovje, stiskal v
                     rokah pištolo in čakal. Od razburjenja sem se ves tresel. Iz mene so izbruhnila
                     vsa čustva, ki sem jih dolga leta mukoma v sebi zadrževal. Ata sem imel vedno
                     pred očmi, še danes ga imam. Že se je Robič bližal mostu, namerim in sprožim.
                     Enkrat ... nič, še enkrat ... spet nič. Robič je mirno šel mimo. Prepozno je bilo,
                     da bi poskusil še s tretjim in četrtim nabojem. Od dolgega ležanja v drvarnici
                     so vsi zarjaveli.</p>
                  <p>Pridem domov. Bil sem tako iz sebe, bled in prepaden, da je mama takoj videla,
                     da je z mano nekaj narobe. 'Kaj pa je s tabo?' me je spraševala, ker nisem
                     mogel takoj povedati. 'Kaj se je zgodilo?' Videl sem, da je zdaj tudi ona
                     prestrašena. Nenadoma me je zlomilo in sem ji vse priznal. Zdaj se je sesula
                     ona. 'Janko, Janko, nikoli več ne stori tega! Zapomni si, nikoli! Ne maži svoje
                     duše z umazano krvjo!' Še danes slišim te njene besede. In zapomnil sem si jih
                     vse življenje. Nikoli več nisem vzel pištole v roke. Toda nisem je odvrgel, še
                     naprej sem jo hranil. </p>
                  <p>V mladih letih sem si zelo želel družbe in prijateljev. Rad sem pel in se
                     pogovarjal z vrstniki. Zato sem se takoj pridružil mladinski organizaciji.
                     Vabila nam je pošiljala Mihaela Velikonja, žena partizana. 'Sestanke' smo imeli
                     v sobi v domu onemoglih, ki so ga pred vojno zgradili in opremili prostovoljci
                     katoliških organizacij. Dom je stal v naši soseščini in večkrat sem občudoval
                     mogočne smreke pred njim. Pod njimi so bile klopce in skoraj vsak večer, kadar
                     sem prišel v dom, je na eni od klopic sedel mladi jeseniški kaplan Tom in molil
                     brevir. Na Jesenice je prišel po vojni in vsi so ga takoj vzljubili, zlasti
                     mladina. Bil je zelo družaben, rad se je pogovarjal, vedno je bil obkrožen zdaj
                     z mladimi, zdaj s starejšimi. O svojih pogledih, tudi političnih, je odkrito
                     govoril. </p>
                  <p>Na naše sestanke so vabili mladinca Tineta Šranca, mladega tovarniškega delavca
                     in pa Jelovčana, ki je bil vojaški pilot. Takrat še nisem razumel, da so nas na
                     teh sestankih ideološko prevzgajali. V najbolj groznem spominu mi je ostalo
                     bahanje Šranca, kako je nekega večera postavil v Škofji Loki župnika na gnoj,
                     ustrelil vanj, a se je župnik zgrudil šele ob drugem strelu. Ob spominu na
                     atovo smrt sem bil ob tej pripovedi čisto šokiran, zgrožen, strt od žalosti in
                     prestrašen. Ali Šranc morda ni vedel, da je Robič ustrelil mojega ata? Če pa je
                     vedel ali pripovedoval o tem srhljivem dogodku zato, da bi jaz sprevidel, da je
                     bil tudi moj ata 'reakcionar' in sovražnik ljudstva? </p>
                  <p>Prav tako se dobro spominjam večera, ko pridem pred dom, a na klopci pod
                     smrekami ni bilo Toma kot tolikokrat prej. Tudi Šranca ni bilo na 'sestanek'.
                     In tudi naslednje dneve Toma ni bilo več. Potem se je začelo govoriti, da je
                     Šranc in še nekdo skupaj z njim, zvabil Toma, da skupaj odidejo na Planino pod
                     Golico, ne vam pod kakšno pretvezo. Na bližnjici, ki je vodila skozi gozd, je
                     Šranc ustrelil mladega kaplana v tilnik, truplo zavlekel v plitko jamo pod
                     grmovje in prekril z vejami, tako da so ga ljudje kmalu našli. Ata Markeš, ki
                     se ni bal nikogar, čeprav je ob koncu vojne že umiral v komunističnem zaporu v
                     Begunjah, ga je pokopal na jeseniškem pokopališču. Ljudje so kasneje na smreko
                     v bližini kraja, kjer so ga našli, pritrdili preprost lesen križ. </p>
                  <p>Ko sem bil že poročen s Kati roj. Kutnjak, ki je bila po poklicu medicinska
                     sestra, sem moral tri leta služit denar v Nemčiji, da sva z ženo lahko začela
                     zidati hišo na kraju, kjer je stala stara očetova hiša. V temelje nove hiše sem
                     zabetoniral – pištolo. Morda nenavadna domislica? Toda nič slučajna. S tem sem
                     hotel atu dokazati, da moja moč ni v pištoli, ampak se bo kazala v lepi, novi
                     hiši. Atov prijatelj, velik poštenjakar in pokončen mož, me je nagovoril, da
                     sem jo naredil še malo višjo kot sem nameraval. Mislil sem si: Naj se še na
                     zunaj vidi, da sem ostal pokončen, da me niso strli, ne, niso mi vzeli moči,
                     poguma in volje do življenje. Nisem klonil pred njimi! In prav ti so me
                     spraševali: 'Zakaj pa gradiš tako veliko hišo?' Mislil sem si: Ali mar ne
                     veste? Naj se še na zunaj vidi, da me niste uničili! Pridnosti, delavnosti in
                     vztrajnosti mi niste mogli vzeti, nasprotno, samo s pridnim delom svojih rok
                     sem prišel do poklica in zaposlitve in končno do nove hiše na mestu, kjer je
                     stala moja rodna in bila moj dom. </p>
                  <p>Med zidanjem sem se zaposlil v elektrodelavnici na Bledu, zatem pa na Gradisu
                     na Jesenicah. Takrat so načrtovali, da očistijo Blejsko jezero tako, da vanj
                     speljejo Radovno. Od Grabč so skopali podzemni rov za cev po kateri naj bi
                     pritekala Radovna v jezero. Skupaj s sodelavcem Milanom Melincem iz Hrušice sva
                     dalj časa hodila ne delo v Grabče. Ko je nekega jutra odpovedala v rovu
                     elektrika, so me poklicali, naj z Milanom takoj prideva. Vedel sem, da se
                     vsakič na poti iz Hrušice ustavi na Jesenicah in v gostilni Pošta spije šilce
                     žganja. To jutro sem ga šel čakat na Pošto, da ga čim prej odpeljem v Grabče.
                     Vedel sem, da bo ob šestih zjutraj že pri 'šanku'. Res ga najdem tam, mu povem,
                     da morava takoj v Grabče in spijem še sam pivo. Medtem so pričeli prihajati na
                     Pošto tovarniški delavci, ki so se vračali z nočnega 'šihta'. </p>
                  <p>Nenadoma zaslišim za seboj osoren glas: 'Taki se mi morajo umakniti!' In takoj
                     nato začutim, da naju z Milanom ta moški s komolci odriva. Jezno se obrnem in
                     zagledam pred seboj – Franca Robiča. Morilca mojega ata! Bil sem dosti mlajši
                     od njega, močan in mišičast. Zavedal sem se svoje moči in spet so vzkipela v
                     meni vsa dolgo let potlačena čustva. Roka se mi je dvignila kar sama od sebe in
                     tako sem ga usekal, da se je zvrnil po tleh in se znašel pod mizo. Videl sem,
                     da krvavi iz nosa in ust. Nič se nisem ustrašil. Če bi se pobral, bi ga usekal
                     še enkrat z enako močjo. Milan me je vlekel ven iz gostilne, meni pa se ni
                     nikamor mudilo. Robič se je pobral, stopim predenj in kričim vanj: 'Franck,
                     polno gostilno prič imaš. Takoj me greš lahko prijavit na policijo. In še povej
                     jim, zakaj sem te usekal.' Nič ni rekel, brez besed je odšel. Ni me šel
                     prijavit na policijo. Čez nekako tri mesece je skočil pod vlak. Takrat sem z
                     žalostjo spoznal, da nisem bil žrtev vojne samo jaz.</p>
                  <figure>
                     <graphic url="slike_z_79/z_79_19.png"/>
                     <head>Zevnikova domačija</head>
                  </figure>
                  <p>Življenjske okoliščine so nanesle, da sem se srečal tudi s Kosterovim Janezom.
                     Zapomnil sem si ga od večera, ko je prišel aretirat ata in ga za vedno odpeljal
                     z našega doma. On mene ni poznal. Nekajkrat sva se srečala na Pokljuki, kamor
                     je hodil v najeto počitniško hišico in sva se mimogrede videvala. Bil je že
                     star in betežen. Vselej se je hvalil, kako je po Pokljuki 'partizanil' in bil
                     eden najpomembnejših partizanov v vsem okrožju. Pa mi je enkrat prekipelo: 'Ali
                     ste tudi takrat partizanili po Pokljuki, ko ste iz taborišča na Jesenicah pod
                     Mežakljo odpeljali 'v partizane' francoske vojne ujetnike? In jih pobili? Pa
                     takrat, ko ste iz svinjaka v domu onemoglih pokradli prašiče?' Nekaj je momljal
                     in se izmikal. Pa je iz mene še planilo: 'Si poznal morda kakšnega Zevnika?
                     Janeza Zevnika?' Onemel je in me gledal brez besed. 'Ali mi nimaš o mojem atu
                     ničesar povedati? Pa se tako širokoustiš s svojo 'partizanščino'?' Imel je
                     parkinsonovo bolezen in opazil sem, da so se mu pričele roke in usta še bolj
                     tresti. Srce mi ni dalo, da bi ga še kaj spraševal. </p>
                  <p>Kaj je prinesla Janku Zevniku slovenska pomlad po letu 1990? Takrat je bil že
                     oče dveh odraslih hčera, ki sta mu podarili vnuke in je ob njih podoživljal
                     svoje srečno otroštvo. Kot večina vojnih sirot in vdov je tudi on želel dobiti
                     očetov mrliški list. O njem je še vedno vedel le to, da so ga 'likvidirali'
                     kmalu potem, ko so ga po aretaciji jeseni 1944 odpeljali na Primorsko v
                     delavsko-kazenski bataljon, in da so ga novembra istega leta likvidirali. Mami
                     je to kasneje zaupal njen znanec Pretnar. Ko je končno sin Janko dobil izpisek
                     iz matične knjige umrlih, je na njem pisalo: Kraj smrti: neznano. 01. 01. 1945.
                     je dan, ki ga pogrešani ni preživel. Vpisano na podlagi odločbe Okrajnega
                     sodišča na Jesenicah št. I Sp/458/47–4 z dne 02. 05. 1947, s katero je bil
                     imenovani proglašen za mrtvega. Sledi pripis: V partizane odšel 23. 3. 1944. v
                     Delavski bataljon na Primorsko. Likvidiran po NOV.</p>
                  <p>Sramotno je, da sodišča pošiljajo prizadetim svojcem pobitih tako žaljive,
                     lažnive in nespoštljive izpiske iz matične knjige umrlih. To je očiten dokaz,
                     da na sodiščih še vedno vlada revolucionarno pravo. Še vedno! Po dvajsetih
                     letih samostojne slovenske države, ki naj bi vsem žrtvam vojne delila pravico
                     do groba. </p>
                  <figure>
                     <graphic url="slike_z_79/z_79_20.png"/>
                     <head>Mladi Janko Zevnik z nevesto Kati</head>
                  </figure>
               </div>
            </div>
            <div type="div2">
               <head>Obisk v Bezuljaku in Topolu</head>
               <docAuthor>Ivanka Kozlevčar</docAuthor>
               <div type="div3">
                  <p>To jesen mi je gospa, ki je otroštvo in mladost preživela v Bezuljaku, poslala
                     slike s svoje zlate poroke in zraven je priložila še molitev V čast sveti
                     Družini. Molitev zna in jo tudi moli od svojega otroštva, saj so jo na Menišiji
                     redno molili po vseh družinah, ki so se posvetile Jezusovemu in Marijinemu
                     srcu. Želela je, da jo molijo tudi ob njeni zlati poroki pri maši. </p>
                  <p>Ta molitev se glasi:</p>
                  <p>O preljubeznivi Jezus, ki si na zemlji izvoljeno Družino posvetil z
                     neizrekljivimi čednostmi in zgledi svojega domačega življenja, ozri se milostno
                     na to našo družino, ki, kleče pred teboj, prosi tvoje milosti.</p>
                  <p>Spomni se, da je ta družina tvoja, ker se je tebi posebno posvetila in
                     darovala. Varuj jo milostno, reši jo nevarnosti, pridi ji na pomoč, da v
                     posnemanju tvoje svete Družine ostane stanovitna, tako da ti bo na zemlji
                     zvesto služila in te ljubila, potem pa v nebesih večno hvalila.</p>
                  <p>O Marija, presladka Mati, prosimo te, varuj nas, ki trdno zaupamo, da bo tvoj
                     edinorojeni Sin uslišal tvoje prošnje.</p>
                  <p>In tudi ti, častitljivi očak sveti Jožef, pridi nam na pomoč s svojim mogočnim
                     varstvom in izroči naše prošnje po Mariji Jezusu.</p>
                  <p>Jezus, Marija, Jožef, razsvetljujte nas, pomagajte nam, rešite nas!</p>
                  <p>Jezus, Marija, Jožef, pridite nam na pomoč v naši zadnji uri!</p>
                  <p>Jezus, Marija, Jožef, v vaše roke izročamo naše uboge duše!</p>
                  <p>Zraven je pripisala: »To molitev je z vso gorečnostjo molil oče misijonarja
                     Petra Opeka, ko je junija leta 1945 bežal z morišča na Hrastniškem hribu.
                     Prepričan je bil, da mu je prav molitev pomagala, da se je rešil. To je
                     povedal, ko je po letu 1991 (op. p. oktobra 1992, prim. Tine Velikonja, Stari
                     Hrastnik, Zaveza, št. 46) prišel iz Argentine na obisk v domače kraje.«</p>
                  <p>Ta pripis je povzročil, da sem začela razmišljati o ljudeh, ki so v to molitev
                     tako zelo zaupali. V pogovoru mi je gospa povedala, da je bil Lojze Opeka, doma
                     iz Topola pri Begunjah, zvezan skupaj z Jožetom Turšičem, po domače Kocjanovim
                     (roj. 1905 v Bezuljaku, št. 20), ko so gnali domobrance na morišče na Stari
                     Hrastnik. Sotrpina Jožeta Turšiča omenja tudi Lojze Opeka v citiranem
                     Velikonjevem članku. Jože Turšič je bil v Bezuljaku gospejin neposredni sosed,
                     še zdaj pa je gospa v stikih z njegovo sestro Ano, por. Korenč (roj. 1920),
                     živečo v Logatcu, in hčerjo Minko, por. Križaj, stanujočo v Postojni. Omogočila
                     mi je srečanje z obema in ogled doma Turšičevih in Opekovih. </p>
                  <figure>
                     <graphic url="slike_z_79/z_79_21.png"/>
                     <head>Frančiška Turšič, rojena Žnidar</head>
                  </figure>
                  <p>Turšičeva, po domače Kocjanova, domačija v Bezuljaku je bila manjša. Oče, ki je
                     bil tudi tesač, je še pred prvo svetovno vojno šel v Ameriko, da bi si malo
                     opomogli. Pred odhodom v Ameriko je imel dva otroka: Jožeta (roj. 1905) in
                     Marijo (roj. 1907). Po prvi svetovni vojni se je vrnil in rodili sta se mu še
                     hčeri Ana (roj. 1920) in Frančiška (roj. 1923). Imel pa je smolo, da je ob
                     zamenjavi avstroogrske valute v jugoslovansko (štiri proti ena) izgubil velik
                     del zaslužka. Živeli so skromno in delavno kot večina drugih na meniševski
                     planoti. Kocjanovi so si pomagali tudi s tem, da so obdelovali Mežnarjevo
                     domačijo, last maminega brata, ki je živel v Ameriki. Dekleta so sodelovala v
                     cerkvenem in kulturnem življenju v Begunjah. Ana se spominja učiteljice Anice
                     Drobničeve, ki je bila duša vsega, pa tudi tega, da so molili molitvico k sveti
                     Družini. Ob birmi 1943. leta, še pred kapitulacijo Italije, je bila Ana
                     izbrana, da je nagovorila škofa Rožmana. Bila je bistro in lepo dekle, ki se je
                     priučila za šiviljo. Nagovor škofa ob birmi so ji šteli v tak prestopek, da so
                     jo partizani nameravali likvidirati. Neke nedelje, že po kapitulaciji Italije,
                     jo je dohitel terenec, ko je šla od maše, in za njo zašepetal, naj se umakne,
                     ker so sklenili, da jo bodo ubili. Zabičal ji je, da ga ne sme izdati, ker bi
                     lahko ubili njega. Takoj se je umaknila na Rakek, potem pa šla služit v
                     Ljubljano in preživela vojno in povojno morijo. Že starejša se je poročila s
                     kovačem Korenčem iz Logatca in kmalu ovdovela. Ostal ji je sin, pri katerem
                     živi.</p>
                  <p>Vojna je v Bezuljaku marsikaj spremenila. Sprva so Meniševci z odporom
                     soglašali, kmalu pa so začeli v njem prepoznavati revolucijo. Stane Okoliš v
                     knjigi Žrtve druge svetovne vojne na ožjem Notranjskem pravi, da so na
                     odločitve ljudi vplivali nazorska in politična opredelitev, revolucionarni
                     značaj gibanja, pritisk na žagarske in druge dejavnosti, ki so jih partizani s
                     sabotažami onemogočali, in politično motivirani oboroženi napadi partizanov na
                     italijanske vojake, pri katerih jim je šlo zlasti za politični učinek in ne
                     toliko za vojaški uspeh, pri čemer pa je veliko trpelo civilno prebivalstvo,
                     kar se vidi tudi iz njegovega prikaza števila žrtev do novembra 1943. Prvi
                     partizanski napad je bil na Lož 19. oktobra 1941 ob 6. uri zvečer. Italijani v
                     okoliških krajih in tudi v Bezuljaku so bili v stanju pripravljenosti. Po
                     polnoči napada niso več pričakovali. Ob treh ponoči, torej že 20. okt., pa je
                     Borovniška partizanska četa napadla italijanske vojake v Bezuljaku. Ti so
                     stanovali v prazni Mežnarjevi hiši in rušili utrdbe nekdanje jugoslovanske
                     obrambne linije zaradi jekla, ki je bilo vgrajeno vanje. Razstrelivo so hranili
                     v gasilskem domu. Partizani so napadli Mežnarjevo hišo in ubili v spopadu dva
                     italijanska vojaka in stražarja pri gasilskem domu. Gasilski dom so razstrelili
                     in pri tem je zaradi razstreliva prišlo do zelo hude eksplozije, tako da so
                     popokale okenske šipe v vasi in je bilo uničenih tudi nekaj streh, sam dom pa
                     je razdejalo do skale, na kateri je stal. Italijani, prišli so tudi fašisti, so
                     polovili več moških, večinoma iz Bezuljaka, jih zasliševali in zadržali v
                     Urbanovi hiši, po domovih pa delali preiskave. Trideset so jih odpeljali v
                     Ljubljano v zapor. Zanje se je zavzel begunjski župnik. Zaradi pomanjkanja
                     dokazov so jih po šestih tednih izpustili. Takrat še niso streljali talcev ali
                     vozili ljudi v internacijo. (Prim. tudi J. Maček, Boj Meniševcev za golo
                     preživetje, Zaveza, št. 68.) Po tem napadu so se italijanski vojaki iz Menišije
                     umaknili v Cerknico. Tako so bili ljudje brez vsake zaščite in prepuščeni
                     partizanom. Decembra 1941 je neki partizan ustrelil dijaka Marjana Pregeljca,
                     ki je imel brata duhovnika. Maja 1942 so partizani ubili Mira Koširja iz
                     Bezuljaka, v začetku junija pa so pobili pri Krimski jami 12 rešencev z vlaka
                     internirancev, ki so ga napadli pri Verdu. V drugi polovici julija istega leta
                     so pobili nekaj deklet iz širšega območja pri Krimski jami, češ da so izdajale.
                     Med italijansko ofenzivo, poleti 1942, pa je prišlo tudi do hudih okupatorskih
                     represalij, npr. do poboja dvajsetih otavskih moških pri Stražišču,
                     enainpetdesetih mož pri Sv. Vidu, do požiga Kožljeka. Temu so sledile še
                     partizanske likvidacije, npr. poboj dveh Hitijevih fantov v Begunjah, kar je
                     ljudi spravilo v tak obup, da so se javili za prostovoljno internacijo, nato pa
                     sprejeli od Italijanov orožje za samoobrambo. (Prim. še Stane Okoliš, Ali se ne
                     bi smeli upreti, Zaveza, št. 26.) Tako so nastale vaške straže po vaseh na
                     Menišiji.</p>
                  <figure>
                     <graphic url="slike_z_79/z_79_22.png"/>
                     <head>Jože Turšič (1905–1945)</head>
                  </figure>
                  <p>Po italijanski kapitulaciji so se vaške straže na Menišiji deloma umaknile ali
                     predale. Najhuje je bilo v Begunjah. Po padcu te postojanke vaških straž 15.
                     sept. 1943 so župnika Turka, Anico Drobničevo, trgovca Matičiča in poveljnika
                     ing. Vojska odpeljali v Kočevje, tam so jih zasliševali (odgovori so navedeni v
                     omenjenem Okoliševem članku) in na moriščih kočevskega procesa pobili. Niso pa
                     odpeljali samo teh, ampak še nekatere druge, iz Bezuljaka na primer Žnidaršiča
                     Toneta in Žnidaršiča Janeza, vendar so te pobili kar na tihem.</p>
                  <p>Jože Turšič Kocjanov se je v začetku 1942 poročil. Delal je v destilarni
                     smrekovega olja v Dolenji vasi pri Cerknici. To je bil takrat privilegij, ker
                     je imel stalni zaslužek. Bil je zelo delaven, miren in molčeč fant. Na delo je
                     hodil uro in pol peš, dokler ni zaslužil za kolo. Mišljeno je bilo, da bo
                     prevzel domačijo, ki jo je s svojim zaslužkom podpiral. Po italijanski
                     kapitulaciji je bil mobiliziran v partizansko vojsko, vendar je takoj pobegnil,
                     ker so mu ukazali, da mora nekoga ubiti. To je bilo popolnoma proti njegovi
                     naravi in nazorom. Večkrat je rekel, da kdor za meč prime, je z mečem pokončan.
                     S svojo družino (1942. leta se mu je rodila hči Minka) se je umaknil na Rakek
                     pod zaščito, kot so takrat rekli. Pridružil se je domobrancem in bil ves čas
                     kuhar na postojanki pri železniški postaji. Na Rakeku je bilo več Meniševcev,
                     med drugimi Lojze Opeka, s katerim sta bila tudi prijatelja. Z domobranci je ob
                     koncu vojne odšel v Vetrinj, bil je vrnjen in pri vsem tem preživel enake
                     tegobe, kot jih omenja v svoji pripovedi Opeka. Zgodilo pa se je, da sta šla
                     skupaj zvezana tudi na zadnjo pot na morišče. (Tine Velikonja, Stari Hrastnik,
                     Zaveza, št. 46.) Blizu morišča se je Lojzetu Opeku uspelo razvezati in
                     pobegniti, kar opisuje zelo napeto. »Padlo je povelje, da moramo vstati. Šele
                     takrat so opazili, da sem se spet razvezal. Stražarja sta me stisnila in vrgla
                     na tla, me tolkla po kolenih, jaz pa sem se jima upiral. Ker sta me trdo
                     držala, rok nista imela prostih in me nista mogla tolči po glavi. Zdržal sem,
                     snel štrike, vezi. Bil sem prost. Zaklical sem prijatelju: »Jože, skoči!« Roki
                     je imel sicer zvezani, mene pa je bil rešen. Samo stal je, kot da bi bil kamen
                     v njem ... « Tako je bil Jože Turšič umorjen na Starem Hrastniku v noči med 7. in
                     8. junijem. Verjetno ni imel dovolj moči za beg, saj že deset dni niso dobili
                     jesti, samo pili so in tudi pretepali so jih. Bil je že starejši in ni bil
                     bojevite narave. Gotovo so bili domobranci na tej poti tudi duševno uničeni in
                     osredotočeni na poslednje reči, svojo smrt in domače. Kako zelo so bili
                     uničeni, nam kaže Petkovškovo pričevanje v omenjenem Velikonjevem članku. Ta
                     pripoveduje o Opeku, ki se je po prihodu domov pred odhodom v Italijo skrival z
                     drugimi, sledeče.« Ta Lojz je prišel tak, da nismo vedeli, kaj bi počeli z
                     njim. Zdaj je družinski oče, devet otrok ima, ampak v tistem trenutku, ko je
                     bil z nami, je bil, po pravici povedano, zmešan. Ponoči, ko smo stražili, on je
                     spal, je v trenutku skočil sredi noči in začel kričati: Bežimo, bežimo, bežimo!
                     Skušali smo ga pomiriti, pa je bil čisto divji, nor.« </p>
                  <figure>
                     <graphic url="slike_z_79/z_79_23.png"/>
                     <head>Ana Turšič, poročena Korenč, in hči Jožeta Turšiča, Marija, poročena
                        Križaj, slikano oktobra 2010</head>
                  </figure>
                  <p>Turšičeva žena Frančiška, roj. Kocjančič, je ostala sama z dvema otrokoma Minko
                     in Jožkom. Sin Jožko se je rodil malo pred očetovim odhodom. Bil je bolehen
                     dojenček in je še isto poletje umrl. Mama je mrtvega dojenčka zavila in ga peš
                     nesla z Rakeka po bližnjici skozi gozd domov k Tetnim, kot se je pri njenih
                     reklo. V gozdu jo je srečala znanka in ji rekla, naj ji pokaže otroka. Mama pa
                     je odgovorila, da ji ga ne more, ker tako trdno spi. Hčerki Minki je ostalo v
                     spominu, kako je ležal na parah na maminem domu. Rekli so ji, naj ga pokropi,
                     pa ni hotela, ker se ji je zdel kot kipec. Spomni se tudi mame, ki je obupana
                     hodila po hiši zdaj v črni zdaj v rjavi obleki, ker se za dojenčkom menda ne
                     sme nositi črno. To so ji verjetno povedali kasneje. </p>
                  <p>Z Rakeka sta se vrnili v Bezuljak in živeli nekaj časa na moževem oziroma
                     očetovem domu pri Kocjanovih, nato pa na maminem pri Tetnih. Gospodinjila je
                     ostarelemu očetu in nato bratom. Ko je onemogla, je našla zavetje pri hčerki na
                     Rakeku. Dolgo je upala, da bo mož še prišel od nekod. Morda je le kje zaprt, se
                     je tolažila. Tako so si mislile tudi druge, saj si niso mogle predstavljati, da
                     bi kar vse pobili. Malo pred letom 1960 pa je šla naročit mašo za pogrešanega
                     moža in župnik ji je obzirno povedal, da ni več živ. Takrat je upanje
                     ugasnilo.</p>
                  <p>Očeta se Minka ne spominja in o njem ne ve kaj dosti, saj o njem iz strahu niso
                     govorili in tudi sama je očetovo smrt nosila kot skrivnost, za katero drugi ne
                     smejo izvedeti. Ko je šla mama na okraj prosit, da bi priporočili njeno hčer za
                     kolonijo, je povedala, da je bil njen mož domobranec. Uradnica je vrgla papirje
                     v koš in iz kolonije ni bilo nič. Ni čudno, da se je zaradi vsega tega čutila
                     zapostavljeno. Kljub težavam je prišla do poklica in s pomočjo sorodnikov
                     dobila službo pri železnici. Poročila se je in s pridnostjo sta si z možem
                     uredila dom na Rakeku. Dom njenega očeta pa je zapuščen, le občasno kdo preživi
                     kak dan v njem.</p>
                  <p>Jožetova mama Frančiška Turšič je zelo žalovala in skrbela, če je sin umrl
                     spravljen z Bogom. Te njene skrbi se Minka spominja. Take so bile tedaj
                     meniševske mame, mislile so na večno življenje otrok in imele to za
                     najpomembnejše. </p>
                  <p>O pomorjenih se ni smelo javno govoriti in tragedija je ostala bolj ali manj
                     zaklenjena v srcih ljudi. Jožetova sestra Ana je povedala, da je nekoč prišla k
                     hiši neka knjiga, ki je govorila o poboju domobrancev. Brali so jo na skrivaj,
                     samo ponoči, tako zelo so bili zastrašeni. Anin sin je pripomnil, da mama celo
                     sedaj skriva revijo Zaveza pred ljudmi. Tudi mladoletni fantje, ki so imeli to
                     srečo, da so se vrnili iz teharskega ali kakega drugega pekla, niso o tem
                     pripovedovali ali pa samo zelo zaupnim ljudem. Tisti mladoletni, ki so se
                     peljali do Rakeka in nato šli domov po bližnjici skozi gozd, namreč niso nikoli
                     videli doma. Lovec, ki je slučajno videl, kako so jih pobijali, se ni mogel
                     rešiti groze.Vso to grozo in strah in molk bomo razumeli, če upoštevamo, da je
                     na farni spominski plošči samo iz Bezuljaka 41 imen pobitih, večina ima letnico
                     1945. Kjer začneš pogovor, povsod same rane.</p>
                  <figure>
                     <graphic url="slike_z_79/z_79_24.png"/>
                     <head>Zapuščena hiša Jožeta Turšiča</head>
                  </figure>
                  <p>Obiskali smo še dom Lojzeta Opeka v Topolu, tudi ta je prazen. Novi lastniki so
                     ga kupili od zdaj že pokojnega Lojzetovega brata Franceta 1963. leta. France je
                     živel v Ljubljani, na domu pa je do tega leta še živel očetov brat Tone. Novi
                     lastniki so si zraven zgradili novo hišo in Lojzetov dom, ki je za svoje čase
                     bil kar velik, zdaj propada. Opekovi so v tej vojni veliko pretrpeli. Preseneti
                     nas, da je po vojni šla v begunstvo cela družina, saj sta bila starša že v
                     letih. Razumljiveje postane, če vemo, da so partizani družino izgnali. Na
                     Menišiji po italijanski kapitulaciji ni bilo domobranske postojanke in ljudje
                     so bili zopet prepuščeni partizanski samovolji. Lojze Opeka je pripovedoval
                     svojim otrokom, da so prišli zvečer v hišo partizani in očetu ukazali, da
                     morajo dom zapustiti, drugače jih bodo pobili. (Pričevanje hčere Bernarde por.
                     Ziherl.) Tako so se umaknili pod zaščito na Rakek in ni čudno, da je šla cela
                     družina ob koncu vojne iz strahu pred partizani na Koroško v Vetrinj. V
                     domovini je ostal le France, ki je bil v službi na železnici in je že med vojno
                     stanoval v Ljubljani. Imeli so kar štiri žrtve. (Prim. Lojze Opeka, Prva žrtev
                     na Menišiji v Begunjah, Zaveza, št. 30 in citirani Velikonjev članek.) 20. maja
                     1942 so Italijani ubili Lojzetovega brata Ivana. S Teharja so odpeljali na
                     Hrastniški hrib in ubili njegovo sestro Marijo in mater Jožefo, v Teharju samem
                     pa so po strahotnem mučenju umorili njegovega brata Antona, ki se mu pobeg ni
                     posrečil. Oče se je vrnil s Teharja tako bolan, da so morali ponj z vozom na
                     Rakek in je še isto poletje umrl. Res po čudežu se je rešil le Lojze, ki je za
                     strašno usodo svojih vedel, in ni čudno, da si je tako zelo prizadeval
                     preživeti. Z drugimi skrivači mu je uspelo priti v Italijo in od tam v
                     Argentino. V novi deželi si je ustvaril družino. Opomogel si je z delom, ki se
                     ga je doma priučil kot zidarski strežnik – maltar. V hvaležen spomin na ta
                     čudež, (Nenavadno moč, da se je v takih okoliščinah razvezal, se iztrgal dvema
                     partizanoma in trezno presojal okoliščine, najbrž lahko imenujemo tako.) za
                     katerega je med potjo na morišče, razvezovanjem in begom goreče molil molitev k
                     sv. Družini pa stoji na Madagaskarju kapela sv. Družine, in sicer v naselju,
                     kjer njegov sin, misijonar Peter, vrača najrevnejšim človeško dostojanstvo s
                     trdim delom in ljubeznijo. Lojze Opeka se je namreč v stiski, ko se je reševal,
                     zaobljubil, da bo obnovil porušeno kapelico, ki jo je videl ob poti na morišče,
                     če bo rešen. Ker te obljube ni mogel izpolniti, so kapelico postavili na
                     Madagaskarju. Takšna so božja pota. Pa še nekaj nam pripoveduje ta zgodba.
                     Ljudje, ki so molili k sv. Družini, so spoštovali tudi svoje družine in niso
                     imeli tako zmešanih pojmov o družini, kot jih je prinesel povojni in današnji
                     čas.</p>
                  <figure>
                     <graphic url="slike_z_79/z_79_25.png"/>
                     <head>Zapuščena hiša Lojzeta Opeke</head>
                  </figure>
                  <p>Ko zaključujem to pripoved, se vprašujem, ali je potrebno, da vedno znova
                     govorimo o medvojni in povojni tragediji naših ljudi in poskušamo najti smisel
                     njihovega trpljenja. Pred kratkim sem brala knjigo Martine Kraljič Magdalena
                     Gornik, v kateri avtorica prva obširneje pripoveduje o tej naši mistkinji, ki
                     je živela na Gori pri Sodražici, torej blizu tu obravnavanega območja, ki je v
                     tej vojni imelo največ žrtev. Pretreslo me je, da ji je bilo še kot deklici
                     naloženo tako hudo mistično trpljenje, ki ga je ob obilni Božji milosti
                     prestajala vse življenje. Kar pa me je prizadelo, je to, da je škof Anton
                     Alojzij Wolf, ki je veliko storil za slovensko kulturo, priporočal pristojnim
                     duhovnikom, naj si prizadevajo, da bi odvračali pozornost javnosti in bi stvar
                     ostala bolj skrita, zasebna. Bal se je napadov v časopisih in morebitnih
                     ukrepov oblasti, čeprav je bil sam prepričan v pristnost mističnih pojavov pri
                     Magdaleni. Tako je ta čudež ostal skrit pod mernikom, kot se reče, in večini
                     Slovencev neznan. Ali nismo tudi mi umolknili ob tej strašni moriji zaradi
                     tiranije tako imenovanih osvoboditeljev, številnih ustnih in pisnih napadov ter
                     strahu in je mučeniško trpljenje Slovencev sto let po Magdaleni Gornik ostalo
                     skrito v zemlji ali srcih ljudi, torej spet pod mernikom. Vendar ne sme ostati
                     tako. Zaradi žrtev in zaradi nas se moramo vzravnati in pričevati, da spoznamo
                     svojo preteklost in postanemo odgovornejši, boljši ljudje.</p>
               </div>
            </div>
            <div type="div2">
               <head>»Nekoč odprli bodo se grobovi«</head>
               <docAuthor>Melita Metelko</docAuthor>
               <div type="div3">
                  <head>V spomin umorjenemu očetu Francu Milavcu (1902–1942)</head>
                  <p>Mati me je na odhodu svojega življenja v lanskem letu 2009 še poslednjič
                     zaprosila, naj vendar poiščem očetove posmrtne ostanke in poskrbim za njegov
                     krščanski pokop, kar je civilizacijska in človekova pravica vsakega. </p>
                  <p>Želja, da bi po dolgih desetletjih opisala po resničnem dogajanju smrt svojega
                     očeta, ki je bil grozovito pokončan s strani še živečega, je dolgo tlela v
                     meni. Kljub časovni razdalji je bolečina vedno prisotna in trajna. </p>
                  <p>Dovolj poguma imam in volje, da razkrijem zavrženi, zahrbtni umor, ki nas je za
                     vselej onesrečil in zaznamoval. </p>
                  <p>Naša družina je med vojno živela na obrobju Ljubljane, v bližini Kleč. V
                     pričetku leta 1943 je oče po sili izjemnih razmer sprejel mesto občinskega
                     tajnika v Planini pri Rakeku, kjer je reševal administrativne zadeve. V vojnem
                     obdobju je bilo v Ljubljani težje najti sebi primerno zaposlitev. Mislim, da ga
                     je do Planine privlačeval nekak prvobitni odnos. Tu so pred 300 leti vzklile
                     korenine njegove družine. Daljni sorodniki so bili lastniki mlina v Planini.
                     Verjetno je oče v sproščenem pogovoru z njimi izrazil gledanje na takratno
                     dogajanje. Že leto prej, v letu 1942 je bilo slišati o početju v Rusiji in o
                     razmerah tam. Zaupljive besede so bile zanj usodne. Tako sklepam, da je bilo.
                     To je edina logična razlaga. </p>
                  <p>Pred drugo svetovno vojno smo imeli zastopstvo angleške paroplovne družbe
                     Cunard Whitestar, ki je s prekooceansko ladjo Queen Mary prevažala tudi
                     slovenske izseljence v Ameriki. Konec leta 1929 je bila linija ukinjena,
                     istočasno očetova pisarna. </p>
                  <p>Kot takrat šestletno dekletce se zelo spominjam, da sva ob njegovem odhodu na
                     službeno mesto v Planino z mamo še zadnjič pospremili očeta do križpotja. Ob
                     slovesu je dejal: »Najraje ne bi šel.« Mama mu je odvrnila: »Saj veš, da
                     moraš.« Polastila se ga je zla slutnja, nekaj zloveščega je legalo vanj. Takrat
                     smo se zadnjič objeli. Bil je ljubeč družinski oče, njegova velika skrb za
                     družino je razvidna iz enega od pisem, ki ga prilagam uredništvu. Ljubkovalno
                     me je klical Malisen Cenci. Dvakrat tedensko se je vračal z vlakom iz Logatca v
                     Ljubljano k družini. </p>
                  <figure>
                     <graphic url="slike_z_79/z_79_26.png"/>
                     <head>Franc Milavec pred vojno</head>
                  </figure>
                  <p>Zgodilo se je tistega usodnega 3. avgusta 1943, le slab teden pred italijansko
                     kapitulacijo. Kakor vsakokrat, se je vračal proti Logatcu tudi tistega
                     avgustovskega dne. Bilo je zgodnje poletno popoldne, jasno in toplo. S Planine
                     je pešačil preko Planinskega polja, prečkal je cesto v Lazah (da je le nikoli
                     ne bi) z namenom, da bo skozi bukov gozd, ki se je vzpenjal nad Lazami, prišel
                     do železniške postaje v Logatcu. </p>
                  <p>Pri kapeli v Lazah ga je pričakalo nedoumljivo presenečenje. Iz zasede so ga
                     iznenada naskočili trije bratje, domačini, komaj polnoletni terenci. S
                     surovostjo so mu brezkompromisno ukazali, naj stopa pred njimi po strmini, ki
                     pa ni vodila po običajni očetovi poti. Brez vsake utemeljitve! Oče je bil od
                     dolge pešpoti in od avgustovske pripeke že utrujen, da ne omenim strahu, ki je
                     hromila njegov korak. V notranjosti ga je pretresalo, srce mu je silovito
                     utripalo, da je občutil dušečo bolečino v prsih in grlu. S puškinimi kopiti so
                     ga brezčutno pehali po strmi poti. Bilo je pol ure hoda. Ustavili so se nedaleč
                     od kraške Vranje jame. Očeta so po hitrem postopku obdolžili izdajstva. Le koga
                     naj bi izdal? Koga? Cenil je krajane v Planini, z nikomer ni bil v nesoglasju.
                     Prebivalci Planine so z obžalovanjem v strahu težko doumeli bridko resnico. </p>
                  <p>Ni imel možnosti pojasnitve in zagovora. V krempljih nepridipravov, brez
                     sleherne morale je obsojeni stal pred njimi ves skrušen, prestrašen, obupan, do
                     skrajnosti ponižan. Zagotavljal jim je, da ni prav nikogar izdal, da tudi ni
                     imel kaj izdati, da ni ničesar zagrešil. Prosil jih je za svoje življenje, naj
                     ga vendar izpustijo, da gre domov, kjer ga pričakuje njegova mlada družina.
                     Posmehljivo, prezirljivo so ga le mimogrede poslušali, saj so imeli že
                     predhodno trden namen, da ga usmrtijo. Zadnje očetove besede so bile: »Ničesar
                     nisem storil, le kaj bo poslej z mojima otrokoma?« Krvoželjni eksekutor ga je
                     le ošinil z lokavo ledenim pogledom, kakor da bi se pripravljal na odstrel
                     divje živali. Ukazal mu je poklekniti. V poslednjih trenutkih življenja ga je
                     preplavila nepopisna groza pred bližajočo eksekucijo. S predsmrtnim znojem
                     oblit, z motnim pogledom je še poslednjič zaobjel skozi bukovje delček modrine
                     neba in travnato lozo tam spodaj. </p>
                  <p>Še vedno živeči morilec, takrat devetnajstletnik (Roman Leljak, KNOJ 1944–1945,
                     Slovenska likvidatorska enota) je skozi zobe pribil: ‘Saj niti strela nisi
                     vreden!’ Po silovitem prvem udarcu s puškinim kopitom z zatilje je zamahnil
                     drugič, tretjič, četrtič, dokler krvoses ni dokončal svojega krvavega dela.
                     Tolovajsko so ga oropali njegovih osebnih predmetov. Pahnili so ga v globino
                     Vranje jame, ki je nema priča krvavega dogodka. Po že storjenem hudodelstvu je
                     prisotne za hip prevzela neopredeljiva praznina, že naslednji hip jih je
                     preplavilo polteno zmagoslavje.</p>
                  <p>Zaman smo upali in v naslednjih dneh pričakovali ljubljenega očka. </p>
                  <p>Verjeti ali ne, bilo je res. Naša kokoška, štajerska čopka, je tistega usodnega
                     popoldne zakikirikala. Pravijo, da živali čutijo. Bil je to glede na morilčevo
                     mladost eden prvih njegovih umorov. V Lazah prva in edina izvršena likvidacija
                     nad bratom Slovencem. O obžalovanju ali koncu vesti ni bilo govora. </p>
                  <p>Grehu ni sledila kazen, deležen je najvišjih odlikovanj. </p>
                  <p>Omenila bi, da preden so pri kapelici v Lazah zajeli očeta, so enako surovo
                     obstopili možaka s priimkom Trbovec, bil je mladenič in poročen z domačinko. Po
                     pregovarjanju so le spoznali, da so se zmotili. Omenjeni človek je do stresa in
                     prestanega strahu zbolel. Ne morem reči, ali zaradi prestane groze, resnica je,
                     da je kmalu zatem umrl. </p>
                  <figure>
                     <graphic url="slike_z_79/z_79_27.png"/>
                     <head>Franc Milovec malo pred umorom</head>
                  </figure>
                  <p>V tistem norem času ni bilo treba nobenega pametnega povoda. Ubiti človeka je
                     bilo nekaj tako samoumevnega kakor povoziti žabo na cesti. Biti ob nepravem
                     času na napačnem mestu, tam kjer so bili ljudje, ki so bili pripravljeni
                     ubijati. Tudi če je bilo treba pokončati nedolžnega. </p>
                  <p>Po svobodi, ki za našo okrnjeno družino ni bila nikakršna svoboda, se je
                     pričela nadaljnja kalvarija. Mojega otroštva je bilo konec. Družinska pokojnina
                     nam je bila protipravno ukinjena. Ostali smo brez sredstev za preživljanje.
                     Tridesetletna mati učiteljica je od vsega prestanega težko zbolela. Osemletna
                     sem pristala v internatu Lichtenturn, kjer so bile razmere težke. Tja so
                     premestili nas sirote z vseh vetrov. Ustanovo so vodile nune, ki so jih nato
                     kmalu razpustili. Bile smo v mrazu, hrane je primanjkovalo. Leto kasneje sem
                     bila k sreči pri dobrih ljudeh. Opisala bom enega od dogodkov iz tistega časa.
                     Četrti razred sem obiskovala v šoli »Na jami« nasproti Stadiona za Bežigradom.
                     Pouk smo imeli tudi popoldan. Na tej šoli je obstajal tudi peti razred, ki so
                     ga obiskovale morda nekoliko umsko manj razvita dekleta, z očitnimi vedenjskimi
                     motnjami. Nekega dne sem opazila njihove preteče, nenaklonjene poglede.
                     Prvinski nagon mi je narekoval, zaslutila sem pretečo nevarnost. Nisem si upala
                     domov. Pričelo se je nočiti. V zgradbi sem ostala sama, snažilka se je delala
                     neumno, ni me hotela zaščititi. Tresoča od strahu sem zapustila šolo. Takrat so
                     planila name omenjena dekleta in me premikastile. Posmehovale so se: »Le kako
                     si upaš nositi klobuk, ko so ti vendar partizani ubili očeta!« Poteptala so
                     moja očala, ki sem jih nosila, in klobuček. Krhka, slabotna sem odtavala v noč
                     k rejnikom. Brez občutka, da bi me kdo varoval in predvsem osamljena. </p>
                  <p>Kljub temu, da je mama opravljala več služb in je preko dneva ni bilo domov,
                     sredstev za preživetje ni bilo dovolj. Živeli smo na robu uboštva oziroma preko
                     tega roba. Zgodilo se je tudi, da so se nekateri znanci raje izmaknili na drugo
                     stran ceste, da nas ne bi bilo treba povprašati, kako nam gre, ali pa so celo
                     mislili, da bo okrnjeno njihovo »dobro ime«. Sklenili so, da nam bodo odvzeli
                     tudi premoženje. Iz zaplembenega dokumenta je razvidno, da so nam preštevali
                     tudi žlice. Vzeti ni bilo kaj. Roke v pomoč nam ni ponudil nihče. </p>
                  <figure>
                     <graphic url="slike_z_79/z_79_28.png"/>
                     <head>Mama Nada Milavec, rojena Tomšič, babica Terezija Tomšič in hčerki Eva in
                        Melita (prvoobhajanka v beli obleki) neposredno po smrti očeta</head>
                  </figure>
                  <p>Mati je imela iskano, cenjeno krvno skupino AB. Kar pogosto so jo klicali na
                     odvzem krvi. Po 10-kratnem dajanju krvi si je prislužila težko karto in denar. </p>
                  <p>Zgodilo se je, da je bil nekoč pri krvodajalski akciji zdravnik z vestjo.
                     Izposloval je, da so pregledali mamino krvno sliko. Njen izmučeni izgled in
                     bledica sta zbudila njegovo pozornost. Rekel ji je: »Gospa, vi bi morali dobiti
                     kri, ne pa, da jo oddajate.«</p>
                  <p>Oče je bil edinec. Po svobodi so mojega starega očeta (bil je tehnični
                     upravitelj Banke Slovenije v češki lasti) in stari mami izgnali iz stanovanja v
                     Banki Slavije na cesto oziroma so obe strpali v zapore, eno na Povšetovo, drugo
                     v Begunje. Po izpustitvi nista imeli kam iti. Tudi zaradi vsesplošne
                     stanovanjske stiske ju takrat nihče ni sprejel. Ostali sta brez državljanskih
                     pravic in posledično brez pokojnine. Ljubljeni stari mami se je zaradi
                     navedenega omračil um. Sklenila je svoje življenje na psihiatriji. </p>
                  <p>Morda zaradi vseh opisanih doživetij in občutij je, lahko rečem, v meni
                     dozorela osebnost s poudarjenim socialnim čutom.</p>
                  <p>Kaj lahko se pripeti, da se bo kdo zaradi mojega razkritja zločina znesel nad
                     menoj. Sem pripravljena. Enega več ali manj, po pravilu diskvalifikaciji sledi
                     likvidacija. </p>
               </div>
               <div type="div3">
                  <head>Eno od očetovih pisem</head>
                  <p>Preljuba žena, Evica in Melita!<lb/>Ljubljana, dne 2. 4. 1941 </p>
                  <p>Upam, da ste dobro prispeli v Soro in da ste zdravi. Ali si prejela moje pismo
                     od danes zjutraj? Če bi nastala nevarnost v Vašem kraju, tedaj se pravočasno po
                     možnosti podaj v Ljubljano, kjer bodete pri opapanu našli zavetje. Posvetuj se
                     s šolskim upraviteljem ali župnikom. Ako pa veš, da si v Sori z otroki varna,
                     tedaj prepuščam aranžman Tebi. Pazi na sebe in naše zlate hčerkice in upam, da
                     se kmalu zopet vsi zdravi vidimo ob domačem ognjišču. Stanovanje je zaprto,
                     cvetlice v lončkih pa sem izročil Tevževi služkinji v negovanje. Vse ključe
                     stanovanja ima opapa. Če bi prišli v Ljubljano, tedaj pridi najpopreje v Banko
                     Slavijo. Pazi na hčerkice!!! Jaz sem danes prejel vojaški poziv in odrinem
                     jutri 3. 4. k vojakom verjetno v Kranj. Ni mi mogoče ustaviti se v Sori, a tudi
                     Ti ne hodi v Kranj ali Medvode, temveč čuvaj na naše punčke. Že pojutrišnjem Ti
                     zopet pišem. Če bi slučajno z otroki šla v Ljubljano, tedaj pazi, da ne prideš
                     na poti v kako gnečo. V ključavnici vhodnih stanovanjskih vrat se nahaja
                     »Stecker«, od katerega imaš tudi Ti vijak, da odpreš, ali mislim, da se na
                     Tvojem istem štekerju nahaja tudi oni del, ki sliši v ključavnico in moraš
                     predno odpreš istega sneti. Če kaj potrebuješ, tedaj piši papanu. Dokler nimam
                     naslova, piši in poročaj. </p>
                  <p>Ponovno Te prosim, da paziš na hčerkice. Ostanite zdravi in se me spominjajte,
                     kakor tudi jaz stalno na Vas mislim. </p>
                  <p>1000 poljubov! </p>
                  <p>Vaš očka Franci</p>
               </div>
            </div>
         </div>
         <div type="div1">
            <head>Argentinska Slovenija</head>
            <div type="div2">
               <head>Novo življenje v Argentini </head>
               <docAuthor>Breda Železnik</docAuthor>
               <div type="div3" subtype="intro">
                  <p>V zadnji številki Zaveze (Zaveza 78) smo objavili zgodbo o družini
                     domobranskega častnika Ignacija Železnika, njegove žene Vere in njunih štirih
                     otrok: Brede (1937), Marjance (1939), Klemena (ali Menka, kakor so mu rekli –
                     1943) in Metke (1944). Oče je bil vrnjen in ustreljen na Hrušici pri Jesenicah.
                     Žena je s tremi otroki (Metka je ostala v Ljubljani) šla v Argentino. Kako so
                     tam živeli, je v tem besedilu opisala Breda.</p>
               </div>
               <div type="div3">
                  <p>Ko smo prišli v Buenos Aires, so nas za 5 dni nastanili v Emigrantskem hotelu.
                     Vse naše stvari so bile v dveh kovčkih (enega imam še zdaj jaz), morda smo
                     imeli tudi kaj denarja, ki ga je mama prihranila, in ničesar drugega. Sami,
                     mama s tremi otroki, pred novim, neznanim svetom in brez vsakega, ki nam bi
                     pomagal. Konec pomoči Rdečega križa. </p>
                  <p>Gotovo ni lepo, da rečem državi, ki nam je odprla vrata in nas sprejela, da je
                     bil Emigrantski hotel zame nekaj groznega. Res je, da smo imeli vsaj za nekaj
                     dni hrano in streho nad glavo, vendar se mi je zdel mrzel. Ogromne sobe,
                     železni pogradi v treh nadstropjih, moški ločeni od žensk, jedilnice velike z
                     dolgimi mizami in klopmi. Ko smo prišli, so vsakega posebej slikali, kot da smo
                     ujetniki, dali so nam osebno izkaznico. S tem dokumentom je vsak moral najti
                     delo in stanovanje. </p>
                  <p>Za razvedrilo je bil blizu hotela Trg Retio z raznimi napravami, kot so vlak
                     smrti, vlak duhov in veliko drugih. Najbolj sem uživala, ker me ni bilo strah
                     in mi ni bilo slabo. </p>
                  <p>K sreči se je mama srečala tam s prijateljsko družino. Skupaj smo si delili
                     hišo v kraju Ciudadela. Spoznala je tudi nekega nemškega duhovnika, ki je
                     pripomogel, da sva s sestro Marjano bili sprejeti v šolo »Jezusova hiša«. Mama
                     je načrtovala, da bi čimprej dobila službo, najmlajši otrok Menko bi pa ostal v
                     varstvu pri tej družini, ker so tudi imeli otroke. Prijateljica je imela moža,
                     zato ji ni bilo treba iti v službo. </p>
                  <p>Življenje ni bilo lahko. Za nas je bil to tuj svet, težak in sovražen. Na tisto
                     šolo imam obupne spomine. S sestro nisva znali jezika, šola je bila namenjena
                     predvsem deklicam iz visoke družbe, so pa naju vzeli iz usmiljenja. Bili sva v
                     skupini revnih deklic. Nikdar nisem razumela tega usmiljenja. Ob treh zjutraj
                     nas je sestra (nuna) zbudila (kaj je hujšega za otroka) in smo morali iti
                     prosit s sestro na tržnico v Abasto. Najbrž je to bila hrana za nas revne. Jaz
                     sem bila čisto obupana. Niso razumeli, da midve, čeprav emigrantki, nisva
                     spadali k obrobnim in revnim družinam. To jih ni zanimalo. Vedno smo živeli v
                     družini, z mamo, povezani v ljubezni, sedaj pa ločeni na tak krut način. Bilo
                     je grozno. Ko smo se vrnili, smo morali nesti še hrano v kokošnjak. Imeli so
                     gosi, jaz sem pa nosila rdeče nogavice. Gosi so me napadale in ščipale. Zelo
                     sem se jih bala. Nisem bila navajena na tako življenje, želela sem umreti.
                     Tista leta sem imela kitke, moje ljube kitke, katere so mi pa nune ostrigle.
                     Zame je to bilo sadistično, ampak nisem se mogla potožiti. Še jokati nismo
                     smele. </p>
                  <p>Po vsem hudem, kar smo že doživeli, smo sedaj bili v novi, svobodni državi,
                     kjer je vladal mir. Da bi znova zaživeli, smo morali še to potrpeti. </p>
                  <p>V šoli so bile deklice, ki so se iz naju norčevale in so nama na vse načine
                     nagajale. Jaz sem že v Italiji hodila v gimnazijo, pa so me razporedili v prvi
                     letnik. Bilo mi je zelo ponižujoče. Ostale so se šele začele učiti množenje in
                     deljenje, jaz sem to že znala. Vsi ti nizki udarci in zasmehovanja so pomagali,
                     da sva se izredno hitro naučili jezika. Po dveh mesecih sva govorili tekoče kot
                     ostale sošolke (to je bil tudi dokaz, da imam talent za jezike, saj so mi vedno
                     bili všeč in so še danes moj hobi). </p>
                  <p>Kar na lepem sem zbolela za noricami. Bila je lažja oblika te bolezni in tudi
                     vročine skoraj nisem imela. Pike sem imela samo po telesu, zato nisem nikomur
                     povedala. Na žalost se je noric nalezla moja sestra Marjana, njo so pa morali
                     peljati v bolnico Muniz. Mislila sem že, da se ne bova več videli. </p>
                  <p>Kar mi je tudi ostalo v spominu, je to, da smo si zelo želele piti čaj zjutraj
                     za zajtrk ali popoldne za malico. Ko smo videle skodelice, glej razočaranje! Ko
                     smo čaj poskusile, je bila namesto čaja zelena sladka voda (mate čaj). Bile smo
                     razočarane (danes mi je pa zelo všeč). </p>
                  <p>Če sva se lepo obnašali, sva ob nedeljah lahko šli domov. Mama naju je prišla
                     zjutraj iskat, zvečer pa spremljala nazaj. To je bilo za naju kalvarija. Nisva
                     hoteli nazaj, zelo sva jokali. Pogosto sem imela vnetje grla in mandeljnov ter
                     bolečine v ušesih. Zato so me sestre peljale v otroško bolnico na pregled.
                     Odločili so se, da mi bodo vzeli mandeljne. Neko jutro so me peljale v bolnico.
                     Zelo sem se bala, vendar si nisem predstavljala, kaj me čaka. To je bilo nekaj
                     nečloveškega. Bilo je tam veliko otrok, ki so vpili in jokali. Gotovo je bil to
                     dan operacij. Šla sem v veliko sobo, kjer je bilo več naslanjačev (podobno kot
                     pri zobozdravniku). Najprej se je usedel velik in močan moški, nanj sem se
                     usedla jaz. Mene je objel z rokami in nogami. Morala sem odpreti usta in mislim
                     da so mi v 1 ali 2 minutah izrezali mandeljne. Nimam besed, da bi to opisala.
                     Morda je bilo zaradi hitrosti vzdržljivo. Od tam so me spremljali v drugo sobo,
                     kjer je bila cela vrsta veder, v katere smo morali bruhati kri. Tam je bilo že
                     veliko otrok ki so jokali, bruhali, vpili, pljuvali kri. Podobno kot v
                     mesariji. Ne spomnim se, koliko časa naj bi to trajalo, vem pa, da sem od tam
                     šla z nuno, ki mi je po čudežu kupila sladoled, kar so svetovali po operaciji.
                     Teh občutkov ne morem pozabiti, zato tudi ne želim, da bi še kdaj po
                     nepotrebnem trpela. </p>
                  <p>Po šestih mesecih sva s pomočjo istega duhovnika zamenjali šolo in prišli v
                     kolegij francoskih sirot, ki ga je vodila kongregacija sester »Jezus iz
                     Pradere«. V tej šoli se nam je življenje spremenilo. Francoske sestre so bile
                     čisto drugačne. </p>
                  <p>Med tem je mama iskala službo. Reva ni bila navajena na vse, kar je morala
                     doživeti. Delala je v vsemogočih krajih v tovarnah, kjer so barvali blago, kar
                     je zelo škodljivo za zdravje. Urnik je bil izmeničen, včasih je delala ponoči,
                     in delo slabo plačano. K sreči je bilo veliko dela. Sčasoma se je navajala in
                     ko je bolje govorila španščino, je iskala boljšo službo, dokler ni začela
                     delati v pletilnici. Tam se je naučila pletenja. Kupila si je stroj, da je
                     nekatere dele delala za istega delodajalca doma po službi. Imela je veliko
                     dela. Tako si je zaslužila in prihranila za boljši in večji stroj. Potem je šla
                     na svoje. To je bilo tvegano in težko, velikokrat je cele noči delala, da je
                     dokončala delo in dobila plačilo, kar tudi ni bilo lahko. Spomnim se, da je
                     velikokrat doma bilo tako, da nismo imeli niti denarja za avtobus (kar je bilo
                     nujno, da smo šli po volno ali oddali delo). Ampak vedno se je kaj zgodilo, da
                     smo šli v nov dan. Verjeti v Božjo previdnost? Prepričana sem vanjo. </p>
                  <p>Mama je vedno imela težave z najemom stanovanja zaradi delavnice. Po eni strani
                     so ji ljudje zavidali, ker so videli, da napreduje, po drugi strani je imela
                     težave, ker je bila vdova in zaradi ropotanja strojev. Zaradi tega smo se
                     velikokrat selili. Živeli smo v krajih Ciudadela, Boca (kjer je kuhala za
                     delavce), Mataderos, Villa Madero, Paternal in končno Ramos Mejia. Tja smo
                     prišli, ker se je spoznala s Slovencem (zelo delaven starejši samski čudak), ki
                     je imel tovarno barvil. Imel je stanovanje v slabem stanju. Nas so podili iz
                     Patenala, ker pa nismo imeli kam iti, nas je on sprejel. Mislim, da je bilo to
                     leta 1954. Počasi smo se privadili. Jaz sem bila že v četrtem letniku srednje
                     šole. </p>
                  <p>Hčerke smo bile zelo sebične in nismo marale da bi mama spoznala kakšnega
                     drugega moškega. Nobeden nam ni bil všeč. In sedaj smo se znašli pred to
                     situacijo. Ni bil slab človek, ampak čuden tip. Strašno si je želel, da ga
                     spoštujemo, pozdravljamo, mu strežemo itd.; vse je bilo zelo prisiljeno. Jaz ga
                     nisem prenašala, velikokrat sem se z njim skregala in nisem bila pripravljena
                     tako živeti. Ampak sem vseeno več let živela tako. </p>
                  <p>Leta 1949 sva se z Marjano ločili, ker so za peti in šesti razred imeli drugo
                     lokacijo v mestu, nižji razredi pa so imeli pouk v šoli v kraju Viktoria. Jaz
                     sem bila v petem razredu, Marjana pa v tretjem. V naši šoli smo imeli normalno
                     in lepo življenje. </p>
                  <p>V tem razredu sem imela odlično in nepozabno učiteljico. Izven pouka so nas
                     nune učile francoščino. Učile so nas tudi šiviljstva in vezenja. Med kosilom so
                     vedno brale na glas kako knjigo ali kakšno zanimivo zgodbo. Nepozabne so bile
                     tekme košarke. Jaz sem bila vodja ekipe in sem igrala v obrambi. Globoko v
                     spominu mi je ostalo ropotanje tramvaja, ki so vozili ponoči po cesti Córdoba
                     in se je slišalo v spalnico. Spalnica je bila preprosta za vsa dekleta, in ko
                     je nuna mislila, da že spimo, je odšla. Potem smo pa me imele zabave. Zanimivo
                     je bilo, kako smo si izmislile, da je kakšna od nas ušla v bližnjo slaščičarno
                     po kakšen posladek, sladoled. To je bila cela avantura. Bilo je treba zlesti
                     čez visoko ograjo, še prej pa preslepiti nuno, ki je bila vratarka, saj nismo
                     smele ven. </p>
                  <p>Vsako jutro smo imele mašo, katero je daroval zelo dober in znan duhovnik,
                     znanstvenik, gospod Monticelli. </p>
                  <p>V času počitnic smo šli v kraj Viktoria, kjer je bilo tako, kot bi bili na
                     podeželju. </p>
                  <figure>
                     <graphic url="slike_z_79/z_79_29.png"/>
                     <head>Vera Železnik z otroki v begunstvu v Italiji</head>
                  </figure>
               </div>
               <div type="div3">
                  <head>Nove spremembe</head>
                  <p>Leta 1951 sem končala osnovno šolo in nadaljevala srednjo ekonomsko šolo. Od
                     takrat naprej sem živela z mamo. Končala sem prvi in drugi letnik v šoli Sveti
                     Jožef iz Calasanza, ker smo živeli v Mataderosu. Tam smo živeli nekaj časa z
                     družino tete Vande, ko je ravno takrat prišla iz Avstrije. </p>
                  <p>V tisti šoli so ukinili ekonomsko smer, zato smo morali poiskati drugo šolo.
                     Nisem hotela nadaljevati v državni šoli, ker niso bile v dobri luči. Tiste čase
                     so nas grdo gledali, če smo iz katoliške privatne šole šli v državno. Za našo
                     ekonomsko situacijo so privatne šole bile zelo drage. Ker sem pa vedno imela
                     dobre ocene, so me sprejeli v šolo Marija Janer v Floresu za polovično
                     štipendijo. V tistih časih je bila navada, da so v šolah prirejali družinska
                     srečanja. V meni je to vzbujalo odpor, ker nisem imela očeta kot vsi ostali
                     sošolci, pa tudi mama zaradi svojih obveznosti ni mogla hoditi na srečanja.
                     Spomnim se, da sem se večkrat v domišljiji pogovarjala z atom in mu očitala
                     slogan: »Mati, Domovina, Bog.« Pravila sem mu, da naj bi on na prvo mesto
                     postavil družino, da nas ne bi smel pustiti sirote in tudi mame ne vdove. To so
                     bili moji uporniški, najstniški in mladostniški izpadi, mislim pa, da normalni. </p>
                  <p>Takrat smo živeli v Paternalu in smo pomagali mami pri njenem delu v delavnici.
                     Tisto delo mi nikdar ni bilo všeč, zame je bilo muka. Ko je bilo veliko
                     naročilo, smo morali delati tudi ponoči, zato sem bila tako utrujena, da bi
                     tudi kar na tleh zaspala. Bili so težki časi za mamo in mi smo ji bili dolžni
                     pomagati. Marjana je takrat hodila na medicinsko šolo v bolnico. Potem smo se
                     preselili v Ramos Mejijo, kjer nam je Anton Trpin ponudil prostor, ker nismo
                     imeli kam iti. Bratec Menko je tudi pomagal mami, največ pa je pomagala
                     Marjana. Naslednje leto (1955, padec Perona) sem končala srednjo šolo in bila
                     zastavonoša v šoli. Naslednje leto sem želela študirati naprej na univerzi in
                     izbrala sem si ekonomsko smer, ker se mi je zdela najlažja, pa še doma bi lahko
                     pomagala. Tiste čase je bilo na univerzah veliko politike. Bili so pa boljši
                     časi, kar zadeva kakovost študija. Imeli smo kvalitetna predavanja znanih tujih
                     profesorjev in bilo je tudi veliko tujih študentov iz Latinske Amerike. Do leta
                     1958 sem študirala, potem sem začela iskati službo predvsem zaradi situacije
                     doma, pa tudi ker mi tkanje ni bilo všeč. Kmalu so me poklicali v Holandsko
                     banko in Francosko banko. Znanje jezikov in moja strast do matematike sta mi
                     pomagala. Odločila sem se za Holandsko banko, ki je bila sto metrov od »Casa
                     Rosada«. Tam sem delala tri leta. Imeli smo poseben urnik, ker smo začenjali
                     uporabljati nove računovodske stroje. Zjutraj sem začenjala ob šestih. Da sem
                     pravočasno prišla v službo iz Ramos Mejije (imela sem eno uro in pol vožnje z
                     avtobusom in podzemeljsko železnico), sem vstajala ob 4. uri zjutraj. Opoldne
                     smo imeli eno uro prosto za kosilo in potem smo delali do 16. ure. Plačali so
                     nam tudi nadure. Ta služba je bila zelo izčrpujoča. Na začetku sem podnevi in
                     ponoči sanjala o številkah. Počasi mi je vzela moči za študij, tako da nisem
                     opravljala izpitov. </p>
                  <p>Pozabila sem napisati, da sem v šoli Ana Marija Janer imela dobro sošolko
                     Lidijo, s katero sva se spoprijateljili. Doma je bila iz kraja Apóstoles,
                     provinca Misiones. Ko smo končale srednjo šolo, se je ona vrnila v Misiones in
                     jaz sem se šla poslovit od nje. Pospremit jo je šel tudi njen brat, ki je
                     študiral in delal v Buenos Airesu (kakšne so življenjske poti!). Ime mu je bilo
                     Edmundo. Ta je kasneje postal moj mož, oče mojih otrok. Bili so potomci
                     Evropejcev: Poljakov in Ukrajincev. Stari starši so prišli v Argentino pred
                     prvo svetovno vojno in bili prvi kolonisti kraja Azara in Apóstoles. Še sva se
                     videvala, tudi on je študiral ekonomijo. Začela sva hoditi skupaj, ker pa tudi
                     njemu ni šlo prav dobro s predmeti, se je odločil, da gre nazaj v Apóstoles,
                     kjer so skupaj z bratom (Alfredo) in svakom (Tata, Lidijin) ustanovili podjetje
                     za pridobivanje citrovnih kislin. Edmundo je delal na komercialnem področju ter
                     stikih z Buenos Airesom. Nekaj časa je šlo dobro, potem so se začele med njimi
                     težave in so vse pustili. Edmundo je dobil službo v računovodstvu province in v
                     Jockey clubu. Jaz sem pa po treh letih dela v banki pustila službo in sva se
                     poročila v Apóstolesu (v kolonialnem stilu), ostala sem v Posadasu. </p>
                  <p>Nekaj let kasneje se je Marjana poročila z zdravnikom (Emilio). </p>
                  <p>Menko je med drugim delal z mamo. Doživela sta veliko peripetij, kar se tiče
                     dela in mama je večkrat imela velike težave. Tudi on se je poročil. Mama je
                     vedno imela željo po samostojnem delu in tega je tudi opravljala, dokler so ji
                     dopuščale moči. </p>
                  <p>Čas je tekel. Po skupni življenjski hoji, pa tudi zaradi družbe, saj sta oba
                     bila sama, sta se mama in Anton poročila 1962. leta.</p>
                  <p>Predno sta se poročila, je mama potovala v Evropo, v Slovenijo, kjer se je po
                     dolgih letih spet srečala s svojo najmanjšo hčerko Metko, katero smo pustili
                     omi, ko smo bežali tistega 5. maja 1945. Samo za nekaj dni, smo mislile. Ona je
                     imela komaj eno leto. Oma je umrla leta 1966. Bila je precej osamljena in
                     iskala je zdravstveno pomoč na več straneh. Metka je bila ob maminem obisku že
                     poročena in je imela sina Robija. Omeniti moram, da smo vedno bili v stiku z
                     njo in z omo preko pošte. Oma mi je pošiljala razglednice iz različnih krajev,
                     kjer je bila. Imela je lepo pisavo in vedno je spraševala po pravnukih. Še
                     vedno imam shranjene nekatere razglednice. Ko sem ji pisala, sta Alex in Sylvia
                     še kaj narisala zraven. Alex je vedno risal vlak, ki drvi in se za njim močno
                     kadi, zadaj so se pa videli hribi, Sylvia je pa narisala hišo, ki je imela
                     velika okna, vrata in dimnik, zraven še drevo, rožice, kakšen pes ali maček, v
                     ozadju pa hribi, izza katerih je kukalo sonce. Vse z lepimi barvami. To so bile
                     preproste risbice, čeprav sta mama in oma menili, da imajo skupne lastnosti. Ko
                     to mislim, vem, da sem nehote del svojega otroštva posredovala svojima
                     otrokoma. </p>
                  <p>Ko je bila Marjana že poročena in je imela otroke, je tudi enkrat potovala v
                     Slovenijo. Takrat je tudi obiskala Jesenice in kraj v gozdu, kjer naj bi ubili
                     ata in kjer naj bi bil tudi pokopan. </p>
                  <p>Kar sem pozabila prej napisati, je, da sta za Metko skrbela stric France
                     (očetov brat) in njegova žena. Takrat še nista imela otrok, kasneje se jima je
                     rodil sin Marko, s katerim sta bila kot brat in sestra, stric in teta pa sta
                     zanjo bila kot prava starša, čeprav je vedela, da ima pravo mamo in še sestri
                     in brata. </p>
                  <p>Vsi smo že poročeni, jaz z dvema otrokoma, Alexom in Sylvio. Vsake toliko smo
                     potovali v Buenos Aires. Med počitnicami smo šli z mamo in Antonom v njegovi
                     »camioneti« v Miramar. Odnosi z Antonom so bili tiste čase zadovoljivi.
                     Kasneje, ko je Alex študiral na univerzi v Buenos Airesu, predno je bil sprejet
                     v Balseiro, je živel nekaj časa pri njiju, prav tako tudi Sylvia, ko je
                     študirala za inženirko. Po letih, ko sta se že upokojila, sta se preselila v
                     mesto, na cesto Acoyte, blizu Rivadavije, skoraj v Caballito. Mama je še
                     občasno delala. </p>
                  <p>Zdravje jima je začelo pešati. Mama je bila v resnici že zelo bolna. Operirali
                     so jo. Potem so ji odkrili osteoporozo in »melom«. Ampak ona je imela veliko
                     volje do življenja. </p>
                  <p>Gospodinjska dela je sama opravljala. Redno je hodila okrog zdravnikov v
                     bolnico in delala čudeže s svojo majhno pokojnino. Bila je tako slabotna, da je
                     morala v posteljo počivat, ko se je vrnila z nakupov, nato je šele nadaljevala
                     z drugim delom. Vse je delala počasi, ampak je sama zmogla vse. Potem so ji
                     odkrili metastazo. Takrat je tudi Anton hudo zbolel in umrl v bolnici. Ona ga
                     je hodila obiskovat, dokler tudi sama ni onemogla in je morala v bolnico. Vzela
                     sem si dopust v službi in sem šla k njej za nekaj dni, potem so jo pripeljali k
                     Marjani na njen dom. Po nekaj mesecih je močno oslabela, to je bilo ravno
                     takrat, ko sem imela zlomljeno nogo. Ker sem bila na bolniškem dopustu, sem šla
                     k njej, saj je bila vedno bolj slaba. </p>
                  <p>Kako težko se je bilo posloviti za vedno. O tem nisem hotela prej razmišljati.
                     Ona je točno vedela, da bo odšla, mi smo se pa delali, kot da ne. Vedela je, da
                     sem jaz precej povezana s cerkvijo in versko vsebino, mislim, da se je ona
                     želela pogovarjati o zemeljskem odhodu in minljivosti, pa jaz nisem imela moči,
                     bila sem prešibka, da bi se o tem pogovarjali. Edino, kar sem naredila, je to,
                     da sem poskrbela, da jo je prišel večkrat obiskat duhovnik. Moja bolniška je
                     prihajala h koncu, morala sem nazaj v Misiones in se posloviti z mislijo, da se
                     nikdar več ne bova videli. Ko sva se poslovili, me je prosila, naj molim zanjo,
                     jaz pa sem ji med solzami in smehom rekla, da bom. Prosila sem jo, naj tudi ona
                     prosi za vse nas iz onstranstva. To je bilo najino slovo. Nisem je več videla.
                     Umrla je 18. 11. 1991, stara 80 let. Edinstvena mama, malo je takih. Pogumna v
                     življenju. Korajžna v vseh zadevah. Bila je prava gospa. </p>
                  <p>Pustila je 4 otroke, 9 vnukov in 1 pravnukinjo še na poti: Leta 1991, še predno
                     je umrla, se je Slovenija osamosvojila. Zvedela je za to, 150 let boja je bilo
                     potrebnih in končno so uspeli. K sreči je vojna trajala samo 10 dni, drugače je
                     bilo na Hrvaškem in v Srbiji (Kosovo, Sarajevo etc.), kjer so potekali krvavi
                     boji. </p>
                  <p>Metkin mož Srečo je napisal lepo zgodovinsko knjigo z razglednicami, starimi
                     tudi 150 let, kjer prikazuje, kako so Slovenci vedno sanjali, da bi nekoč bili
                     samostojni ter svobodni in končno se je to uresničilo. Mama je dobila to knjigo
                     in delno sva jo tudi skupaj prebrali. </p>
                  <p>Tukaj se konča ta življenjska zgodba. Kot sem na začetku napisala, je glavna
                     junakinja mojih spominov v resnici mama, katera bi morala napisati to zgodbo.
                     Ona mi je vedno pravila: »Jo boš ti napisala.«</p>
                  <p>Tukaj je. Izpolnila sem ji obljubo. </p>
               </div>
               <div type="div3">
                  <head>Končni preudarki</head>
                  <p>Februarja 1994 sta Metka in Srečko obiskala Argentino. To je bilo njegovo
                     darilo za njeno 50-letnico. To se pravi, da smo se po 49 letih spet videli. Eno
                     leto kasneje pa je prišel na obisk Robi, njen sin. </p>
                  <p>Februarja 2000 je Srečko umrl po dolgi in hudi bolezni, na žalost se nismo več
                     videli, bil je tudi hud udarec za Metko in sina. </p>
                  <p>Edmundo in jaz sva prvič potovala v Evropo avgusta 2001. En mesec smo bili v
                     Nemčiji, v Bochumu, od tam smo šli še v druge severne države Evrope. Potem smo
                     bili še en mesec v Sloveniji pri Metki in Robiju. Z njo smo prevozili Slovenijo
                     z avtom. Kljub temu da nisva nikdar živeli skupaj, sva se čutili sestri (tudi
                     podobni sva si). Bilo je čudovito in onadva sta se trudila, da sta nama
                     stregla. </p>
                  <p>Zelo ganljivo je bilo ob snidenju, drugič. Ona je bila že upokojena in zelo
                     ranjena zaradi Srečkove smrti. Moram priznati, da je odlična kuharica. V tem se
                     čisto razlikujeva, sama rada kuham včasih in za posebne priložnosti. Ona sedaj
                     študira umetnostno zgodovino, ki je prirejena za upokojence, potuje v druge
                     države. Kar se mene tiče, sem delala vsak tečaj, ki mi je prišel pod roke,
                     ampak moj najljubši hobi so vedno bile knjige, moja strast je branje in tudi
                     fizična aktivnost, kot je telovadba, joga, plavanje in pohodi, kar mi je že od
                     malega bilo všeč in kar sem pravila, da bom, ko bom velika. Še vedno mi je všeč
                     gledati balet in atletiko. Ne vem, če bi s tem kam prišla, ampak v življenju
                     nisem nikdar imela možnosti, da bi to poskusila. Rada poslušam zborovske in
                     orkestralne koncerte. </p>
                  <p>Kar se pa tiče službe, so mi vedno bili všeč tuji jeziki, ekonomija,
                     matematika, kakšna smer prava itd. Bilo bi mi všeč doštudirati nekaj v zvezi z
                     ekonomijo ali diplomacijo. Resnica pa je, da sem prišla, kamor sem zmogla, ne
                     pa, kamor sem želela. Vseeno se ne pritožujem. </p>
                  <p>Imela sem precej razburljivo življenje, vedno sem bila s čim zaposlena. Z Metko
                     sva se lepo razumeli. Sprašujem se, ali se bova še kdaj videli, saj so zaradi
                     ekonomske situacije, v kateri se je znašla naša država, potovanja nekaj
                     nedosegljivega. </p>
                  <p>Moram še reči, da je Slovenija zelo lepa država, ki zasluženo nosi ime: Zeleni
                     vrt Evrope. Majhna, a v njej dobimo vse pokrajine: zjutraj je mogoče smučati v
                     hribih, popoldne pa se kopati v Jadranskem morju. Poleg tega ima zgodovinske in
                     turistične znamenitosti. Večkrat pravim, da je zame kot država iz makete.
                     Spoznali smo tudi druge države južne Evrope, kot Italijo, Avstrijo, Hrvaško,
                     kjer smo se kopali v Jadranskem morju. Bilo je prekrasno. </p>
                  <p>Zame je bil zelo ganljiv prihod v Slovenijo, predvsem v Ljubljano, glavno
                     mesto, kjer sem se rodila. Neverjetno je bilo to, da sem prepoznala hišo, kjer
                     smo živeli. Tudi sem prepoznala stanovanje, kjer je živela oma, danes je hiša
                     spomeniško zaščitena. Spoznali smo se z bratranci, od katerih sem se spominjala
                     samo imen. En bratranec, umetnik, mi je podaril sliko Ljubljane, gledane z
                     Gradu, po katerem je Ljubljana tudi znana. Zelo lep spomin. </p>
                  <p>Na žalost od starejših že ni nikogar. Videla sem grob starih in prastarih
                     staršev in spomenik pobitim domobrancem iz Ljubljane, na katerem je tudi atovo
                     ime. Zelo ganljivo. </p>
                  <p>Omeniti moram, da še dandanes odkrivajo skupna grobišča, trupla iz tistih
                     časov. To je nedokončana zgodba, kršitev človekovih pravic. Evropska unija
                     zahteva od Slovenije, da se to razjasni, saj je bilo veliko smrti in pobojev
                     ljudi brez sojenja. Ampak levičarska vlada nima želje, da bi priznali zločine,
                     storjene v tistem času. Nihče noče priznati resnice. Odpuščanje se ne prosi po
                     vojni. </p>
                  <p>Prebrala sem tudi kratek dopis, v katerem so 5. aprila 1945 povišali ata za čin
                     kapetana za III. bataljon in bi prevzel mandat po končani vojni, ko bi
                     domobranci postali del Slovenske vojske. Mislili so, da bodo zmagali. Zaradi
                     prevare je bilo na žalost ravno obratno in načrti so ostali na papirju.</p>
                  <p>Obstaja tudi dopis svaka Srečka iz leta 1996, kjer naproša takratno oblast, da
                     pove kraj, kjer so ga ubili in kjer naj bi bil pokopan, ker se točno ne ve. In
                     drug dopis, v katerem odgovarjajo, da je njegov bataljon bil vrnjen 28. maja
                     1945 v Slovenijo iz Avstrije in da je najverjetneje v skupnem grobu v Kočevskem
                     rogu. </p>
                  <p>Imela sem tudi možnost prebrati očetovo pismo bratom in svakinji z dne 8. 1.
                     1944, napisano lastnoročno malo pred rojstvom zadnje hčerke Metke. V njem
                     opisuje tipične družinske zadeve, kako so otroci, da hitro rastejo, da šola,
                     katero obiskuje Breda, ne deluje redno, da je Marjana visoka in zelo živahna,
                     da Menko pleza povsod, kamor lahko, pa čeprav pade, ne joka. </p>
                  <p>Mislim, da je tiste čase že pustil službo in šel k domobrancem, zato nadaljuje
                     s pojasnilom o odločitvi. Pozornost zbuja njegova globoka vera in krščanska
                     vzgoja, ki jo je dobil doma, in odločno protikomunistično prepričanje. </p>
                  <p>Moja verska prepričanja izhajajo od začetka družinskega življenja tistih časov.
                     Še danes molim lepe molitve zjutraj in zvečer po slovensko in tudi še znam
                     glavne molitve v tem jeziku, katerega tudi govorim, kar je presenetilo
                     marsikoga ob obisku v Sloveniji, saj sedaj, razen da preberem časopis po
                     internetu, imam vsake toliko kakšen telefonski pogovor z Metko in Robijem, ne
                     govorim slovensko. </p>
                  <p>Ko prebiram svojo življenjsko zgodbo, lahko opazim, kako pomembno vlogo je
                     imela zame družina. Je morda naključje, da sem članica v župnijskem društvu za
                     družine? Ne vem. Najverjetneje Gospod vodi naša pota. </p>
                  <p>Po drugi strani sem po mami in stari mami podedovala nemirnega duha, odprtost
                     in radovednost do vsega, česar se lahko naučim v življenju, čeprav vsem stvarem
                     nisem kos. Znam se tudi soočiti s težavami, ki nas doletijo v življenju, in
                     rasti ob njih. </p>
                  <p>Tu je opisan del našega življenja z najpomembnejšimi dogodki. Čas razkadi in
                     ublaži težke trenutke. Čas hitro beži in uhaja neizprosno. Naše življenje je
                     vpisano pri Božji previdnosti ... in se zahvaljujem zanj. </p>
                  <p>Posadas, marec 2004 </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Mogočna gora – trajen spomin na Tineta Velikonjo </head>
               <docAuthor>Mirko Kambič</docAuthor>
               <div type="div3">
                  <p>Številni prijatelji, sodelavci in znanci so v septembrski številki Zaveze, ob
                     njegovem umetniško narisanem portretu, izrazili svoje vtise, občudovanje in
                     opise Velikonjevih zaslug, predvsem za ohranjevanje spomina na vse žrtve vojne
                     in revolucije. Prepričan sem, da bo tudi v bodoče ena najpomembnejših nalog
                     Zaveze, da ta spomin bogati z novimi dejstvi, ob skrbni analizi sedanjega
                     stanja duha med Slovenci. </p>
                  <p>Ob nedavnem pregledovanju svojih gorskih motivov mi je nenadoma šinila v oči in
                     v glavo domislica, da imam v roki trajen slikovni motiv kot spomin na vsa
                     srečanja s Tinetom. On je posvetil veliko svojega časa in ustvarjalne energije
                     za spominske plošče žrtvam revolucije. Kakšen spomin pa naj sedaj jaz postavim
                     dragemu Tinetu? To je moj posnetek sončne gore, ki je postala <lb/>njegov
                     portal v večnost, mogočni vrh Prisojnika s slikovito severno steno, s poskočnim
                     potokom Pišenco, ki hiti proti svojemu izlivu v Savo.<lb/>Kar cela gorska stena
                     na tej sliki naj bo odslej spominska plošča dragemu Tinetu Velikonji. Lepo me
                     razveseli misel na evangelista sv. Luko, ki je ob kratkem opisu Jezusove
                     poslednje večerje zapisal njegovo naročilo: »To delajte v moj spomin.« </p>
                  <p>Ta moja fotografija Prisojnika naj bo odslej tudi v Zavezi trajen spomin na
                     čudovitega človeka, mirnega, treznega, delavnega in vsem ljudem naklonjenega.
                     Čas drvi kot gorska reka, gora stoji kot trajen spomenik </p>
                  <figure>
                     <graphic url="slike_z_79/z_79_30.png"/>
                     <head>Prisojnik s poti na Vršič <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Kolesarsko romanje na obletno mašo Pod Krenom</head>
               <docAuthor>Lojze Kastelic</docAuthor>
               <div type="div3">
                  <head>Zapozneli potopis z nekaterimi dodatki</head>
                  <p>V ranem jutru se pri Robbovem vodnjaku poženem v sedlo svojega veteranskega
                     jeklenčka.</p>
                  <p>Na obletno mašo Pod Krenom in vročemu dnevu naproti.</p>
                  <p>Namen tovrstnega romanja: fizični in psihični napor romanja darovati za pokoj
                     pobitih in za podoživetje trpečih pred desetletji na vožnji po kočevski progi v
                     zaklenjenih živinskih vagonih.</p>
                  <p>In kot prošnjo za dosego narodne sprave.</p>
                  <p>Brez božjega varstva na taki dolgi poti tja in nazaj tudi osebna pozornost
                     popusti.</p>
                  <lg>
                     <l>Cesta smrti. Kolesarim</l>
                     <l>domobranski križev pot,</l>
                     <l>da pod Krenom ga podarim, </l>
                     <l>v ogenj žrtvenih posod.</l>
                  </lg>
                  <p>Letos je bila podkrenska obletna maša za en teden prestavljena. Evharističnega
                     kongresa sem se udeležil le v duhu, preko Kladja in drugih maratonskih klancev
                     sem s sloganom Franja – Konfin pedaliral spravni križ:</p>
                  <lg>
                     <l>Kdo je vozil po dolinah Franje?</l>
                     <l>Milost božja, kaj je znamenj tam!</l>
                     <l>Brezna, rovi, v njih lobanje,</l>
                     <l>nemi kriki temnih jam. </l>
                     <l>Franja, Dražgoše, Žica ... Množice mladih!</l>
                     <l>Jih ne gane ne Huda jama ne Konfin.</l>
                  </lg>
                  <p>To ni zgolj športno samouresničevanje, gre za ohranjanje vrednot enobeja, tudi
                     če je namen začasno skrit pod pepelom športne prireditve.</p>
                  <p>Pojav množičnosti mladih na omenjenih prireditvah je posledica desetletij
                     radijskih oddaj za šolajočo mladino obveznih »Še pomnite, tovariši?« Zraven pa
                     še obvezna tovrstna čtiva.</p>
                  <p>Mladi in manj mladi se na podlagi indoktrinirane resnice o junakih in o
                     izdajalcih brez pomisleka odločajo za sodelovanje na športno komemorativnih
                     prireditvah v organizaciji borčevskih društev in njihovih somišljenikov.</p>
                  <p>Ob takem razmišljanju skoraj ne opaziš Turjaškega gradu, tu pa te zasuje kup
                     asociacij:</p>
                  <lg rend="center">
                     <l>Rozamunda grede v klošter</l>
                     <l>čast ljubljanskih nun postane –</l>
                     <l>Črtomir med misijonarje</l>
                     <l>– črn zamorc po sivem morju pride,</l>
                     <l>kaj pa je tebe treba bilo, dete ljubo, dete lepó –</l>
                     <l>– in ti mi boš krvava tekla, –</l>
                     <l>– v ognju trepetam –</l>
                     <l>– kdor reče svojemu bratu raka, bo kriv sodbe –</l>
                     <l>– besede imajo ustvarjalno-rušilno moč –</l>
                     <l>V začetku je bila beseda</l>
                  </lg>
                  <p>Turjak obudi dogodke na september 1943, mimo ceste potekajoča kočevska proga na
                     maj 1945 in na domačo nalogo prof. Justina: </p>
                  <p>Kako se je moglo zgoditi, da so se pojavili ljudje, ki so bili pripravljeni
                     začeti in izvajati bratomorni poboj, kaj so jedli in brali začetniki in
                     ukazovalci revolucije, kaj aktivni volivci na zadnjih državnih in lokalnih
                     volitvah ?</p>
                  <p>Začetniki so se šolali v prvem socialističnem raju in bili postavljeni pred
                     izbiro brezpogojne poslušnosti vodstvu ali smrti </p>
                  <p>Revolucija je težka, krvava stvar, smo slišali enega glavnih izvajalcev, malo
                     pred osamosvojitivijo. </p>
                  <p>Strah pred smrtjo se je zalezel v izvajanje indoktrinacije in v sprejem
                     diktirane resnice, ta pa se še dandanes avtonomno obnavlja, tudi preko učnih
                     programov zgodovine zmagovalcev.</p>
                  <p>Tako se kali jeklo; non vi, sed saepe cadendo.</p>
                  <p>Četrta programska točka OF, sprememba slovenskega narodnega značaja, se vse od
                     medvojnih časov izvaja z naročeno raznarodovalno politiko; k nam tujec, naš
                     človek pa z doma.</p>
                  <p>V vseh strateških točkah države se delež neslovenskega prebivalstva
                     povečuje.</p>
                  <p>Na državni ravni se je od leta 1953 pa do popisa leta 2002 od 3,48% povečal na
                     16,94% in verjetno z novim priseljevanjem znaša eno petino.</p>
                  <table rend="frame" xml:id="Tabela1">
                     <row>
                        <cell>Popis</cell>
                        <cell>Skupaj prebivalci</cell>
                        <cell cols="2">Opredeljeni Slovencištevilo delež (%)</cell>
                        <cell>Drugi%</cell>
                     </row>
                     <row>
                        <cell>1953</cell>
                        <cell>1466425</cell>
                        <cell>1415448</cell>
                        <cell>96,52</cell>
                        <cell>3,48</cell>
                     </row>
                     <row>
                        <cell>1961</cell>
                        <cell>1591523</cell>
                        <cell>1522248</cell>
                        <cell>95,65</cell>
                        <cell>4,35</cell>
                     </row>
                     <row>
                        <cell>1971</cell>
                        <cell>1679051</cell>
                        <cell>1578963</cell>
                        <cell>94,04</cell>
                        <cell>5,94</cell>
                     </row>
                     <row>
                        <cell>1981</cell>
                        <cell>1838361</cell>
                        <cell>1666823</cell>
                        <cell>90,67</cell>
                        <cell>9,33</cell>
                     </row>
                     <row>
                        <cell>1991</cell>
                        <cell>1913355</cell>
                        <cell>1689657</cell>
                        <cell>88,31</cell>
                        <cell>11,69</cell>
                     </row>
                     <row>
                        <cell>2002</cell>
                        <cell>1964036</cell>
                        <cell>1631363</cell>
                        <cell>83,06</cell>
                        <cell>16,94</cell>
                     </row>
                  </table>
                  <p>VIR: SURS</p>
                  <figure>
                     <graphic url="slike_z_79/z_79_31.png"/>
                     <head>Škarjasti graf: vse več je ljudi, vse manj je Slovencev!</head>
                  </figure>
                  <p>Po popisu 2002 se je v večjih slovenskih občinah za slovensko narodnost
                     opredelilo naslednji odstotek prebivalcev :</p>
                  <p>Za Slovence opredeljeni prebivalci po nekaterih občinah, po podatkih SURS,
                     popis 2002:</p>
                  <table rend="frame" xml:id="Tabela2">
                     <row>
                        <cell>Občina</cell>
                        <cell>Delež opredeljenih Slovencev – v odstotkih</cell>
                     </row>
                     <row>
                        <cell>CELJE</cell>
                        <cell>65,0</cell>
                     </row>
                     <row>
                        <cell>JESENICE</cell>
                        <cell>60,3</cell>
                     </row>
                     <row>
                        <cell>KOČEVJE</cell>
                        <cell>77,3</cell>
                     </row>
                     <row>
                        <cell>KOPER</cell>
                        <cell>71,2</cell>
                     </row>
                     <row>
                        <cell>KRANJ</cell>
                        <cell>78,1</cell>
                     </row>
                     <row>
                        <cell>LJUBLJANA</cell>
                        <cell>73,8</cell>
                     </row>
                     <row>
                        <cell>VELENJE</cell>
                        <cell>70,6</cell>
                     </row>
                     <row>
                        <cell>VRHNIKA</cell>
                        <cell>83,2</cell>
                     </row>
                  </table>
                  <p>Ob teh podatkih so nekateri volilni rezultati razumljivejši; sinergija četrte
                     točke.</p>
                  <p>Ob teh prebliskih prikolesarim do Stare Cerkve in zavijem na Grič in proti
                     Gorenju.</p>
                  <p>Na križišču pri Željnah mi pot preseka predsednik vlade, spet bom zamudil
                     Confiteor.</p>
                  <p>Na naslednjem razpotju mi policisti predlagajo krajši obvoz Pod turnom, senčen
                     in gladek makadam, cesta pa precej pokonci.</p>
                  <p>S prihodom v gozdove je moralo biti vsem jasno, da ni pričakovati milostnega
                     logorja ... </p>
                  <p>Letos so dostopni samo smerniki ROG, le na zadnjem razcepu pri osamljeni hiši
                     je komaj opazen, sramežljiv bel narisek križa, ki poznavalcem naznanja
                     grobišče.</p>
                  <p>Nazadnje zališim metropolita, ki gozdnemu mestu in svetu utemeljuje tri korake
                     sprave; jih nismo iz nekih znanih ust slišali že pred pred leti?</p>
                  <p>Na koncu maše, po blagoslovu, dobi besedo Borut Pahor, predsednik vlade, ki
                     obžaluje povojne poboje, pri tem pa implicitno obsodi »kolaboracijo«. In
                     požanje za to celo nekaj aplavza. O tempora, o mores!</p>
                  <p>In požanje aplavz ne tako majhnega števila udeležencev; o tempora, o mores! </p>
                  <p>Stezica do kapele nad breznom je posuta s prijaznim peskom, zemljica sveta,
                     bose noge prešinja blagi preliv, tudi žrtve so na poslednjo pot stopale
                     bose!</p>
                  <p>Bosa pojdiva dekle, osorej,</p>
                  <p>bosa pojdiva, med drevja vrhove.</p>
                  <p>V kapelo vrziva molitvenih vej,</p>
                  <p>naj brezno v nebesa dviga duhove.</p>
                  <p>Mimo stopa naš profesor emeritus, odzdravi z nasmehom in z roko, kot v
                     blagoslov.</p>
                  <p>Obletna je končana, pol spravnega romanja. Povratek pa me še čaka.</p>
                  <p>In ko se prebijam skozi morje toplih zračnih prelivov, skozi zelene vedute
                     hribov, polj in gozdov in se moj duh raduje, pa se mi kar naprej vsiljuje
                     škarjasti graf in prišepetava mračno pesem:</p>
               </div>
               <div type="div3">
                  <head>Slovo od radosti</head>
                  <l>Uvod</l>
                  <lg>
                     <l>Ko sprevidi Dobri Duh Dežele,</l>
                     <l>da pogum in um so bratje bratom strli,</l>
                     <l>kod radosti v genih jim življenja črta,</l>
                     <l>prej kot starci – njih otroci so pomrli.</l>
                  </lg>
                  <l>Slovo</l>
                  <lg>
                     <l>V rovih, jamah, po smetiščih,</l>
                     <l>bele jočejo kosti,</l>
                     <l>tisočeri brez imena, </l>
                     <l>čakajoč na sodne dni.</l>
                     <l>To sadovi so zlokobne volje, </l>
                     <l>Tihi Don preplavil je slovensko polje.</l>
                  </lg>
                  <lg>
                     <l>Ko tujina domovina naših je ljudi,</l>
                     <l>pa Deželo tujerodec via facti si lasti.</l>
                     <l>Kar nam vnukov preostane, oni dožive,</l>
                     <l>v tuji zemlji, na Slovenskem, dedje jim trohne</l>
                     <l>Meso in kri mi tega nista razodela.</l>
                  </lg>
               </div>
            </div>
         </div>
         <div type="div1">
            <head>Teharje 2010</head>
            <div type="div2">
               <head>Teharski pogovori</head>
               <docAuthor>Justin Stanovnik</docAuthor>
               <div type="div3">
                  <head>Bukovžlak, nedelja 3. oktober </head>
                  <p>Letos smo tu že enaindvajsetič. Pravzaprav bi moral reči šele. Ko v knjigah, po
                     katerih so se ravnale okupacijske sile, ki so leta 1945 zasedle Slovenijo, ne
                     bi stalo tudi poglavje Popolni zločin, bi zelo verjetno bili tukaj že večkrat.
                     Toda v podtalnih prostorih boljševiškega genija se je nekoč zgostilo tudi
                     spoznanje, da nisi naredil dovolj, če si ubil samo človeka; tam je stalo
                     zapisano, da moraš ubiti tudi njegov spomin. Ubijati ga moraš kar naprej;
                     vsakič, kadar bi se pokazala katera od njegovih isker na površju človekove
                     zavesti, je treba znova udariti. Celjske boljševiške ekspoziture so v neki
                     rodovitni uri človeške pokvarjenosti spočele idejo, da si bodo za dolgo
                     zagotovile varnost, če se bo na tiste, ki jim je tu bilo vzeto življenje,
                     navozilo nekaj tisoč ton odpadkov, ki jih proizvede to mesto; pri čemer so se
                     še najbolj zanašali na njihove strupene sestavine, ki jih – tudi to prednost
                     ima to mesto – pridela v izobilju. Računali so, ljudje iz teh duhovnih
                     kvartirjev, da nihče od normalnih ljudi ne razpolaga z dušo, ki bi mogla
                     verjeti, da je človek to storil človeku. Provincialni boljševizem je torej to
                     vprašanje reševal na nivoju odpadkov, matica pa na nivoju visoke politike. Tu
                     so bili na razpolago vzvodi, ki so zagotavljali molk spomina v zadnji
                     predmestni ulici in v zadnji hribovski vasi. Tako je bila zajamčena velika,
                     skoraj popolna tišina. Partijo si namreč še najbolje zadel, če si si jo
                     predstavljal kot monstrum z orjaškimi ušesi. </p>
                  <p>To je kratek poizkus opisa stanja, ki je povzročilo, da smo tu šele
                     enaindvajsetič. A vendar, kadar pridemo sem – od dva do tri tisoč ljudi – se
                     duh tega kraja – njegov <emph>genius loci</emph> – spremeni. Takrat se tu
                     naseli velika ljubezen, veliko spoštovanje, pa tudi veliko svete groze in
                     žalosti in – zadnje čase – veliko užaljenosti: ne samo nad tem, da so se nekoč
                     neki ljudje tako dvignili nad človekom; ne samo zato, ampak vedno bolj tudi
                     zato, <emph>da so še vedno tukaj</emph> – politično tukaj in kvarijo dostojno
                     podobo človeške družbe. </p>
                  <p>Kot vsako leto sem tudi letos tu že zelo zgodaj – nekje med osmo in deveto. Na
                     poti proti spomeniku zadenem na prijatelja profesorja Jožeta Gorjupa. Še prej
                     pa opravim mini pogovor s p. Rampretom, ki se s svojo aparaturo prebija z nami
                     v ospredje. Hočem se mu zahvaliti za njegovo delo in za njegove številne usluge
                     in razložim okolici: »To je gospod, ki ohranja in prenaša govorjeno besedo v
                     slovenski Katoliški cerkvi.« »Ne, ne,« se brani, »delam samo za radio Vatikan.«
                     Potem pa, ko ne odneham, se le vda: »Res pa malo tudi za internetne strani,
                     malo pa snemam tudi za radio Ognjišče.« »Vidite, da ste eden od centrov
                     slovenske krščanske komunikacije,« ponovim, »kadar kaj rabim, se lahko obrnem
                     na vas.« »Samo s strani in samo slučajno,« se še vedno brani in že hiti iskat
                     primerno mesto za svojo aparaturo. </p>
                  <p>Jaz pa se spet obrnem k Jožetu Gorjupu. »Tudi sam sem bil v Teharjah, pa se te
                     ne spomnim.« Spet mi mora povedati svojo zgodbo. Na Koroško je šel v navadni
                     obleki, tam pa je stopil med domobrance. Tako je prišel v Teharje v uniformi.
                     Ko so domobrance klicali k okencem v komandni baraki, Jože z nekaterimi drugimi
                     ni hotel iti. Kot vem iz nekega drugega vira, je to pravzaprav preprečil Jože
                     Podržaj iz Čušperka, ki je bil iz pripovedovanja poučen, kako je bilo s takim
                     javljanjem na Turjaku. Poleg Gorjupa in Podržaja sta med civilisti tam stala še
                     mladoletni Jože Marolt iz Zamosteca pri Sodražici – pozneje znan ljubljanski
                     zdravnik – in Franc Mustar, Kovačev iz Škocjana. Torej štirje mladi
                     uniformirani domobranci med množico civilnih ljudi. V tem sta se zgodili dve,
                     spomina vredni reči. V bližini je stal tudi njihov vrstnik Lovrenčev z Rožnika
                     in fantje so ga vabili, naj ostane z njimi. Toda ni hotel. »Jaz grem z očetom.«
                     V bližini je bil namreč tudi njegov oče, ki pa je že bil v skupini C. Kljub
                     vsemu prigovarjanju je vztrajal in že čez kak dan, kot oče, končal na
                     Hrastniškem hribu ali pa v Barbarinem rovu. </p>
                  <p>Oni trije pa so, kljub domobranski uniformi, imeli srečo. K civilistom, med
                     katerimi so ostali, je prišel starejši partizanski major – Podržaj, ki mi je
                     nekoč pripovedoval to zgodbo, je bil mnenja, da je bil še oficir iz stare
                     Jugoslavije. Civiliste je poslal v eno od barak. Ostali so samo ti trije
                     domobranci. Oficir ni delal težav. »Pojdite v barako tudi vi.« A ni minil
                     teden, ko se je spet prikazal, kot bi se, čudno, prišel od fantov poslovit.
                     »Prestavili so me. Videli so, da nisem primeren za to delo.« Le kaj se je potem
                     z njim zgodilo. Podržaj si je čez nekaj let veliko prizadeval, da bi ga našel
                     in mu dal priznanje za to, kar je storil, a brez uspeha. </p>
                  <p>Oni trije pa so prišli domov, vsi trije. Tudi Anton Mustar, Kovačev iz
                     Škocjana, ki se je tako že drugič rešil. Prvič je bil v nevarnosti, ko so
                     partizani napadli patrolo vaških stražarjev oktobra 1942 za Lipljenjem. Neki
                     tovariš, Jože Andolšek iz Gradeža, je bil tako ranjen, da ni mogel nikamor,
                     Mustar pa se je, tudi ranjen, zavlekel za cesto in tako ostal živ. Ko so se
                     vrnili, so našli Andoljška večkrat prebodenega skozi prsi. </p>
                  <figure>
                     <graphic url="slike_z_79/z_79_32.png"/>
                     <head>Teharje <name type="author">Blaža Cedilnik</name></head>
                  </figure>
                  <p>Jaz pa sem se kmalu za tem, že v naraščajoči množici, ne da bi ga posebej
                     iskal, znašel pri Alojzu Strletu, starem znancu z Gradeža pri Turjaku. V
                     Teharjah ga nisem nikoli srečal, spoznal pa sem ga potem, ko sem na Gradežu
                     nekajkrat obiskal Škindrovo Faniko, o kateri bom pozneje še povedal dve ali tri
                     besede. Najbolj mi je ostal v spominu po tem, kako se je držal tega, kar je
                     bil. Ko ga je ravnatelj osnovne šole na Turjaku prijemal, ker se sin ni
                     udeležil neke proslave padca Turjaka, mu je odvrnil: »Dogodkov, ki so bili moj
                     poraz, moj sin ne bo slavil.« Mislim, da vsi vemo, kaj je v tistih časih to
                     pomenilo. </p>
                  <p>A mene je sedaj zanimalo nekaj drugega. Vedel sem, da se je v Teharjah izdajal
                     za kako leto mlajšega, kot je bil. To ga je rešilo. Tam zaradi tega ni bilo
                     nobenih zapletljajev, drugače pa je bilo v Velikih Laščah, kjer se je po
                     prihodu domov moral javiti na notranjem odseku. Oznovec je takoj videl, da
                     številke v matičnih knjigah ne kažejo na njegovo mladoletnost. Stvar je
                     postajala bolj in bolj napeta, a okoliščina, da sta se šla javit skupaj z
                     nečakom policista, ki je obravnaval njun primer, je pripomogla, da sta ga
                     končno prepričala, da se tudi v uradnih papirjih take napake dogajajo. Oznovec
                     je nazadnje knjigo zaprl in označil stvar za urejeno. </p>
                  <p>Letos pa mi je Strle v Teharjah povedal še eno zgodbo, ki je bila tako značilna
                     za tisti čas, da se mi zdi prav, da zanjo zvejo tudi bralci Zaveze. Na Gradežu
                     sta živela dva brata Potokar, po domače Grebenčeva: Jože in Janez. Jože je bil
                     vnet za projekt, ki so ga v Sloveniji hoteli uresničiti boljševiki. V povezavi
                     s tem se je znašel v nekem italijanskem koncentracijskem taborišču, septembra
                     1943 pa na zahtevo partije vdano čakal v taborišču, da bi se nabralo dovolj
                     ljudi za partizansko brigado. Tega ni dočakal, dočakal pa je prihod Nemcev, ki
                     so nekdanje internirance zajeli in jih odpeljali v Nemčijo, nemara v
                     Buchenwald. Tam je Jože umrl. (Zgodba je popolnoma verjetna, ker poznam še
                     nekaj podobnih primerov.) </p>
                  <p>Janez pa je bil zelo drugačen. Bil je pri vaški straži in postal pozneje tudi
                     domobranec. Poslali so ga v oficirski tečaj, kjer je dobil častniški čin. Ko so
                     na celjski železniški postaji partizanski knojevci vpili, naj oficirji in
                     podoficirji stopijo naprej – oziroma naj se dvignejo, ker smo vsi ležali – je
                     Janez to storil med prvimi. Zaradi nekega vzroka ga niso takoj mučili in ubili,
                     kot ostale, ampak so ga, bogve zakaj, odpeljali v Stari pisker, od koder je,
                     čudno, na neki način zbežal skupaj še z nekim domobrancem s Police. Prišel je
                     domov in se skril, soubežnika s Police pa so na poti domov ujeli. Z njim so
                     tako ravnali, da je nazadnje priznal, da ni hodil sam, ampak s tem in tem z
                     Gradeža. Po teh informacijah je OZNA nemudoma prišla na Gradež k Grebenčevim.
                     »Če ne poveste, kje se skriva pobegli domobranec, bomo zažgali.« Mati oziroma
                     mačeha ali teta – oče se je po smrti žene poročil z njeno sestro – je
                     prestrašena vzela grožnje zares in, vsa panična, zavpila: »Janez pridi dol,
                     sicer bodo zažgali.« Oznovci so ga potem odpeljali in verjetno še iste noči
                     izmučenega ubili v gozdu Stahan pri Grosuplju. Ko so Grebenčevi izvedeli, kje
                     leži – to je moralo biti kmalu – Alojza še ni bilo s Teharij – so ga šli ponoči
                     iskat, spravili razpadajoče truplo v vreče in jih v eni od naslednjih noči
                     skrivaj zakopali na pokopališču v Škocjanu. </p>
                  <p>Domobranski oficirji so se glede dileme, obdržati častniško identiteto ali ne,
                     različno odločali. Nekateri so bili prepričani, da bodo z njimi ravnali po
                     mednarodnih pravilih za vojne ujetnike in niso videli razloga, da bi skrivali
                     čin. Takšen je bil Lojze Mohar iz Male Račne. (Podržaj!) Toda že v Slovenj
                     Gradcu, kjer smo tisti, ki so nas odpeljali iz Vetrinja v torek, 29. maja,
                     prebili dve noči v neki tovarni, je Jože Palčar, domobranec iz iste vasi,
                     videl, kako ga nekam ženejo. Za poročnika Lojza Bastiča, ki je v Vetrinju
                     napredoval v čin stotnika, pa pripovedujejo, da je nove oficirske epolete
                     prišil na partizansko bluzo, ki so mu jo v Slovenj Gradcu nasilno zamenjali za
                     domobransko. Tudi on se je na celjskem kolodvoru dvignil med prvimi. Večina pa
                     je častniške znake le odstranila. Ti so bili v stalni nevarnosti, da bo kateri
                     od domobrancev podlegel skušnjavi in jih izdal. </p>
                  <p>Ivan Korošec, znani domobranski pisec, mi je letos na Teharjah to stanje takole
                     prikazal: »Med nas je pogosto prihajal komisar taborišča Jože Škulj iz Iške
                     vasi in spraševal domobrance, zakaj so tako neumni, da prenašajo vročino, žejo
                     in lakoto, ko bi se vendar lahko rešili, če bi povedali, kdo med njimi je
                     oficir. Napetost je bila vedno hujša. Do 20. junija se nobeden od fantov ni
                     vdal. Tega dne pa je hinavski Škulj spet prišel in nagovarjal domobrance, naj
                     se odločijo, ker da je to zadnji dan. Potem bodo začeli streljati vse po vrsti.
                     Tisti, ki smo se že nekaj časa pripravljali na beg, smo sedaj vedeli, da smo
                     dosegli skrajno mejo. Ob treh ponoči na 21. junij nas je enajst s silnim
                     vpitjem planilo na ograjo. Ne pomnim, da bi domobranci kdaj prej uprizorili tak
                     juriš. Partizani so mislili, da je taborišče napadeno od zunaj.« Tako Korošec. </p>
                  <p>Podržaj, ki je bil, kot smo rekli, v civilni baraki, pa pravi, da je slišal,
                     kako je eden od stražarjev vpil, da mu je mitraljez odpovedal in da naj brž
                     telefonirajo v Celje po drugega. Kakšen masaker bi šele bil, če bi partizanski
                     mitraljez delal. Že tako so krogle švigale po taborišču in skozi stene barak.
                     Je pa Jože Podržaj iz Čušperka drugo jutro videl nekaj drugega. Za taboriščno
                     ograjo prostora, kjer je tisoč šeststo domobrancev še čakalo, da jih odpeljejo
                     na morišče, sta stala privezana dva domobranska oficirja, Anton Žitnik iz
                     Čušperka, Jožetov sosed, in Franc Brodnik iz Male Račne. Pravi, da so ju tepli
                     do smrti in da ležita v Teharjah pod enim od tistih okopov iz odpadkov. Čin sta
                     dobila v Vetrinju, skupaj z drugimi udeleženci turjaške obrambe. </p>
                  <p>Srečanje z Jožetom Uršičem iz Ščurkov v Želimeljski dolini mi je bilo posebno
                     drago. Živi namreč na domačiji, od koder sta bila Jože in Tone Krampelj, ki sta
                     bila z nami v Teharjah. Jožetu se je tam življenje končalo, Tone pa je prišel
                     domov in se pozneje poročil na Gradež. Vzel je Škindrovo Faniko, pri kateri sem
                     se po letu 1990 nekajkrat oglasil, da mi je pripovedovala pretresljive in
                     pomembne reči o svojih treh bratih, ki so padli pri obrambi Turjaka, in o obeh
                     Krampljih, od katerih je bil eden, Tone, njen mož. </p>
                  <p>Tudi sam se vsega še dobro spomnim. Stali smo na pesku, zunaj barak, v dveh
                     vrstah, obrnjenih druga proti drugi, med njima pa trije mladoletni domobranci,
                     ki so se zjutraj javili za urejanje nahrbtnikov odpeljanih domobrancev in pri
                     tem vzeli vsak zavojček piškotov, ki jih je komisar Škulj ob preiskavi našel in
                     vse tri za to »krajo« obsodil na smrt. Ko so tam stali med vrstama, jim je
                     prebral obsodbo. Vsi se še spomnimo, kako je na to sodbo reagiral Jože Krampelj
                     – njegovega strašnega krika, ki nam je potem še dolgo ostal v ušesih. Dr. Tine
                     Velikonja je pozneje večkrat rekel, da je že mnogo ljudi videl umirati,
                     nobenega pa ne tako težko kot Jožeta Kramplja v Teharjah. Mene pa je še to
                     doletelo, da me je Škulj izbral za enega od tistih desetih prič, ki smo morali
                     od blizu (iz razdalje dveh metrov) gledati to smrt. (Natanko je ta dogodek
                     opisan v Zavezi 6.) Z Jožetom Uršičem se še domeniva, da se enkrat oglasim ne
                     njegovem domu v Želimeljski dolini, da dobim fotografije za Zavezin arhiv in
                     zvem še kaj podrobnega o Jožetovi in Tonetovi mladosti. Tone in Fanika na
                     Gradežu sta tudi že umrla. Posebno mi je žal za Faniko, vedno sem jo rad
                     poslušal, to modro kmečko ženo. </p>
                  <figure>
                     <graphic url="slike_z_79/z_79_33.png"/>
                     <head>Pri teharski spominski maši <name type="author">Blaža
                        Cedilnik</name></head>
                  </figure>
                  <p>Moj čas je začel počasi odtekati. Izpred oltarja so zadnje predmašne molitve
                     odhajale v teharsko nebo. Marsikdo bi rad še kaj povedal, tudi jaz bi rad še
                     marsikaj zvedel. Čas beži in premnogi odhajajo in nosijo s seboj, na
                     prostranstva onkraj, svoje zgodbe, od katerih je vsaka tudi pomemben podatek,
                     kakšni smo Slovenci bili v času, ki nas je od vseh, kar smo jih preživeli na
                     tem prostoru, najbolj preizkusil in razkril, kakšni smo. Res, kakšni pa smo
                     bili? Res, kakšni pa smo? Toliko zločincev in toliko mučencev! In nikjer
                     nobenega – ne zločinca in ne mučenca. Kakor da ne bi bili v stanju, napraviti
                     osnovnega reda v svoji zgodovini. </p>
                  <p>Na hitrico prisluhnem še trem, štirim stavkom. Eden me pouči, zakaj krivica,
                     potem ko se je enkrat uveljavila, traja in traja: »Oni so si prisvojili kapital
                     in sedaj z njim vladajo ljudem.« Drugi stavek mi pove sin profesorja zgodovine,
                     ki si nikoli ni mogel zares odpustiti, da je govoril v nasprotju z svojim
                     védenjem in prepričanjem; da so ga tako žalili; da so toliko ljudi tako žalili;
                     da so temu, kar so počeli, morali reči narodnoosvobodilni boj. V tretjem stavku
                     je bila tožba in ogorčenje, da so mladi še vedno tako »napihnjeni«. Da so
                     slišali nekaj majavih trditev in se jim zapisali za zmerom; da jih izrekajo
                     naprej, kakor da bi jih sami dognali. Mene pa je najbolj presunil stavek, ki je
                     prišel od nekod iz mojega diktafona, ne da bi vedel, kdaj sem ga posnel: »Dva
                     brata in strica so mi tu ustrelili.« Anonimen stavek, pomislim, a bi ga lahko
                     povedala polovica obiskovalcev tega kraja. Izbral si ga bom za moto tega
                     poročila. </p>
                  <p>Po mostovžu, ki pelje proti oltarju, vidim prihajati celjskega škofa dr.
                     Staneta Lipovška. Prvič bo letos bral teharsko spominsko mašo. Hitim ga
                     pozdravit. </p>
                  <figure>
                     <graphic url="slike_z_79/z_79_34.png"/>
                     <head>Veliko je še nepovedanega <name type="author">Blaža
                        Cedilnik</name></head>
                  </figure>
               </div>
            </div>
            <div type="div2">
               <head>Sprava nikoli ne zanika resnice</head>
               <docAuthor>Stanislav Lipovšek</docAuthor>
               <div type="div3">
                  <p>Drage sestre, dragi bratje v Kristusu!</p>
                  <p>1) Ko smo vstopili na ta, s trpljenjem in krvjo žrtev posvečen prostor, nas je
                     sprejelo dovolj vidno in žal še ne dokončano spominsko obeležje. Posebej
                     izstopa visoko dvignjen odprt venec spomina, ki je po izpovedi arhitekta lahko
                     simbol smrti in večnosti, pa tudi prispodoba trnove krone trpljenja in
                     mučeništva ali kot črka omega simbol zmage in poveličanja. Razprti venec visoko
                     nad nami sprejema vase dolino gorja in je dovolj povzdignjen, da obvladuje tudi
                     pregrado, odlagališče industrijskih odpadkov, in postaja viden do cerkve Sv.
                     Ane; tako je oživljena simbolna povezava tistih usodnih dni, ko je bil zvon v
                     zvoniku Sv. Ane še edina tolažba trpinom v dolini smrti in gorja.</p>
                  <p>Tu se je zgodil prvi krvav in boleč zločin. In se je zgodil še drug prav tako
                     strašen in nerazumljiv zločin, ki še traja, ko so z umetnimi pregradami in
                     jezeri zmaličili naravo, ki sedaj kriči in oznanja, da so tu pod odlagališči
                     sadre in drugih komunalnih in industrijskih odpadkov zakopane žrtve pobojev, ki
                     jim niso vzeli le življenja, ampak so jih izenačili s smetmi in jim vzeli ime
                     človek.</p>
                  <p>Ko vzamemo v roke knjigo »Grobovi na Štajerskem« in druge vire, preprosto ne
                     moremo doumeti, da se je v Sloveniji, v tej prijazni deželi na sončni strani
                     Alp, v tej deželi prijaznih in veselih ljudi, moglo zgoditi kaj takega, da je
                     možno takšno zlo in nasilje, ki se je zgodilo na tem kraju.</p>
                  <p>Tu je »steza tišine«, povzdignjena brv – po kateri smo šli – , občutljivo
                     odmaknjena od svetih in nedotakljivih tal taborišča. Ta brv vodi sem, k
                     spominski ploščadi z oltarjem in pod njim kripta s krsto, s sarkofagom, ki s
                     spominsko razsežnostjo povezuje vse v dolini raztresene in z odpadki pokrite
                     posmrtne ostanke žrtev.</p>
                  <p>Od tu dalje bo vodila »pot spomina« vse do cerkve sv. Ane, označena s
                     štirinajstimi postajami križevega pota in obeležji, na katerih bodo imena
                     pokojnih žrtev. Hvaležni smo gospodu arhitektu in vsem, ki so omogočili
                     dosedanjo postavitev spominskega obeležja in parka in upamo, da se bo delo
                     dokončalo, da bo tako storjen prvi korak na poti očiščenja spomina.</p>
                  <p>2) Pred nami je še drugi korak, druga, še veliko težja naloga. V prvem berilu
                     smo poslušali preroka Izaija, ki nas je povabil, da se povzpnemo na Gospodovo
                     goro, da nas bo poučil o svojih potih, da bomo hodili po njegovih stezah. In
                     katere so Gospodove steze? Izaija nadaljuje: »Svoje meče bodo prekovali v
                     lemeže in svoje sulice v vinjake.« (Iz 2, 4) Po naše povedano, namesto orožja,
                     ki seje smrt, bomo proizvajali kmetijske stroje, ki prinašajo blaginjo. Pa ne
                     samo to, ta stavek, ki je napisan tudi v avli palače Združenih narodov, pomeni
                     tudi to, da je treba vedno znova stopiti na pot sprave in odpuščanja. »Ni miru
                     brez sprave, ni sprave brez odpuščanja«, je v novoletni poslanici za mir
                     zapisal pokojni papež Janez Pavel II. (1978–2005), ki je tudi sam bridko okusil
                     trpljenje in posledice medvojnih in povojnih zločinov.</p>
                  <p>V povabilu za sveto leto 2000 pokojni papež Janez Pavel II. piše: »Na pragu 3.
                     tisočletja smemo upati, da se bodo odgovorni politiki in ljudstva, predvsem
                     tista, ki so vpletena v dramatične konflikte, ki jih hranita sovraštvo in
                     spomin na pogosto zelo stare rane, dali voditi tistemu Duhu odpuščanja in
                     sprave, za katerega pričuje Cerkev, in se bodo trudili za rešitev nasprotij s
                     pomočjo iskrenega in odkritega dialoga.« Posebna mednarodna teološka komisija
                     je pojasnila, kako iskati pota sprave in odpuščanja.</p>
                  <p>Ko si prizadevamo za spravo, moramo najprej poudariti, da sprava nikoli ne
                     zanika resnice. Za »spravo« ob zanikanju resnice se navdušujejo tisti, ki so
                     povzročili nasilje ali krivice. Le-ti poskušajo prikriti trpljenje žrtev, ga
                     ignorirati ali prekriti z betonskimi ploščami, pregradami ali z industrijskimi
                     odpadki. Jezus v današnjem evangeliju pravi: »Vsak, kdor dela hudo, luč sovraži
                     in ne hodi k luči, da bi se ne odkrila njegova dela.« (Jn 3, 20) Zatiskanje oči
                     pred preteklostjo samo podaljšuje trpljenje in nasilje nad žrtvami se na ta
                     način nadaljuje. Jezus nas v govoru na Gori vabi na drugačno pot, ko pravi:
                     »Slišali ste, da je bilo rečeno: oko za oko in zob za zob. Jaz pa vam pravim:
                     Ne upirajte se hudobnežu, ampak če te kdo udari po desnem licu, mu nastavi še
                     drugo.« (Mt 5, 38) Jezus ni naivnež. Ne zahteva pasivnosti, niti tega, da bi se
                     morali odpovedati boju proti zlu in krivičnosti. Pove le to, da vračanje zla z
                     enakim zlom, četudi v imenu pravičnosti, ne spremeni človeške družbe.</p>
                  <p>Potrebna je nova drža, ki ustvarja nekaj novega in preseka začarani krog
                     sovraštva. In ta novost, to presekanje začaranega kroga sovraštva, je navzoča
                     prav v odpuščanju. To ne pomeni pozabljanje in zanikanje tega, kar se je
                     zgodilo, pač pa pogumno odločitev za novo pot, za novo prihodnost. Odpuščanje
                     tako odpira novo upanje in novo prihodnost ter s tem tudi novo kakovost
                     življenja na osebni in družbeni ravni.</p>
                  <figure>
                     <graphic url="slike_z_79/z_79_35.png"/>
                     <head>Govori celjski škof dr. Stanislav Lipovšek</head>
                  </figure>
                  <p>3) Prav zato smo priromali na ta sveti kraj, da bi stopili na novo pot za novo
                     prihodnost. Potrebna je luč in moč Svetega Duha, ki se rojeva v molitvi. Zato
                     bomo molili za žrtve, ki so pokopane na tem kraju in po drugih grobiščih naše
                     domovine. Umirali so z molitvijo na ustnicah in v srcu, prenašali so trpljenje
                     in čakali na grozljivo smrt. Tudi mi molimo za domače, za svojce in prijatelje,
                     za naš narod, za spravo in odpuščanje in tudi za krvnike, ki so se izživljali
                     nad njimi. S pokojnimi smo tudi danes na poseben način povezani, saj vsako
                     sveto mašo, posebej to spominsko mašo, obhajamo v občestvu, v povezanosti s
                     Cerkvijo na zemlji in s Cerkvijo v nebeški slavi; z Marijo, angeli in svetniki,
                     z našimi rajnimi in še posebej z žrtvami povojnega nasilja. Vsi smo povabljeni
                     na Jagnjetovo gostijo; oni, ki so že na cilju, in mi, ki smo še na poti, vsi
                     smo povabljeni, da vstopimo v skrivnost Gospodovega trpljenja, smrti in
                     vstajenja, še posebej, ko bomo po duhovnikovem opozorilu »Skrivnost vere«
                     odgovorili: »Tvojo smrt oznanjamo Gospod in tvoje vstajenje slavimo, dokler ne
                     prideš v slavi«. – Kdaj oznanjamo Gospodovo smrt in vstajenje? – Ko v nas umira
                     stari človek in se rojeva novi človek, po Bogu ustvarjen, v resnični
                     pravičnosti in svetosti.</p>
                  <p>Pri tej spominski sveti maši tu na teharskem taborišču in grobišču to pomeni,
                     da postajamo v večji meri nosilci luči, graditelji sprave, miru in
                     odpuščanja.</p>
                  <p>V evangeliju smo slišali, da je Jezus rekel Nikodemu: »Obsodba pa je v tem, da
                     je luč prišla na svet, pa so ljudje bolj vzljubili temo ko luč, zakaj njih dela
                     so bila hudobna.« (Jn 3, 19) Mi smo vstopili v to luč. Bodimo nosilci te luči,
                     bodimo nosilci in graditelji miru, sprave in odpuščanja; za Božje kraljestvo,
                     za svetlo sedanjost in prihodnost. Amen.</p>
               </div>
            </div>
            <div type="div2">
               <head>In obtožujejo žrtve tega, kar so počeli sami</head>
               <docAuthor>Marija Žabjek</docAuthor>
               <div type="div3">
                  <p>Otroška in mladostna leta sem preživljala sredi vasi, blizu Ljubljane. Oče nam
                     je v jesenskih in zimskih večerih večkrat pripovedoval o dogodkih druge
                     svetovne vojne. Kako živo mi je segla v srce njegova pripoved, da so se k nam
                     večkrat zatekli partizani. Pri nas so našli prostor za spanje in hrano, oče pa
                     je imel razlog, da mu kot tridesetletnemu možu in tedaj že očetu dveh otrok ni
                     bilo treba v partizane. Kako sta z mamo trepetala, ko sta v kuhinji gostila
                     Nemce, na skednju pa partizane. Temu strahu so partizani dodali še novega.</p>
                  <p>Nekaj sto metrov od nas so prebivali nemški vojaki. V začasni dom so hodili
                     mimo naše hiše. Partizani so jih z skednja opazovali, in modrovali kako bi
                     nanje skozi lino spustili rafal. Oče jih je rotil, moledoval in prosil naj tega
                     ne storijo. Res niso, ker so nekega večera od nas odšli drugam. Tam pa so jih
                     še istega večera zajeli Nemci. Kaj lahko bi se v naši vasi ponovila Rašica,
                     Dražgoše ... </p>
                  <p>Ko sem obiskovala srednjo šolo v Ljubljani, je bil med učitelji profesor, ki je
                     bil zadržan, miroljuben, korekten in prijazen do nas mladih. Mnogo zgodb so
                     napletli o njem. Zakaj, sem začela spoznavati, ko sva že več let oba poučevala
                     na isti šoli. Zgodbice o njem so krožile, da bi ga mladi zasovražili in mu tako
                     še bolj otežili njegovo življenje, ki je bilo spremljano na vsakem koraku. Bil
                     je domobranec in po vojni zaradi mladosti izpuščen iz vsem nam znanih Škofovih
                     zavodov.</p>
                  <p>Zgodbe, ki jih je pripovedoval oče, in izkušnje mojega profesorja so mi bile
                     nedojemljive. Ko pa sem se poročila, sem v moževi družini začela spoznavati še
                     bolj krute zgodbe, resnično tragiko vojnega in povojnega časa.</p>
                  <p>Izvedela sem za dogodke v Škofovih zavodih, Kočevskem rogu, Crngrobu,
                     Brezarjevem breznu. Kaj se je dogajalo v slednjem? Prve dni po koncu vojne so
                     začeli ponoči po cesti iz Šentvida nad Ljubljano skozi Glince voziti
                     tovornjaki, polni ranjencev in jetnikov. Njihova pot se je končala v bližnjem
                     gozdu, ob Brezarjevem breznu, kjer so postrelili okrog 800 žrtev in jih zmetali
                     vanj, prepričani, da tega ni videl nihče. Da bi zakrili svoj zločin, so vhod v
                     brezno zaprli z betonsko ploščo. Vendar: resnica bode v oči, če je še tako
                     zamolčana. Po nekaj dneh so pri kmetu, ki je bil približno kilometer stran od
                     brezna, konji začeli prhati, namesto da bi pili vodo. V kmetov vodovod in
                     bližnji potok je pritekla kri pobitih. Kot da kri v potoku ni bila dovolj, se
                     je v okolici, ki je bila močno zastražena, začel širiti neznosen vonj. Mikrobi
                     v telesih mrtvih so delovali po svoje. Beton je počil. Razpadajoča trupla so
                     morali potegniti iz brezna in jih po drčah spustiti v bližnjo Kucjo dolino. Tam
                     so jih pokopali. To težko delo so opravili jetniki. Da ne bi bilo prič, so
                     morali skopati še svoj grob.</p>
                  <p>Lahko si je predstavljati, kaj ob teh zgodbah doživljaš, ko ti spomin oživi, in
                     pomisliš, kaj se je dogajalo tem, ki so se bojevali za sebe, za svoje
                     življenje, za krščansko civilizacijo, za to, kar so imeli vrednega. To boli,
                     boli, boli, ... srh in groza te spreletavata, ko se spomniš na te dogodke, na
                     občutke, stiske, strahove in grozote tistih, ki so to prestajali.</p>
                  <p>Kaj šele pa so prestajali tisti, ki so bili hote ali nehote živi vrženi v
                     brezna. Ti, sicer izčrpani, izstradani in do smrti izmučeni, a polni
                     življenjske volje, so se na vse mogoče načine trudili, da pridejo iz brezna.
                     Mnogi so od napora in izčrpanosti omahnili in ostali tam, kamor so jih na
                     zadnjo pot porinili njihovi krvniki. Nekaj pa se jih je rešilo. Čeprav so
                     trpeli nečloveške bolečine, so v sebi zbrali zadnje kapljice moči in se
                     rešili.</p>
                  <p>Prva zmaga je bila za njimi. A začela se je nova kalvarija. Spraševali so se,
                     kje smo, kam naj gremo, kdo nas bo sprejel, nas nahranil in nas vsaj za silo
                     oblekel, kakšne nevarnosti nam pretijo. Redki so po vseh zaprekah, osebnih
                     stiskah zbrali dovolj moči, da so se za več let skrili ali zapustili tako
                     ljubljeno domovino. A bili so, da lahko pričajo, kaj se je dogajalo.</p>
                  <p>V knjigi Vetrinje, Teharje, Rog so me še bolj globoko presunili opisi dogodkov
                     v neposredni bližini. Kako težko sem brala poglavje, ko so po barakah v
                     Teharjah pobirali otroke materam. Še danes se sprašujem, kaj so bila mlada
                     dekleta, žene in matere krive, da so jih mučili, pobijali in jim pobirali
                     otroke. Najmlajše, dojenčke do enega leta in pol, so dali na dero, jih brez
                     hrane in tekočine izpostavili vročemu junijskemu soncu, da so se izsušili in v
                     nemogočih razmerah umirali. Ali res lahko dekletom, ženam, materam in čisto
                     nedolžnim otrokom pripisujejo že tako izpeto krivdo kolaboracije?</p>
                  <p>Kakšne stiske, grozote, bolečine so doživljali vsi ti v zadnjih dneh življenja.
                     Kako je bolelo njih, ko nepojmljivo boli nas. Bolečina nam udarja na srce, sega
                     v dno duše. To bolečino želim poudariti z besedami gospoda Justina Stanovnika,
                     ki jih je izrekel na spominski slovesnosti v Kočevskem rogu. Dejal je:
                        »<emph>Zato mislim, da moramo, najprej in še preden začnemo govoriti o
                        čemerkoli drugem, izreči prvo besedo, ki je nekoč zagospodarila na tem
                        prostoru. Ta beseda je bolečina. Kaj je bolečina? Vsa bolečina je v tem, da
                        boli. Zato ostaja v celoti za zmeraj nesporočljiva. Kako zelo boli, nam
                        ostaja skrito, ker zanjo nimamo fizikalne enote, kakor jo imamo za merjenje
                        jakosti glasu ali pritiska. Samo to vemo za te bolečine tukaj, da so vse
                        morile, da je vsaka bila smrtna. In tudi to vemo, da jih je bilo mnogo, sto,
                        tisoč, deset tisoč. Kakšen orkester je moral biti to, ki je paral te gozdove
                        in to nebo. Kakšni instrumenti so tu igrali? Ta partitura je bila
                        komponirana v ključu muke, zapuščenosti, izdanosti in zadnje samote.
                        Predvsem pa sovraštva. Predvsem pa sovraštva. Ko so na Vetrinjskem polju
                        zvedeli, kam so jih odpeljali, je neko dekle zavpilo: ‘Ali ne bo že sodni
                        dan!’. Vedela je, kaj je svet, kjer so sedaj. Kar naprej moramo ponavljati
                        ta stavek. Ne samo zato, ker je nadomestek za simfonijo, ki ni bila
                        skomponirana, za roman, ki ni bil napisan, za film, ki ni bil
                     posnet.</emph>«</p>
                  <p>Besedam, ki jih je v Kočevskem rogu izrekel gospod Justin Stanovnik, lahko
                     dodam še: ne le bolečina, bolečina, ampak v dno srca, v dno duše segajoč
                     nerazumljiv srh, ki te spreletava, ko se povojni poboji le omenijo in ti spomin
                     na te slišane, prebrane dogodke oživi.</p>
                  <figure>
                     <graphic url="slike_z_79/z_79_36.png"/>
                     <head>Govori Marija Žabjek</head>
                  </figure>
                  <p>Sprašujem se, kdo so ti ljudje, ki so zmogli vsa ta nečloveška ravnanja nad
                     neoboroženimi ljudmi? Kaj jih je vodilo? Kdo je bil njihov bog? Ali so imeli v
                     sebi kanček vesti, morale, etike, ali jih je vodil Zli duh, ki vabi, obljublja
                     raj na zemlji? Je to Zli duh, ki ne govori resnice? Je njegov bog le laž, s
                     katero je našim prednikom obljubljal svobodo vesti, svobodo besede, svobodo
                     tiska, zborovanja in združevanja, nedotakljivost osebnosti in stanovanja? Nam
                     medvojnim in povojnim generacijam pa v šoli prikazoval, kaj vse so zgradili,
                     kako dobro gospodarijo, kako bogata je naša domovina, v kakšni demokraciji
                     živimo, kako nas ogroža zunanji sovražnik, kako moramo delati in živeti, da
                     bomo živeli bratsko življenje z našimi bratskimi narodi! Kako junaško so se
                     bojevali v narodnoosvobodilni vojni!</p>
                  <p>V resnici pa so se bali mrtvih. Saj so vsa mesta, kjer bi lahko našli najmanjše
                     sledi pobojev, zastražili z vojaki. Ali jih je preganjala vest ali pa strah
                     pred resnico, groza pred nasilno pobitimi mrtvimi brati?</p>
                  <p>Še lahko razumemo, da so nam te medvojne in povojne dogodke zamolčevali do leta
                     1990, težko pa razumemo, da še danes, 20 let po osamosvojitvi, predstavniki
                     borcev in predstavniki tranzicijske oblasti teh dogodkov ne priznavajo, če pa
                     že, nedolžne žrtve obdolžijo tega, kar so počeli sami. Dolžijo jih
                     kolaboracije. Ne priznajo pa, da so to počeli sami. Saj poznamo veliko
                     primerov, ko so komunisti sodelovali s fašisti in nacisti, da so s pomočjo
                     njihove ovadbe zapirali in streljali ljudi, ki so se jih komunisti želeli
                     znebiti.</p>
                  <p>Kaj takega, kar se je dogajalo med drugo svetovno vojno in po njej, slovenska
                     zemlja še ni videla. Pa tudi videti ne sme več. Da bi narod, ki na njej živi,
                     moril sam sebe! Ali naj bo slovenski narod res narod roparjev in morilcev, ne
                     pa narod poštenjakov?</p>
                  <p>Če pa hočemo, da se kaj takega ne bo več ponavljalo, moramo začeti drugačno
                     življenje. Zaorati moramo bolj na globoko. Do zdaj smo orali preplitvo, zato
                     smo naželi premalo žita, preveč pa osata. Treba je narod bolje vzgojiti!
                     Kultivirati ga resnično in srčno. To vzgojo pa mu more dati samo vera, globoka
                     vera. Brezverska vzgoja sploh ni vzgoja. Samo umska izobrazba ne zadostuje. Saj
                     vidimo njene sadove. Ne varuje niti pred najstrašnejšimi zločini, ne pred
                     ovaduštvom, tudi ne pred izdajstvom naroda. Kar ti kaže, kar ti nese, kar sploh
                     koristi, to ti je dovoljeno. Človek in družba brez vere je zmožna
                     najstrašnejšega, najhudobnejšega in najgršega, kar si je mogoče misliti. Dokaze
                     imamo desetletja nazaj, tu sedaj in pred seboj. Take, da bolj kričečih ne
                     potrebujemo. Brez vere se človek poživini, pozverini, pozablja na svojo čast,
                     ubije svojo vest, zapravi vse poštenje.</p>
                  <p>Pri ljudeh brez vere je najvišje načelo in pravilo koristnost in profit. Vse
                     kaj drugega je človek z živo, močno vero. Ta ti s svojo večno sankcijo postavi
                     meje, ki jih ne smeš prekoračiti, pa naj se ti obeta še tolik dobiček, ali pa
                     te čaka smrt in mučeništvo. Le kar je v veri krepko zasidrano, to drži, na to
                     se lahko zaneseš. Vse drugo se maje, ker nima trdnega temelja, je od danes do
                     jutri, ali celo od trenutka do trenutka.</p>
                  <p>Zato zavihajmo rokave in se potrudimo, da bomo naš voz preokrenili in z Markom
                     Twinom rekli: »Čez dvajset let bomo veliko bolj razočarani zaradi stvari, ki
                     jih nismo storili, kot zaradi tistih, ki smo jih. Zato razrahljajmo vrvi in
                     odplujmo iz varnega pristana. Ujemimo veter v svoja jadra. Raziskujmo.
                     Sanjajmo. Odkrivajmo.«</p>
                  <p>Sama pa še dodajam: bodimo odločni, pokončni in molimo k Bogu, da si bomo
                     podali roke, strnili svoje vrste vsi, ki slovenski narod resnično ljubimo in mu
                     želimo ohraniti življenje, mu pripraviti lepšo, svobodnejšo, bolj
                     blagoslovljeno bodočnost na temelju resnice, pravice in ljubezni. Hvala.</p>
               </div>
            </div>
            <div type="div2">
               <head>Teharski spomenik je postavljen zunaj zgodovine</head>
               <docAuthor>Anton Drobnič</docAuthor>
               <div type="div3">
                  <p>Spoštovani gospod škof, spoštovani gospodje duhovniki, dragi romarji, drage
                     romarice!</p>
                  <p>Zopet smo prišli na Teharje, da bi se skupaj spominjali naših prijateljev,
                     naših sorodnikov, ki so pred 65 leti tukaj neznosno trpeli in v mukah umirali.
                     Zbiramo se neprekinjeno že 20 let, zato je danes prilika in dolžnost, da
                     pogledamo, kaj se je v tem času zgodilo, kam smo v tej dolgi dobi prišli. Ne
                     samo mi, ki zvesto prihajamo na ta mučeniški kraj, ampak tudi kam je prišel naš
                     narod in naša domovina, ki se tudi bliža dvajsetletnici svoje samostojnosti in
                     svoje neodvisnosti.</p>
                  <p>Poglejmo nekaj odločilnih dejstev! Ob prvi spominski slovesnosti na Teharjah,
                     ki je bila 6. oktobra 1990, torej po padcu berlinskega zidu in po svetovnem
                     izgonu komunizma z oltarjev svetle prihodnosti v temo zločinskih
                     totalitarizmov, vendar v še vedno rdeče ožarjeni Jugoslaviji, je mariborski
                     škof dr. Franc Kramberger v svoji pridigi izrazil prepričanje, da bo spominska
                     slovesnost teharske mučence povrnila iz polstoletne zamolčanosti, da jim bo
                     vrnjeno njihovo ime. Tako je bilo rečeno ob skromnem lesenem križu in pod revno
                     platneno streho, vendar s prepričanjem in iz srca duhovnega voditelja skoraj
                     polovice slovenskih katoličanov. Ali je njegova poštena beseda kaj zalegla?</p>
                  <p>Dvajset let kasneje slovenska država še nima seznama, nima imen tistih, ki so
                     trpeli na tem kraju in so jih od tukaj vozili v zločinsko smrt, kot sploh nima
                     seznama vseh neposrednih in posrednih žrtev boljševiškega terorističnega
                     nasilja. Slovenska država žrtve komunističnega nasilja še vedno zadržuje v
                     zamolčanosti, v temi ukazane totalitarne pozabe. Tudi po dvajsetih letih svoje
                     ustavno razglašene socialnosti, pravičnosti in zakonitosti jim ni vrnila
                     njihovih poštenih imen, jim ni zagotovila javnega groba in spodobnega
                     nagrobnika, jim ni zagotovila temeljne človekove časti. V svojih zakonih in
                     uradnem govoru jih pozna in omenja samo z utrjenimi boljševiškimi psovkami,
                     čeprav razglaša, da sama ni naslednica razpadle totalitarne predhodnice.
                     Poslanec dr. France Cukjati, ki je žrtve komunističnega nasilja pred leti
                     imenoval z njihovim pravim imenom in navedel njihovo pravo medvojno izjavo, je
                     bil skoraj fizično linčan. To se je zgodilo v državnem zboru, svetišču svobodne
                     besede, kjer je blestelo geslo: »Vsi drugačni, vsi enakopravni!« – seveda s
                     tihim pridržkom: »Če so naši! Tisti, ki niso naši, morajo ostati tudi brez
                     imena!« Takšna je danes slovenska postboljševiška stvarnost!</p>
                  <p>Slovenska vlada je pred 20 leti odločila, naj se teharskim žrtvam postavi
                     primeren spomenik. Imenovala je komisijo, ki naj to uredi. Po dolgih letih in
                     velikanskih stroških na kraju nekdanjega taborišča stoji betonski spomenik,
                     eden največjih spomenikov v naši domovini. Ni pa samo med največjimi,
                     zanesljivo je tudi na najbolj neuglednem, najbolj onesnaženem kraju med
                     grozečim jezerom strupene industrijske gnojnice in hribi komunalnih smeti. Je
                     tudi na najbolj skritem, povsem neobljudenem kraju, viden samo iz neposredne
                     bližine in od nikoder drugod. Da je zato bolj sramotilni steber in pozabnik kot
                     spomenik, ki naj žrtvam vrne in ohranja njihovo ime in človeško dostojanstvo,
                     se ne gre čuditi, saj so o njem odločali predvsem nekdanji komunisti. Odločanje
                     in oblast nekdanjih komunistov nad žrtvami njihovega nasilja je posebna
                     sprevrženost slovenskega postboljševizma.</p>
                  <p>Tudi slovesno odprtje teharskega spomenika je bilo v znamenju in v funkciji
                     nadaljnje anonimnosti in nove žalitve žrtev. Spomenik so visoki državni
                     funkcionarji odprli ob uradni navzočnosti pomembnih voditeljev zločinske
                     partije in njenih oboroženih enot in zvez, ki so v svojih vrstah hranile in
                     branile številne udeležence zločinskih umorov. K slovesnosti pa niso povabili
                     preživelih jetnikov in legitimnih predstavnikov umorjenih žrtev. Odprli so
                     spomenik samemu sebi, nečemu izven zgodovine!</p>
                  <p>Zato se nikar ne čudite, če ta spomenik po toliko letih, ko že razpada in je
                     potreben popravil, še vedno nima nobenega vidnega znamenja ali napisa, ki bi v
                     skladu z mednarodnimi konvencijami o ravnanju z vojnimi ujetniki in s splošno
                     priznanimi pravili civiliziranih narodov označeval, da je bilo tukaj leta 1945
                     prisilno taborišče in morišče vojnih ujetnikov, vojakov Slovenske narodne
                     vojske in njihovih civilnih spremljevalcev, zlasti žensk in otrok. Takšnega
                     napisa ali podatka ne boste našli, čeprav se na Teharjah mudite, kolikor dolgo
                     hočete, in čeprav je od vhodne kapele do spomenika množica besedil, vsaj
                     štirinajst napisov, vklesanih ali vdelanih v kamen! Lepe misli, lepe besede,
                     vendar brez vsake zgodovinske informacije.</p>
                  <p>Teharje so tudi po dvajsetih letih slovenske samostojnosti ostale sramotno
                     anonimne, kot je uradno povsem anonimen tudi Kočevski rog in 600 drugih morišč
                     preko vse Slovenije in kot je še vedno anonimna celotna boljševiška revolucija
                     z zločini in z neštetimi zločinci ter njihovimi skritimi žrtvami. Slovenski
                     družbeni sistem je zgrajen na nedotakljivi in nad zakonom stoječi »pravi
                     strani«. Na pravi strani enih in na drugi, zamolčani, nepravi strani. Ta pravni
                     rasizem je jasno razložil starosta in vrhovni komisar slovenskih pravnikov z
                     besedami, da se zakonov, ki inkriminirajo hudodelstva okupatorjev in njihovih
                     sodelavcev, ne da uporabiti za pregon domnevnih storilcev povojnih pobojev. Po
                     pravilu, da nasilje na pravi strani ni zločin, ampak junaštvo, dejansko deluje
                     tudi celotna slovenska oblast, zato javno odlikuje nosilce totalitarne oblasti
                     in posmrtno poveličuje voditelje zločinske partije in države, iz množice vojnih
                     zločincev pa še nobenega ni obsodila.</p>
                  <figure>
                     <graphic url="slike_z_79/z_79_37.png"/>
                     <head>Govori Anton Drobnič</head>
                  </figure>
                  <p>Politični in državni voditelji se v svojih stiskah sicer dajo povabiti tudi na
                     kakšno žalno slovesnost za zamolčanimi žrtvami revolucije in znajo na morišču
                     pred kamerami seveda položiti tudi kak venec. V svojih besedah pa te žrtve in
                     njihove bližnje kljub temu še vedno označujejo in žalijo s starimi
                     komunističnimi gesli. Tako je predsednik vlade in predsednik nekdanjih
                     komunistov spomladi v svojem govoru pri maši v Kočevskem rogu pribil, da je med
                     drugo svetovno vojno ena stran »podpirala roko okupatorja«, druga stran pa se
                     je nad prvimi po zmagi malo preveč maščevala! Niti besede o prvotnem
                     boljševiškem nasilju nad Slovenci kot začetnem zlu. Kako neresničen, ciničen in
                     žaljiv nagovor tako za žive kot za mrtve! In vendar so ga nekateri celo
                     pohvalili in predsedniku ploskali, drugim pa so očitali nevljudnost, ker mu za
                     nespodoben nastop in grobo žalitev niso ploskali! Ali res moramo postkomunistom
                     vsako zlo šteti v dobro? Ali predsednik res ne pozna zgodovine ali pa vsaj
                     osnovne človeške dostojnosti?</p>
                  <p>Tudi ministrica za notranje zadeve je pred nekaj meseci obiskala Teharje, kot
                     smo zvedeli iz sredstev obveščanja. Bila naj bi v zloglasni hiši z nekdanjim
                     imenom »Pri Mlinarjevem Janezu«, v kateri je po vojni domovala celjska OZNA,
                     zločinska tajna policija, ki je upravljala s teharskim taboriščem in s pomorom
                     jetnikov. V celjskem domu zločinske OZNE pa je policija organizirala še posebno
                     grozne zločine. Iz teharskega taborišča so tja prisilno vodili mlade žene in
                     dekleta, se nad njimi množično izživljali, do konca onečaščene pa so izročali
                     stražarjem v nadaljnjo »uporabo«, kot so se peklensko cinično izražali, in
                     končno v umor za hišo groze. Na te zločinske orgije so prihajali tudi
                     funkcionarji OZNE iz Ljubljane, iz palače banke Slavije, kjer je tudi danes
                     sedež Ministrstva za notranje zadeve.</p>
                  <p>Policijska ministrica pa na ta kraj strašnih zločinov proti človeštvu, ki so
                     jih nekdanji policisti storili proti ženam in dekletom njenih let, ni prišla
                     zaradi svoje pristojnosti, da skrbi za odkrivanje zločinov, ni prišla, da bi
                     neposredno in bolje spoznala kraj in prostore zločina. Tudi ne zato, da bi vsaj
                     položila venec in se spomnila grozovito mučenih slovenskih deklet in žena, kot
                     je to vendar zmogel njen predsednik v Kočevskem rogu in v Hudi jami. Tudi ona
                     je iz ljubljanske Slavije na Teharje prišla na zabavo! Brez čuta za čas, za
                     svoj uradni položaj in dolžnost, brez obzira do zgodovinskih dejstev in
                     okoliščin, brez sramu in brez sočutja do nesrečnih mladih žena in deklet! In
                     nihče v Sloveniji se ni zgrozil, tudi v Celju, mestu tridesetih komunističnih
                     morišč, samo molčijo.</p>
                  <p>V takšnih razmerah, ki Slovenijo vsak dan bolj spreminjajo v nekdanjo
                     totalitarno socialistično republiko, ni čudno, da je vlada odločila, naj se
                     tudi rov sv. Barbare v Hudi jami zopet zapre, naj se izkop več tisoč še
                     neizkopanih trupel ustavi, že izkopana pa naj ostanejo še naprej v zaprtem
                     rovu. In vendar, tudi ponovno zazidano morišče v Hudi jami s stotinami drugih
                     bo oznanjalo zločin in na ves glas kričalo, ne samo o zločinu nekdanjih
                     morilcev ampak tudi o zločinu sedanjih prikrivačev.</p>
                  <p>Tudi Evropa je dolga desetletja tiščala glavo v pesek, v pesek komunističnih
                     laži in liberalnega sprenevedanja. Vendar ni več tako. Evropa se ne vrača več v
                     lažno preteklost kot Slovenija, gre naprej v prihodnost resnice in pravice.
                     Najprej v svetu znanosti z ustanovitvijo študijskih in raziskovalnih zavodov,
                     ki preučujejo doslej nedotakljivo zgodovino »antifašizma«. Nato na področju
                     politike s sprejemom in razglasitvijo več resolucij o obsodbi vseh
                     totalitarizmov, tudi komunizma, in še posebej tudi o obsodbi restavracije
                     komunizma v Sloveniji. Letos pa se je zlomila tudi dvojnost mednarodnega prava,
                     ki je veljalo eno za nedotakljive na »pravi strani« in drugačno za vse druge,
                     za druge na nepravi strani. Tudi v Evropi! Ruski partizan in sovjetski heroj
                     Vasilij Kononov, varovanec nekdanjega predsednika Rusije Putina, je bil pred
                     Evropskim sodiščem za človekove pravice v Strasburgu obsojen kot vojni
                     zločinec!</p>
                  <p>Ni časa, da bi vam povedal dolgo zgodbo partizanskega poveljnika Vasilija
                     Kononova in njegovega strašnega zločina, ki ga je zagrešil nad latvijskimi
                     vaškimi stražarji in njihovimi ženami med vojno leta 1944, skoraj do
                     natančnosti podobno neštetim medvojnim zločinom v Sloveniji, in poučno zgodbo
                     dvanajstletnega sodnega postopka v Latviji in v Strasbourgu. Ta zgodba se je
                     končala letos 17. maja. Preberite jo v 78. zvezku revije Zaveza, ki jo lahko
                     dobite tudi tukaj pri vhodu v taborišče.</p>
                  <p>Poudarim naj samo, da je bil na najvišji evropski sodni stopnji doslej
                     nedotakljivi sovjetski heroj, ruski partizan, obsojen zaradi vojnih zločinov in
                     zločinov proti človeštvu po tistih zakonih, ki doslej niso veljali in jih niso
                     uporabljali za kasto nedotakljivih na »pravi strani«. Evropsko sodstvo se od
                     politike vrača k pravu, k resnici in k dejstvom. Ni pomembno, na kateri strani
                     je bil storilec, ni pomemben njegov položaj, soditi mu je treba po njegovih
                     dejanjih: Tudi morilec na »pravi strani« je zločinec! Tudi če je moril
                     »izdajalce«, »naciste« in »kolaboracioniste«, kot se je branil Kononov, in tudi
                     če jih je moril po »sodbi« samozvanega »partizanskega sodišča«, je zločinec.
                     Tako je odločilo evropsko pravo.</p>
                  <p>Na prvi stopnji je evropsko sodišče Kononova sicer oprostilo obtožbe, ker je
                     štelo, da za partizana ne veljajo predpisi o vojnih zločinih. Tedaj je rdeča
                     Slovenija – bilo je pred približno dvema letoma – slavila zmago partizanske
                     zgodovine, ene in dokončne in edine, prepoved revizije zgodovine in potrditev
                     privilegijev »prave strani«. Za letošnjo majsko sodbo pa Slovenija še ne ve,
                     saj je novinarji, politiki, zgodovinarji in pravniki, ki so se navduševali pred
                     dvema letoma, ne omenjajo in o njej popolnoma molčijo. Pa vendar bo tudi
                     Slovenija slej ko prej zvedela zanjo in tudi slovenskim kononovom bo glasno
                     povedala, da niso odlikovanj vredni heroji, ampak le ubogi vojni zločinci in
                     zločinci zoper človečnost.</p>
                  <p>Nam pa sodba o Kononovu potrjuje prepričanje, da je resnica božja stvar, ki
                     nikoli ne umre. Zato se še naprej spominjajmo pomorjenih bataljonov Slovenske
                     narodne vojske in širimo resnico o medvojnem boljševiškem napadu na slovenski
                     narod, na njegovo vero in kulturo, resnico o častnem odporu Slovencev proti
                     sovražnikom evropske civilizacije. Samo z resnico o preteklosti bomo razumeli
                     sedanje stanje in bomo znali odločati o prihodnosti. Hvala lepa.</p>
                  <figure>
                     <graphic url="slike_z_79/z_79_38.png"/>
                     <head>Andreja Zakonjšek Krt in Marko Fink <name type="author">Blaža
                           Cedilnik</name></head>
                  </figure>
               </div>
            </div>
            <div type="div2">
               <head>Pozdrav in slovo</head>
               <docAuthor>Marija Zgonc</docAuthor>
               <div type="div3">
                  <p>Dragi prijatelji in vsi, ki ste prišli ob 65. letnici pobojev k našim mučencem,
                     lepo vas pozdravljam!</p>
                  <p>Zbrani smo na Teharjah, enaindvajsetič, odkar smemo prihajati. Zdaj smemo
                     prihajati in obiskovati Teharje, Hrastnik, Hudo luknjo, Kočevski rog, Turjak,
                     Krimsko jamo, Brezarjevo brezno, ... – kdaj bi naštela vseh 600 grobišč?</p>
                  <p>Zdaj smemo svoje gorje tudi pokazati in pisati o njem. Pa nas razume naš dragi
                     narod in čuti našo prizadetost? Z vsem trpljenjem sveta sočustvujemo in
                     prizadeto poročamo – kaj pa naša bolečina? Desetletja je nismo smeli niti
                     pokazati in vsak zase smo jo nosili skozi življenje. Samo v gluhih nočeh so
                     tekle solze in samo Bog je čutil srčno bolečino: »Kje si, moj dragi sin? Vse
                     kosti bi pregledala, da bi mogla tvoje sprejeti v naročje.« »Kje si ostal,
                     ljubljeni mož? Ne veš, kako je hudo! Samo enkrat bi te še objela!« In otroci
                     smo rasli, kot da nismo imeli očetov, vedno in povsod zaznamovani, resnično
                     drugorazredni. Hvala celjskemu škofu dr. Stanislavu Lipovšku in vsem
                     duhovnikom, ki so z njim somaševali. Hvala nastopajočim: pel je župnijski
                     pevski zbor Sv. Cecilije iz Celja, ki ga vodi Robi Vodušek. Solista sta bila
                     Andreja Zakonjšek-Krt in Marko Fink. Govorila sta gospa Marija Žabjek in
                     predsednik Nove Slovenske zaveze Anton Drobnič. In prisrčna hvala vsem vam, ki
                     ohranjate spomin in zvestobo našim pobitim. Zapojmo pesem Moja domovina in se
                     poslovimo z mislijo: Slovenski mučenci, prosite za naš narod!</p>
                  <figure>
                     <graphic url="slike_z_79/z_79_39.png"/>
                     <head/>
                  </figure>
               </div>
            </div>
         </div>
         <div type="div1">
            <head>Slovenske teme – september 2010</head>
            <div type="div2">
               <head>Čas jim je vzel besedo – samo še govorijo</head>
               <docAuthor>Anton Drobnič</docAuthor>
               <div type="div3">
                  <p>Po zadostilni maši, ki so jo 29. oktobra 2010 obhajali v Angliji za dvanajst
                     tisoč neoboroženih Slovencev in Slovenk, meseca maja 1945 prisilno iz Vetrinja
                     na Koroškem vrnjenih v Jugoslavijo, kjer je bila večina na grozovit način
                     umorjena, je bila na predlog mag. Andreje Valič, direktorice Študijskega centra
                     za narodno spravo, sprejeta pobuda za ustanovitev britansko-slovenske
                     zgodovinske komisije, ki bo zbrala in ovrednotila vse dokumente in pričevanja
                     ter pripravila skupno poročilo. Študijski center za narodno spravo je zato 8.
                     novembra 2010 pozval Slovence k zbiranju podpisov za to pobudo. </p>
                  <p>Na ta poziv se je Janez Stanovnik, predsednik ZZB, odzval z odprtim pismom
                     predsedniku vlade Borutu Pahorju, ki ga je v vednost poslal tudi ministrom za
                     zunanje zadeve, za obrambo in za pravosodje. Pobudi nasprotuje z obsežnim
                     pisanjem v maniri, ki je vredna starega komunista. Zakaj takšen odpor, ko gre
                     predvsem za raziskavo britanskih dejanj? Kaj so storili jugoslovanski
                     oblastniki, je že predobro znano, vse vrnjene so na grozovite načine umorili in
                     kaj hujšega nobena komisija ne more ugotoviti. </p>
                  <p>Janez Stanovnik svojo komunistično tlako, kot se za izkušenega marksista
                     spodobi, že začne z neresnično trditvijo, da Študijski center »deluje pod
                     okriljem« oziroma »v Ministrstvu za pravosodje«. S tem pokaže na hudo Pahorjevo
                     odgovornost, ki jo dodatno pojasni s tem, da se je maša »spremenila v politično
                     manifestacijo s pobudo za mednarodno akcijo«. Tako nas privede do glavne
                     obtožbe: Kdor spada pod okrilje postkomunistične vlade, ne sme sodelovati v
                     politični manifestaciji izven te vlade! Seveda našteje tudi obtožence:
                     diplomate in uradnike slovenske vlade, zgodovinarje in novinarje, ki so se
                     udeležili spominske slovesnosti, spremenjene v politično manifestacijo s pobudo
                     za mednarodno akcijo. Obtožba in obtoženci so tukaj, Pahor, ukrepaj in
                     obsodi!</p>
                  <p>Problem povojne repatriacije in poboja domobrancev predsednik ZZB vidi
                     večplastno. Prva faza je po Stanovniku nastanek vaških straž oz. »bele garde«,
                     kar spravi pod njemu tako ljubo laško oznako MVAC. Pri tem ne prezre škofa
                     Rožmana, brez katerega tudi nikoli ne more, in mu očita kasnejše besede, da
                     »gre za obrambo vere«, ki jih mimogrede še spremeni v »poziv«. Katoliški škof
                     ne bi smel niti govoriti o obrambi vere, čeprav so partizanski morilci pred tem
                     v njegovi škofiji že umorili čez 1500 vernikov, tudi nekaj deset duhovnikov in
                     redovnikov ter nekaj deset celotnih družin z dojenčki vred. Te in druge neštete
                     komunistične zločine pa Stanovnik zamolči tako dosledno kot v drugih svojih
                     boljševiških rabotah, da se ne bi vedelo, kaj je povzročilo prvo fazo, zakaj
                     »nastanek« vaških straž in vsega, kar je temu sledilo, da se ne bi vedelo, kako
                     se je začelo. Stanovniku povsem zadošča, da so vaške straže pač »nastale«, kar
                     tako iz čiste zlobe. Pahorja in njegovih ministrov molk o vzroku ne bo motil,
                     saj tudi sami ne vedo ali vsaj nočejo vedeti nič več od nekdanjih cicibanov in
                     Titovih pionirčkov, kar dosledno kažejo v svojih govorih. </p>
                  <p>Druga faza povojne repatriacije po Stanovniku nastopi ob koncu vojne, ko so se
                     slovenske oborožene enote umaknile na ozemlje, zasedeno od zahodnih zaveznikov,
                     ti pa »so jih po sporazumu na Jalti vrnili v deželo, kjer so zakrivili vojne
                     zločine«. Noben komunistični komisar ne bi znal povedati boljše, tako zelo
                     boljševiško! Sporazum na Jalti Janez Stanovnik stalno zlorablja, kot zlorablja
                     Rožmana, domobransko prisego in še marsikaj, včasih celo sam sebe. Sporazum na
                     Jalti govori samo o ravnanju s sovjetskimi državljani, ki bodo prišli v roke
                     zahodnih zaveznikov. O slovenskih protikomunistih in drugih beguncih na Jalti
                     ni bilo nobene besede, še zlasti ne o njihovem vračanju in zločinskih umorih. </p>
                  <p>Če bi bil na Jalti res sprejet tak sporazum, kot govori Stanovnik, bi seveda
                     zahodni zavezniki vrnili domobrance, četnike in druge protikomuniste tudi iz
                     Italije. To se ni zgodilo. Domobranci iz Koroške torej niso bili vrnjeni v
                     skladu, ampak v nasprotju z medvojnim sporazumom na Jalti. Stanovnikovo stalno
                     sklicevanje na sporazum na Jalti, ko gre za vrnitev beguncev iz Koroške, vendar
                     ni samo laž, ampak ima razlog tudi v komunističnem prepričanju, da je
                     partizanska Slovenija del Sovjetske zveze in so zato tudi slovenski domobranci
                     bili obravnavani kot sovjetski državljani! </p>
                  <p>Značilno za Janeza Stanovnika je tudi, da politični sporazum na Jalti stalno
                     prikazuje in uporablja, kot da gre za obvezen akt mednarodnega prava. Takšno
                     nedopustno manipulacijo tudi v pismu Pahorju še večkrat ponovi. V resnici je
                     sporazum na Jalti samo dogovor, ki veže le udeležence tega sporazuma. S takšnim
                     dogovorom ni mogoče spremeniti obveznih mednarodnih aktov. Zato sporazum na
                     Jalti, tudi če bi se tam res dogovorili za prisilno vrnitev domobrancev iz
                     Vetrinja, kot neresnično trdi Janez Stanovnik, ne bi prav nič opravičil te
                     vrnitve in nezakonitega, celo zločinskega ravnanja britanskih oblasti. Vojni
                     ujetniki in civilni begunci so namreč po določbah Haaških vojnih konvencij in
                     Ženevskih konvencij o ravnanju z vojnimi ujetniki pod posebnim mednarodnim
                     varstvom. Pomembna določba teh konvencij je, da vojnih ujetnikov ni dovoljeno
                     vrniti v domovino brez njihove privolitve. Sporazum zaveznikov na Jalti ali
                     kjerkoli drugje te obvezne določbe mednarodnega vojnega prava ni mogel in ni
                     spremenil, saj še vedno velja. Repatriacija slovenskih vojakov iz Koroške je
                     bila izvršena s prisilo in prevaro, zato je bila v nasprotju z mednarodnimi
                     konvencijami, torej nezakonita, ne glede na to, kako Stanovnik manipulira s
                     sporazumom na Jalti in drugimi podobnimi akti zaveznikov. </p>
                  <figure>
                     <graphic url="slike_z_79/z_79_40.png"/>
                     <head>Richard Burton, Liz Taylor, Josip Broz – Beda umetnikov..Iz Dictators'
                        Homes, Peter York</head>
                  </figure>
                  <p>Janez Stanovnik pravi, da so slovenske enote vrnili v deželo, »kjer so
                     zakrivile vojne zločine«. Nobeno zakonito in nepristransko sodišče ni obsodilo
                     nobene slovenske protikomunistične enote, da je zakrivila vojne zločine.
                     Stanovnik, ki se šteje za velikega demokrata, pa kar mimogrede za vojne
                     zločince razglasi kar vse protikomunistične enote, ki so se umaknile na
                     Koroško! To dela zato, ker dobro ve, da so se prav te enote uprle grozovitemu
                     komunističnemu nasilju in njihovim zločinom nad Slovenci. Res, Stanovnik se v
                     zagovor boljševiškega nasilja ne obotavlja zlorabiti celo samega sebe!</p>
                  <p>Tretja faza repatriacije slovenske narodne vojske iz Vetrinja so za Stanovnika
                     »povojni poboji«. Pobojev pa nima za zločine, ampak jih imenuje »tragedija«,
                     kar pomeni huda nesreča, pretresljiv, žalosten dogodek (SSKJ; Vrbinc – Slovar
                     tujk). Takšna je torej »dokumentirana zgodovina« po Janezu Stanovniku: Začelo
                     se je z »nastankom« vaških straž, končalo se je s »tragedijo«, z žalostnim
                     »dogodkom«. Komunistom kar naprej nekaj nastaja in se jim dogaja, kar tako samo
                     od sebe, brez njih, čeprav od nekdaj kričijo, da so in da morajo biti oni
                     gospodarji zgodovine! Nič niso imeli opraviti v začetku z »nastankom« vaških
                     straž, kar nastale so, očitno iz čiste zlobe polovice Slovencev! In nič niso
                     bili pri žalostnem »dogodku« pri koncu! Vse se je kar zgodilo, ali kot je dejal
                     njihov general revolucije Milan Kučan leta 1990 na Kočevskem rogu: Bilo je!
                     Račun je jasen: Dogodek sam po sebi, naj bo še tako žalosten, pač ni zločin,
                     pri dogodkih ni zločincev. </p>
                  <p>Ali je takšnim komunistom mogoče še kaj zaupati in verjeti? Prav ničesar več!
                     Manipulirajo s preteklostjo, manipulirajo s sedanjostjo in manipulirajo s
                     prihodnostjo, ne samo s svojo, tudi z našo. Manipulirajo z besedami,
                     manipulirajo z dejstvi, varajo z vsem in vse! </p>
                  <p>Janez Stanovnik svoje onemoglo moledovanje nadaljuje s trditvijo, da so člani
                     ZZB in on kot njen predsednik »neštetokrat in nedvoumno obsodili in obžalovali
                     to tragedijo v vseh treh fazah njenega razvoja, še posebej povojne poboje, ki
                     so bili v popolnem nasprotju s partizanskim zakonom«. Kje pa je kdo videl
                     normalnega človeka, ki v javnih nastopih ne obsoja množičnih umorov? S tem se
                     pač ni mogoče hvaliti. Ali pa sta Stanovnik in njegova ZZB kdaj obsodili
                     kakšnega morilca, ne umore, ampak morilce? So Stanovnik in partizani kdaj med
                     štiri leta dolgo revolucijo ali v 65 letih po vojni karkoli storili, da bi
                     morilce odkrili in obsodili? So kakšnega morilca vsaj izločili iz svojih vrst?
                     Nikoli nič takega, izločili, med vojno pa pobili so tiste, ki so dvomili v
                     umore, ki so spraševali, zakaj partizani pobijajo Slovence in ne sovražne
                     okupatorje, ki so govorili o tem, kako so morili! To Janez Stanovnik dobro ve,
                     zato dosledno govori samo o obsodbi pobojev in nikoli ne govori in ne obsoja
                     morilcev. Nasprotno, kakor hitro se kdo spotakne ob imena in spomenike glavnim
                     morilcem, ki še vedno kričijo in strašijo po vsej Sloveniji in čez, je
                     Stanovnik in njegova ZZB njihov prvi slavilec in neustavljivi zagovornik.
                     Obsojati umore in slaviti morilce je čast brez cene, je izstop iz civilizacije,
                     je zanikanje kakršnekoli morale. Kar hvalite se z obsodbo »tragedije« še
                     naprej, česa bolj moralnega, dejanj bliže evropski civilizaciji očitno niste
                     več zmožni! Od moralno povsem onemoglih ne moremo pričakovati nobene svetlobe
                     več. </p>
                  <p>Janezu Stanovniku verjamemo, ko pravi, da obžalujejo »tragedijo«. Sedaj jim
                     silno škoduje, kamorkoli se obrnejo, jim pod nogami ali pod mizo zaškripljejo
                     kosti, sad njihovega boja za osvoboditev. Kako odlično bi se danes počutili, če
                     te »tragedije« ne bi bilo! Pa je bila, zato jo resnično obžalujejo. Seveda
                     obžalujejo tragedijo, žalosten dogodek, ne svojih dejanj in še manj svojih
                     žrtev. Obžalujejo, da se je moralo tako zgoditi, ne obžalujejo, da so oni to
                     storili! </p>
                  <p>Stanovnikov odnos do množičnih umorov po vojni je podoben, enako ciničen kot
                     miselni odziv njegovega partizanskega tovariša Edvarda Kocbeka. Umore
                     nasprotnikov revolucije, ki so jih izvrševali komunistični morilci, je Kocbek
                     že od leta 1942 brez zadržkov odobraval kot nujen del novega, neformalnega
                     revolucionarnega prava. Zato ga tudi spoznanje, da so tovariši pomorili celotne
                     domobranske bataljone, ni prav nič pretreslo, niti toliko, kot ga je prizadelo
                     premajhno upoštevanje njegove zamišljene veličine pri dodelitvi avtomobila,
                     hiše, knjig in drugih zaplenjenih dobrin, čemur je posvetil številne strani
                     svojih dnevnikov. Ob pomorih več tisoč neoboroženih kristjanov njegova
                     občutljiva pesniška duša ni vztrepetala, njegovo socialno krščanstvo ni onemelo
                     in njegove oči se niti za trenutek niso orosile. Še roka se mu ni zatresla, ko
                     je o povojnih množičnih pobojih v svojem dnevniku za september 1945 lakonično,
                     v treh vrsticah zapisal, da niso bili potrebni. Nič drugega in nič več, samo da
                     niso bili potrebni! Če bi bili potrebni, ne bi ničesar zapisal, kajti kar
                     partija potrebuje, tudi holokavst, je dobro in pravično. Česar partija ne
                     potrebuje, seveda ni zločin, je pa brez koristi. Za plemenitega kristjana
                     Kocbeka so bili množični poboji tako kot za brkatega komunista Stanovnika samo
                     vprašanje računa, samo vprašanje stroškov, obračun partijske koristi in škode!
                     Vse drugo pa tako kot za nekdanjega predsednika Kučana: Bilo je! Jutri bo nov
                     dan! Zato ga Stanovnik sedaj zopet kliče za rešitelja moralno že povsem
                     onemoglih. Cinizem brez primere! </p>
                  <figure>
                     <graphic url="slike_z_79/z_79_41.png"/>
                     <head>Tarča <name type="author">Tamino Petelinšek</name></head>
                  </figure>
                  <p>Janez Stanovnik prepričuje Pahorja, da so povojni poboji bili v nasprotju s
                     »partizanskim zakonom«. S katerim partizanskim zakonom, iz previdnosti ne pove.
                     Ali s tistim od 16. septembra 1941, ki je predpisal smrtno kazen za vse
                     Slovence, ki se ne bodo pokorili komunistični manjšini? Ali s tistim, po
                     katerem je Kardelj med revolucijo pozival k streljanju intelektualcev, duhovnov
                     v četah, kulakov in kulaških sinov, pozival oefarske ženske, naj se usposobijo
                     rokovati z nožem, po vojni opomnil oblastnike, naj pohitijo s čiščenjem, ker se
                     bliža amnestija? Ali v nasprotju s tistim partizanskim zakonom, po katerem je
                     zloglasni partizanski zbor odposlancev v Kočevju oktobra 1943 soglasno in brez
                     najmanjšega zadržka z navdušenjem odobril vse dotedanje delovanje OF in njenih
                     oboroženih tolp, ki so že do tedaj umorile najmanj toliko neoboroženih
                     Slovencev, kot je bilo slovenskih partizanov? Stanovnik te partizanske zakone
                     dobro pozna, saj je tedaj tudi sam partizanil blizu Krimske jame in drugih
                     brezen na Notranjskem, kamor so njegovi soborci po partizanskih zakonih
                     osvobajali svoje nasprotnike, tudi številna mlada dekleta, kar pet v enem samem
                     tednu iz ene same fare. Janez Stanovnik je novembra 2006 povedal, da je
                     politični komisar Fric Novak celo njega obsodil na smrt v breznu, vendar mu ji
                     je uspelo ubežati. Zato dobro pozna morilske partizanske zakone. </p>
                  <p>Stanovnik med revolucijo in dolga desetletja po vojni ni nikoli pisal, da so
                     bili medvojni pomori v nasprotju s kakšnim partizanskim zakonom. Zakaj to piše
                     in trdi za poboje, ki so jih njegovi borci izvrševali kot državna oblast po
                     vojni? S sklicevanjem na »partizanski zakon« hoče odvrniti pozornost bralca od
                     pravih, mednarodnih sporazumov in državnih zakonov o nezastarljivih vojnih
                     zločinih in zločinih zoper človečnost. Še ena od njegovih manipulacij! Pa ne
                     samo njegova, saj tudi zaslužni profesor dr. Ljubo Bavcon in še kdo razlaga, da
                     mednarodno pravo o zločinih zoper človečnost, ki velja za okupatorje v drugi
                     svetovni vojni, ne velja za komunistične partizane. </p>
                  <p>Mariborski odvetnik in politik, predsednik partizanske komisije za vojne
                     zločine in povojni profesor na pravni fakulteti v Ljubljani dr. Makso Šnuderl
                     nas je leta 1951 pri predavanju o »zgodovini ljudske oblasti«, kakor so tedaj
                     imenovali zgodovino boljševiškega napada, posebej opozoril na dve posebnosti
                     partizanstva v Sloveniji: Prva je, da so samo v Sloveniji partizanski boj
                     vodili intelektualci, druga pa, da so samo v Sloveniji partizani med vojno
                     načrtno izvajali komunistično revolucijo. </p>
                  <figure>
                     <graphic url="slike_z_79/z_79_42.png"/>
                     <head>Starost <name type="author">Tamino Petelinšek</name></head>
                  </figure>
                  <p>Če pogledamo, koliko neresnic, zamolčanih dejstev in različnih manipulacij smo
                     našli že na prvi polovici začetne strani Stanovnikovega odprtega pisma Borutu
                     Pahorju – neštetih drugih na nadaljnjih treh straneh ne bomo navajali, ker bi
                     potrebovali vso revijo – se nam misel nehote sama usmeri na Šnuderlove
                     posebnosti slovenskega partizanstva. Prvo posebnost o intelektualcih kot
                     voditeljih partizanskega boja takšno pismo temeljito zanika. Velike brke in
                     pogosto preoblačenje v ponarejene uniforme, ki Stanovniku še ostaneta, pa tudi
                     nista dokaz inteligence, saj velike brke razkazujejo tudi primitivci in
                     preoblačijo se radi tudi manj inteligentni klovni. Za drugo posebnost
                     slovenskih partizanov, da so med okupacijo načrtno izvajali boljševiško
                     revolucijo, pa je Stanovnikovo pismo dober dokaz, prava podoba. Tako kot
                     revoluciji tudi Stanovniku v pismu ni mar ne za resnico ne za dejstva, vsaka
                     manipulacija mu pride prav, samo da zakriva, zmanjšuje in relativizira
                     revolucijo in njeno nasilje, samo da ohranja sovraštvo do živih in mrtvih
                     nasprotnikov komunističnega zločina nad Slovenci. </p>
                  <p>Vzrok za pismo je strah pred resnico, ki bi jo lahko našla in pokazala
                     mednarodna komisija, strah pred revizijo »dokumentirane zgodovine«, kot
                     Stanovnik pravi zapovedani zgodovini, ki ni zgodovina, ampak dogma. Strah, da
                     bodo tudi slovenski partizanski heroji, ki so morili od leta 1941 do leta 1946,
                     za novo »evropsko zavest« postali vojni zločinci, kot je sovjetski partizan in
                     nosilec najvišjega Leninovega reda Vasilij Kononov po 65 letih herojstva in po
                     12 letih sodnega postopka letos 17. maja po sodbi Evropskega sodišča za
                     človekove pravice postal vojni zločinec, ker je leta 1944 v latvijski vasi po
                     partizanskih zakonih umoril »izdajalce in sodelavce okupatorja«. Pismo je odziv
                     prestrašenih in moralno onemoglih, saj kljub oblasti, ki jo še vedno obvladajo,
                     nič več ni tako, kot je bilo. Že danes je nov dan! </p>
               </div>
            </div>
            <div type="div2">
               <head>Dan spomina</head>
               <docAuthor>Blaža Cedilnik</docAuthor>
               <div type="div3">
                  <p>Bilo je na Vseh svetih dan. Tako smo vedno rekli temu prazniku, ali pa smo
                     rekli Dan vseh svetnikov, kar je nekako isto. Dan, ko godujejo vsi tisti
                     svetniki, za katere pravzaprav ne vemo, da so svetniki. Mislim, da je kar
                     veliko ljudi, ki bi zaradi svoje dobrote in čuta do soljudi zaslužili svetniško
                     titulo, ampak procedura je precej zapletena in tak človek mora tudi imeti
                     nekoga, ki zbere vse podatke o njegovem življenju in priče, ki bodo potrdile
                     njegove navedbe. Žal je tudi tu tako, da mora biti tak človek poznan v širšem
                     okolju in ne samo v lokalnem. Ampak to je že druga zgodba.</p>
                  <p>Ostanimo pri Dnevu vseh svetnikov. Ker je praznovanje tega dne globoko
                     ukoreninjeno v zavesti slovenskega človeka, so ga obdržali tudi v komunizmu.
                     Vendar so ga preimenovali – najprej so ga preimenovali v Dan mrtvih, zdaj pa ga
                     imenujejo Dan spomina na mrtve. Razmišljam o tem prazniku. Ne o njegovi
                     vsebini, ampak o imenu, o formi, ki mu bo prej kot slej narekovala tudi
                     vsebino. Ki ne bo imela prav nič skupnega z originalnim praznikom. Vsekakor je
                     pomembno za komunistično srenjo, ki je imela ves čas oblast in si jo je
                     prisvojila tudi sedaj, da ni v imenu tega praznika prav ničesar, kar bi
                     spominjalo na krščansko vero ali cerkev. To so izrazi, ki se jih naša oblast
                     izogiba, lahko rečem, da se jih boji kot hudič križa (kot bi rekla moja stara
                     mama). S tem v zvezi bi bilo treba omeniti, da se omenjeno vidi tudi iz tega,
                     kakšnega človeka so postavili na čelo Urada za verske skupnosti. Govori, kako
                     je sam sicer ateist, vendar spoštuje verujoče ljudi itd. – lepe besede se kar
                     usipljejo iz njegovih ust. Ampak niso pomembne besede, pomembna so dejanja. Brž
                     se je lotil zakona o verskih skupnostih, kamor naj bi po novem sodile tudi
                     nekakšne svetovnonazorske skupnosti. In za ustanovitev takšne skupnosti bi bili
                     potrebni le trije (3!) ljudje. Torej trije mandeljci se zberejo ali pa slučajno
                     srečajo v kakšni gostilni in sklenejo, da bodo ustanovili skupnost, ki verjame,
                     da je zemlja ploščata, ali pa še kakšno hujšo neumnost. In to je dovolj. Že
                     zdaj, ko imamo verske skupnosti po starem zakonu, se jih je nabralo okoli
                     trideset. Ko se bodo začele ustanavljati še vse mogoče obskurne skupnosti, jih
                     bo ogromno. In kadarkoli se bo kaj govorilo o katoliški veri (cerkvi), bodo
                     mahali s to veliko številko vseh teh (čudnih) skupnosti, ki morajo biti
                     enakovredno obravnavane. Grozljivka!</p>
                  <p>Sama na Vse svete posebej razmišljam o svojem očetu, pa morda še bolj kot samo
                     o njem o vseh teh trumah mučencev, ki so jih najprej stradali, mučili,
                     pretepali (mar ne spominja to na Golgoto?), potem pa onečaščene vodili na
                     morišča – krivi so bili zato, ker so ljubili svojo mater, svojo domovino in
                     Boga. Ko sem pospravljala stare revije in časopise, mi je v reviji iz leta 2004
                     padel v oči članek, pravzaprav nekaj vrstic v članku: »Do sedaj je
                     evidentiranih 156 prikritih grobišč. Pričakujemo, da jih bomo v naslednjih
                     letih odkrili in evidentirali še nekaj deset (10!).« Zdaj pa smo pri številki
                     600!!! Ja, poskušali so zminimalizirati povojne zločine (da o medvojnih
                     zločinih, ki so povzročili državljansko vojno, ne govorimo), pa jim nekako ni
                     uspelo. Grobovi tulijo, je napisal pesnik. Pa bolj kot grobovi tulijo brezna in
                     rudniški jaški, kamor so pometali napol žive ljudi – pa saj to menda niso bili
                     ljudje, to so bili sovražniki. In zato ne zaslužijo spodobnega pokopa in groba.
                     In kaj pravijo naši ljudje, Slovenci? Pravijo, da imajo vsega dovolj. Da naj
                     jim nehamo težiti s temi kostmi in, pa saj vsi vemo. Vsi slišimo take izjave.
                     Seveda jim dajejo »svetel« vzgled naši politični veljaki s predsednikom države
                     na čelu. Ni še dolgo od tega, ko je bilo na radiu predstavljeno novo odkrito
                     grobišče pri Dobovi – oddaja je bila kontaktna, poslušalci so lahko povedali
                     svoje mnenje po telefonu. In mnenja v stilu: »Nehajte že enkrat s tem. Pustite
                     to zgodovini,« niso bila osamljena. Ljudje so postali apatični, ravnodušni,
                     nobena, še tako grozljiva stvar jim ne gre do srca. Ampak, to velja samo za
                     naša, slovenska grobišča, grobišča iz druge svetovne vojne, ne svetovne vojne,
                     državljanske vojne. Pri tem so pa pretreseni nad zločini, ki so se dogajali v
                     Bosni, ki se dogajajo na Bližnjem vzhodu in še marsikje.</p>
                  <figure>
                     <graphic url="slike_z_79/z_79_43.png"/>
                     <head>Pred boljševiško justico</head>
                  </figure>
                  <p>V Angliji ustanavljajo nekakšno društvo slovensko-britanskega prijateljstva, ki
                     naj bi med drugim sodelovalo pri ustanovitvi meddržavne komisije, ki bi
                     raziskala dejstva okrog predaje domobrancev in civilistov iz Vetrinja. Za
                     začetek so organizirali nekakšno »spravno« mašo in povabili tudi vrsto
                     slovenskih ljudi, da prisostvujejo temu dogodku. Kaj si sama mislim o tem? Moje
                     mnenje je, da lahko gledamo na zadevo s pozitivne in negativne strani. Po eni
                     strani bi moral resnico o tej predaji, ki je vodila v grozovito mučenje in
                     smrt, podati britanski državni vrh s kraljico na čelu in zraven opravičilo, ki
                     sicer ne bi popravilo ničesar, bi pa stvari postavilo na pravo mesto. Ker pa
                     tega ne stori, je morda način, da se ga do tega nekako prisili z delovanjem
                     takega društva. Če je to njegov namen in bodo izkoristili vsa sredstva, ki so
                     na voljo, potem je to v redu. Če pa bo vse skupaj samo nekakšno pometanje pod
                     preprogo, samo nekakšen blef, potem je popolnoma brez pomena. Bomo videli. Žal
                     pa imamo kar nekaj izkušenj s takimi rečmi, zato smo lahko črnogledi.</p>
                  <p>Namesto, da bi se posvetila prazniku tako, kot ga sama razumem, sem takole
                     razmišljala. Namesto da bi molila, sem klela. Žal, ne znam prav dobro
                     preklinjati. Ampak, karkoli sem mislila in rekla, je imelo tak ton.</p>
                  <p>Namesto pravljice za lahko noč vam nudim pojasnilo naslova. Dan spomina na
                     mrtve je postal kar Dan spomina. Vsaj na radiu je bilo tako. Rekli so: Danes je
                     Dan spomina. Torej je prav, da se spomnimo velikih dosežkov v košarki,
                     nogometu, atletiki oziroma nekem športu. Torej, naziv praznika je predolg in
                     očitno bo počasi odpadel zadnji del in bo samo Dan spomina. Spomina na vse
                     sorte reči. In tako nam bodo ukradli še en družinski praznik, ki nas je nekoč
                     združil z našimi rajnimi, ki smo jih imeli radi in jih pogrešamo.</p>
                  <figure>
                     <graphic url="slike_z_79/z_79_44.png"/>
                     <head>V tej gozdni dolinici so 23. februarja 1943 otroci našli nepokopano
                        truplo Lojzeta Grozdeta</head>
                  </figure>
               </div>
            </div>
         </div>
         <div type="div1">
            <head>Steklena embalaža mita</head>
            <div type="div2"><head>Uvod</head>
               <div type="div3" subtype="intro">
                  <p>Ko se je v knjigarnah pojavila knjiga <emph>Mit o NOB</emph>, smo se je nemalo
                     razveselili. Čeprav še nismo vedeli, s kakšno jasnostjo in zadostnostjo je
                     knjiga razvila misel, ki jo nedvoumno prinaša njen naslov, smo vedeli, da je to
                     prava misel. Boljševiki so se zavedali, da s svojim radikalnim ideološkim
                     prevratom ne bodo uspeli z dvignjenimi vizirji, zato so bogovom vojne, ki so se
                     pojavili, nemudoma prižgali daritvene ognje in uprizorili rezistenco ali
                     »narodnoosvobodilni boj«. Še prej pa so si zavarovali zgodovinski teren tako,
                     da so rezistenco konfiscirali – da so razglasili izključno pravico do nje in to
                     pravico izročili v varstvo tajne teroristične partijske policije. </p>
                  <p>Te knjige smo bili veseli zato, ker smo že vseskozi čutili, da se bo miselni
                     obračun z boljševizmom – ki je urgentna zadeva slovenskega zgodovinskega
                     obstoja – odločil v tej točki: da je bil NOB prevara, ki govori o genialni
                     prisebnosti tistih, ki so jo lansirali, in infantilnosti tistih, ki so ji
                     nasedli. </p>
                  <p>Iz povedanega sledi, da nam je mnogo do tega, da to knjigo, odlično po zamisli
                     in odlično po izvedbi, čim več ljudi prebere. Zato smo ji v Zavezi namenili
                     razmeroma veliko prostora: prosili smo avtorja, da nam oriše njen nastanek in
                     njeno argumentacijo, nekaterim poznavalcem tedanjih razmer, zgodovinarjem in
                     nezgodovinarjem, pa smo poslali določena vprašanja in jih prosili, da naj nam
                     nanje odgovore. V naslednjem vam oboje predstavljamo. </p>
               </div>
            </div>
            <div type="div2">
               <head>Kako je nastajala in o čem je knjiga Mit o NOB</head>
               <docAuthor>Gregor Medvešek</docAuthor>
               <div type="div3">
                  <p>Že kar nekaj let je minilo od takrat, ko sem spisal prvo poglavje svoje knjige,
                     še več let pa je minilo od trenutka, ko sem prebral Črne bukve, knjigo, ki me
                     je do konca in še naprej razdražila, da sem se podal v raziskovanje naše
                     polpretekle zgodovine. Tudi Winston Churchill je nekoč izjavil, da brez
                     poznavanja preteklosti ni mogoče pravilno načrtovati prihodnosti.</p>
                  <p>Obstaja pa tudi pregovor, ki pravi, da je tistemu, ki ne pozna svojih preteklih
                     napak, usojeno, da jih bo ponavljal. In prav iz tega razloga sem se odločil, da
                     (pa čeprav sem po izobrazbi »samo« natakar in me imajo nekateri ljudje za
                     nedeljskega zgodovinarja) izdam knjigo, ki nosi zelo pomenljiv naslov, naslov
                     »MIT O NOB«.</p>
                  <p>Zakaj takšen naslov, se bo kdo vprašal. Odgovor je na dlani, vsaj za tiste, ki
                     se vsaj kanček spoznajo in zanimajo za dogajanje v naši polpretekli
                     zgodovini.</p>
                  <p>Knjiga sama zelo nazorno vodi bralca skozi dogajanje med drugo svetovno vojno
                     na področju naše prelepe domovine. Ta knjiga je obvezna za vse tiste, ki ste v
                     zadregi, ko je govor o stvareh v zvezi drugo svetovno vojno na naših tleh, ker
                     ne znate utemeljiti zgodovinskega pogleda, skladnega z vašim političnim
                     prepričanjem.</p>
                  <p>Če se ne strinjate, da je bilo vse dogajanje tako črno-belo, da so bili
                     domobranci izdajalci, partizani borci za svobodo, »NOB« pa junaško dejanje, pa
                     tega prepričanja ne znate utemeljiti, morate prebrati to knjigo. Ta knjiga je
                     edinstvena po tem, da podprta z več kot 100 dokumentarnimi viri na prepričljiv
                     način ter v sistematični in lahko razumljivi obliki podaja alternativni pogled
                     na našo polpreteklo zgodovino ter postavlja na laž vse rdeče mite o njej. </p>
                  <p>Po uradni verziji zgodovine naj bi okupatorji med drugo svetovno vojno obsodili
                     slovenski narod na izginotje, zato ni preostalo drugega kot upor proti tem
                     okupatorjem, da bi se preprečil njihovi genocidni načrt. Osvobodilna fronta
                     (OF), ki je vodila ta upor, in partizani kot uporniki proti okupatorjem naj bi
                     bili zaslužni, da se ta načrt ni uresničil, slovenski narod pa bil osvobojen
                     teh okupatorjev, zaradi česar se njihova dejavnost upravičeno lahko označi kot
                     narodnoosvobodilna. </p>
                  <p>To je pravljica za poneumljanje ljudi, ki se lahko prodaja le zgodovinsko
                     neukim ljudem in ljudem z opranimi možgani, ki pa na žalost v Sloveniji
                     prevladujejo. In skrajni čas je, da tem LAŽEM naredimo konec enkrat za
                     vselej.</p>
                  <p>Tisti, ki to pravijo, dejansko trdijo, da se je v mali Sloveniji odločil izid
                     druge svetovne vojne oziroma da bi sile osi izgubile svetovno vojno, če ne bi
                     bilo slovenskih partizanov in njihove »NOB«. </p>
                  <p>Za nekoga, ki ve, da so nemške izgube na Slovenskem znašale 6 tisoč padlih
                     vojakov, na vseh bojiščih pa skupaj 4 milijone, je taka trditev smešna. Za
                     tiste sile protiosne koalicije, ki so zadale nemškemu vojnemu stroju mnogo
                     večje izgube od slovenskih partizanov, pa žaljiva. Tudi delež nemških vojakov,
                     angažiranih na slovenskem ozemlju, ni bil nikoli večji kot nekaj promilov vse
                     nemške vojske, ki je na višku številčnosti spomladi 1944 imela 9 milijonov
                     pripadnikov. Glede na ta dejstva je jasno, da partizanski boj v Sloveniji (in
                     tudi v Jugoslaviji) ni odločilno vplival na izid druge svetovne vojne, takega
                     učinka tudi ne bi moglo imeti nobeno drugo odporniško gibanje v Sloveniji. To
                     seveda tudi pomeni, da bi okupacija Slovenije s strani sil osi prenehala, tudi
                     če ne bi bilo »NOB«, in da ni bil »NOB« tisti, ki je prekrižal načrte
                     okupatorjem. Načrti okupatorjev iz sil osi so resnično srednjeročno (v primeru
                     nemških in madžarskih okupatorjev, ki so izvajali odkrito in nasilno
                     asimilacijo) in dolgoročno (na italijanskem zasedbenem področju) ogrožali
                     obstoj slovenskega naroda (tu ni šlo za kratkoročno ogrožanje po vzoru na
                     »končno rešitev judovskega vprašanja«), vendar je bilo za končno usodo teh
                     načrtov odločilno dogajanje na glavnih evropskih in svetovnih bojiščih, na
                     katero pa smo Slovenci sami mogli vplivati le v mikroskopsko majhni meri. V
                     primeru drugačnega razpleta na teh bojiščih ne bi nobeno slovensko odporništvo
                     moglo spremeniti tako doseženega izida druge svetovne vojne. </p>
                  <p>V hipotetičnem primeru mednarodnega (to je zavezniškega) priznanja osne
                     okupacije Slovenije bi bila usoda slovenskega naroda izpostavljena na milost in
                     nemilost okupatorjem in v neugodnem razmerju sil znotraj takega mednarodnega
                     okvirja bi prej ali slej zamrl tudi oboroženi odpor proti okupaciji, kot se je
                     zgodilo z odporniškima gibanjema, ki sta leta 1944 nastopili proti sovjetski
                     okupaciji Litve in Ukrajine. </p>
                  <p>Največji problem komunistov, ki so bili na oblasti v obdobju 1945–1990, je bil,
                     kako prepričati ljudstvo, da je njihova oblast legitimna (to je, da so
                     upravičeni do vladanja) v odsotnosti svobodnih volitev, ki edine v demokraciji
                     podeljujejo legitimnost nosilcu oblasti. Pravljica o »NOB«, »narodnih herojih«
                     in »narodnih izdajalcih« (uradna ali šolska zgodovina socialističnega obdobja,
                     ki se je v marsičem ohranila še danes), ki se je do onemoglosti ponavljal v
                     šolah, medijih in vsem javnem življenju, je tako imela za osnovni cilj, da
                     opere ljudem možgane, tako da bodo ti mnenja, da je komunistična oblast
                     legitimna in da je prišla na oblast na legitimen način; izza današnjega
                     ponavljanja te pravljice pa se skriva isti namen opravičevanja obstoja
                     komunističnega režima in njegovega nedemokratičnega prihoda na oblast.</p>
                  <p>Nezmožnost slovenskega (in jugoslovanskega, ker dogajanja v Sloveniji med drugo
                     svetovno vojno ni mogoče ločiti od dogajanja v Jugoslaviji) odporništva, da
                     odločilno vpliva na izid druge svetovne vojne, ne pomeni, da je bil sleherni
                     odpor proti okupatorjem nepotreben ali nekoristen. Tudi protikomunisti niso
                     trdili tega in so celo ustanovili odporniške organizacije še prej kot
                     komunisti, vendar pa so nasprotovali oboroženemu boju proti okupatorju leta
                     1941, ko je bil okupator še močan, in se zavzemali za začetek oboroženega
                     odpora po odločilni oslabitvi sil osi na svetovnih bojiščih, ko bi po
                     posvetovanju z zahodnimi zavezniki jugoslovanska vlada s sedežem v Londonu
                     prižgala zeleno luč za začetek oboroženega odpora. </p>
                  <p>Za komuniste in uradno zgodovino je ta odgovoren pristop pomenil »politiko
                     čakanja«. Dejstvo pa je, da so tudi komunisti »čakali«, preden so začeli z
                     oboroženim bojem, in sicer dobra dva meseca do 22. 6. 1941, ko je Nemčija
                     napadla Sovjetsko zvezo (SZ). Komunistična internacionala (Kominterna) je tedaj
                     poslala svojim članicam – sekcijam, med drugim tudi Komunistični partiji
                     Jugoslavije (KPJ), ukaz, naj takoj začnejo z oboroženim bojem proti silam osi,
                     da bi se razbremenila »domovina socializma«, in za jugoslovanske in slovenske
                     komuniste se ni postavljalo vprašanje, ali bodo svojo »proletarsko dolžnost« do
                     »dežele delavcev in kmetov« izpolnili ali ne. Na 5. državni konferenci KPJ
                     oktobra 1940 v Zagrebu je Edvard Kardelj v svojem referatu dejal, da bodo
                     komunisti sodelovali v obrambi Jugoslavije (v kontekstu morebitne agresije sil
                     osi) le, če bo ta boj »napreden«, hkrati pa bodo napadali »buržoazijo«, češ da
                     se ne bojuje dovolj dosledno. »Naprednost« je v tedanjem komunističnem
                     besednjaku pomenila bodisi pomoč SZ ali pa komunistični prevzem oblasti.
                     Kominterna (oziroma Stalin, katerega orodje je Kominterna bila) je imela pred
                     očmi predvsem prvi vidik »naprednosti«, KPJ pa drugega. Z nemškim napadom na SZ
                     so nastopili pogoji, ko je »boj proti okupatorju« osi postal »napreden« in
                     komunisti so začeli z njim. V nasprotju z navodili iz Moskve jugoslovanski
                     komunisti v oboroženem boju proti okupatorju niso videli zgolj sredstva, da se
                     razbremeni SZ, temveč v prvi vrsti sredstvo za osvojitev monopolne oblasti v
                     Jugoslaviji. </p>
                  <p>Kot je znano, je komunistični projekt (»brezrazredna družba«) nemogoče
                     uresničiti na parlamentaren demokratičen način. Tudi, če bi stranka nosilka
                     takšnega projekta prišla na oblast po zmagi na volitvah (kar se ni zgodilo
                     nikjer), bi bilo za zagotovitev kontinuitete tega projekta nujno potrebno
                     preprečiti možnost vrnitve nazaj po morebitnem porazu KP na naslednjih
                     volitvah, kar zahteva likvidacijo političnega pluralizma in zagotovitev
                     monopolne oblasti te stranke. V marksističnem izrazoslovju se prigrabitvi
                     monopolne oblasti KP reče (proletarska, socialistična, ljudska ali podoben
                     pridevnik) revolucija. Jugoslovanskim komunistom je okupacija sil osi med drugo
                     svetovno vojno ponudila enkratno priložnost, da prigrabijo monopolno oblast.
                     Oni niso preveč prikrivali, da je njihov dolgoročni strateški sovražnik
                     jugoslovanska vlada, ki se je pred okupatorji zatekla v London, medtem ko so
                     bili okupatorji iz sil osi po eni strani njihov kratkoročni taktični sovražnik
                     za obdobje do kapitulacije teh sil, po drugi strani pa neprecenljiv zaveznik
                     pri mobilizaciji v njihovo vojsko z izkoriščanjem domoljubnih čustev
                     prebivalstva in prikrivanjem pravega cilja njihovega boja. Po uvedbi
                     šestojanuarske diktature leta 1929 je KPJ, misleč da je čas dozorel za
                     »revolucionarno akcijo za zrušenje kapitalizma«, pozvala k oboroženi vstaji,
                     vendar odziva med ljudstvom ni bilo. Partija sama pa je bila v konfrontaciji z
                     oblastjo, ki je sledila, razbita in potisnjena še globlje v ilegalo. Za razliko
                     od tega je nov poziv na vstajo iz leta 1941, z istimi strateškimi cilji kot
                     tisti iz leta 1929, naletel na odziv med prebivalstvom, za kar so se komunisti
                     lahko zahvalili tuji okupaciji delov Jugoslavije, med njimi celotne Slovenije. </p>
                  <p>Navzočnost tujih okupatorjev je omogočila komunistom genialno manipulacijo, ko
                     so s propagando boja za narodno osvoboditev pridobivali rekrute v svojo vojsko,
                     katere končni cilj je bila »razredna osvoboditev delovnega ljudstva«, to je
                     vzpostavitev »oblasti delavskega razreda« na čelu s KP kot njegovo
                     »avantgardo«, z drugimi besedami, vzpostavitev komunistične diktature. Ne drži,
                     da so se komunisti hkrati z vodenjem osvobodilnega boja proti okupatorju kot
                     njihovi glavni dejavnosti borili tudi za svoj prevzem oblasti po vojni, temveč
                     so komunisti vodili boj proti okupatorju zato, da bi prevzeli diktatorsko
                     oblast po vojni, zaradi česar ta boj, ki so ga vodili, ni bil osvobodilen. </p>
                  <p>Lahko se reče, da je od vseh nekdanjih socialističnih držav srednje in vzhodne
                     Evrope, ki so že vstopile v EU ali to nameravajo, Slovenija tista država, v
                     kateri so politične stranke, ki so naslednice organizacij nekdanjega
                     komunističnega režima in torej spadajo k politični levici, v zadnjih 18 letih
                     od uvedbe političnega pluralizma ohranile največji vpliv v političnem in javnem
                     življenju, hkrati pa je bila politična desnica od vseh teh držav najmanj
                     uspešna. </p>
                  <p>Obstaja več vzrokov za tako stanje, toda glavni vzrok leži v nesposobnosti
                     politične desnice na Slovenskem, točneje v njenih voditeljih, ki so veliki meri
                     še isti kot ob začetku političnega pluralizma 1989–1990. Ti voditelji desnice
                     po eni strani profesionalno ne obvladajo politične obrti, po drugi strani pa je
                     tudi pri njih po 20 letih od spremembe sistema še vedno viden učinek
                     večdesetletne indoktrinacije iz socialističnega obdobja, ki je največjemu delu
                     prebivalstva oprala možgane in vkalupila njihov način mišljenja na način, ki je
                     bil pogodu komunističnim oblastnikom, danes pa ustreza njihovim idejnim
                     naslednikom. Zaradi vsega tega desničarske stranke niso javnosti ponudile
                     ustrezne programske vizije, ki bi služila kot resna alternativa levičarskim
                     silam, hkrati pa so storile celo vrsto strateških in taktičnih napak, od
                     katerih mnoge niso več popravljive. </p>
                  <p>Če razčlenimo vzroke, ki so privedli do prevlade politične levice v Sloveniji,
                     jih lahko razdelimo na subjektivne (ki so bili rezultat delovanja slovenskih
                     političnih dejavnikov) in objektivne (tiste, na katere ti dejavniki niso mogli
                     vplivati). Od slednjih je najpomembnejše zgodovinsko dejstvo, da je v drugih
                     vzhodnoevropskih državah komuniste bolj ali manj neposredno spravila na oblast
                     sovjetska Rdeča armada, zaradi česar je bila v očeh prebivalstva teh držav
                     legitimnost komunističnih režimov, kljub vsej propagandi in indoktrinaciji,
                     manjša kot v Sloveniji, kjer komunizem ni bil prinesen na bajonetih Rdeče
                     armade. </p>
                  <p>Ob prehodu v demokracijo je to imelo za posledico večjo diskreditacijo in
                     marginalizacijo političnih sil s pozitivnim odnosom do komunistične preteklosti
                     kot pri nas. V Sloveniji vlada zmotno prepričanje, da komunizem ni bil prinesen
                     od drugod, čeprav je resnica ta, da je zmago komunizma na naših tleh odločil
                     vdor jugopartizanske armade v Slovenijo zadnje dni aprila in v začetku maja
                     1945, kljub temu, da je v sami Sloveniji obstajalo močno domače partizansko
                     gibanje. </p>
                  <p>Vendar pa se ta vdor jugovojske v Sloveniji ne doživlja kot razlog za
                     delegitimizacijo komunističnega režima, kot denimo na Hrvaškem. Razlog je ta,
                     da vojska, ki je spomladi 1945 vdrla v Slovenijo, ni bila sestavljena iz
                     narodov, s katerimi bi bili Slovenci v sporu, medtem ko na Hrvaškem vlada
                     prepričanje (ne povsem utemeljeno), da so jim komunizem prinesli njihovi
                     etnični rivali Srbi, ki so tvorili glavnino vojske, ki je spomladi 1945 prodrla
                     iz jugovzhodnega dela Jugoslavije na severozahod. </p>
                  <p>Naši komunisti so legitimnost svoje vladavine črpali iz svojega vodenja tako
                     imenovanega »narodnoosvobodilnega boja« med drugo svetovno vojno in uspelo jim
                     je večino ljudi prepričati o upravičenosti početja, ki jih je pripeljalo na
                     oblast, dasiravno ne tudi o legitimnosti same njihove vladavine več desetletij
                     pozneje. Slovenski prehod v demokracijo je bil precej bolj postopen kot pri
                     drugih nekdanjih komunističnih državah, kar je omogočilo staremu režimu, da se
                     je mnogo bolje pripravil na tranzicijo, kot pa so to lahko storili režimi, kjer
                     je bil prehod hitrejši. </p>
                  <p>Knjiga »MIT O NOB« je pisana v dobri veri, za vse ljudi, ki v srcu dobro
                     mislijo, in ne glede na politično pripadnost bralca poizkuša in želi pokazati
                     resnično dogajanje v Sloveniji med drugo svetovno vojno, vzroke za začetek
                     krvave bratomorne vojne in tragično usodo velikega števila poštenih slovenskih
                     ljudi v tistem času.</p>
                  <figure>
                     <graphic url="slike_z_79/z_79_45.png"/>
                     <head>Slovenija je del Evrope; geografsko, politično in duhovno <name
                           type="author">Mirko Kambič</name></head>
                  </figure>
               </div>
            </div>
            <div type="div2">
               <head>Anketni odgovori na vprašanja o knjigi Mit o NOB</head>
               <div type="div3">
                  <head>A. Anketa za poznavalce – nezgodovinarje</head>
                  <p>1. Ali so v knjigi upoštevani ključni momenti zajetega obdobja?</p>
                  <p>2. Ali so interpretacije navedenih momentov v skladu z Vašim védenjem? Katere
                     niso in zakaj ne? Navedite eno.</p>
                  <p>3. Ali je kateri od navedenih momentov – z interpretacijo, ki ga spremlja –
                     nov? Ali vpliva na razumetje celotnega dogajanja? </p>
                  <p>4. Ali ima pripoved, podana v knjigi, prazna mesta, ki bi bila pomembna za
                     razumevanje celote? Katera? Navedite eno ali dve. </p>
                  <p>5. Ali imate za nujno ali celo za zelo nujno, da bi kdo od zgodovinarjev, iz
                     tabora postboljševiške apologetike, pregledal knjigo od točke do točke in jih,
                     če je mogoče, stvarno in eksaktno zavrnil? To bi razkrilo ideološko fakturo
                     večinskega slovenskega zgodovinopisja državljanske vojne. </p>
                  <p>6. Ali bi bila knjiga primeren učbenik ali pomožni učbenik za srednje šole, na
                     primer za gimnazije?</p>
                  <p>7. Ali knjigo priporočate, zelo priporočate ali urgentno priporočate za
                     uravnoteženje ali celo za sanacijo slovenske zgodovinske zavesti? </p>
                  <p>7a. Zakaj med referenčnimi deli ni navedena Zaveza? </p>
                  <p>8. Navedite kako misel, ki zadeva knjigo, a ni bila zajeta v anketnih
                     vprašanjih. </p>
               </div>
               <div type="div3">
                  <head>B. Anketa za poznavalce – zgodovinarje </head>
                  <p>1. Ali pričujoče knjiga spada v poljudno zgodovino? </p>
                  <p>2. Ali zadovoljuje kriterije takšne zgodovine? Ali jo presega? V čem? </p>
                  <p>3. V čem se znanstvena zgodovina loči od poljudne? Ali je v pričujoči knjigi
                     najti tudi znanstvene prvine? </p>
                  <p>4. Današnji zgodovinarji ne operirajo več s pojmom civilizacije. Ali trpi
                     zgodovina zaradi tega škodo? Ali lahko kaj poveste o velikosti prostora, ki je
                     potreben za razumetje kakega dogajanja? Tak prostor je na primer civilizacija. </p>
                  <p>5. Po vrnitvi Slovenije v civilizacijo se je pojavila potreba po reviziji
                     zgodovine. Postboljševiška apologetika se nad to naravno in nujno zahtevo
                     pohujšuje. Kaj mislite vi? </p>
                  <p>6. Kako si je mogoče razlagati, da so v preteklosti zgodovinarji tako izgubili
                     spoštovanje do človeka, da so v prikazovanju njegove preteklosti v celoti
                     stopili v službo ideologije? Da so, ko so na primer govorili o kolaboraciji,
                     sami neženirano in nesramno kolaborirali? </p>
                  <p>7. Kaj mislite o sodbi angleškega zgodovinarja Huga Trevor-Roperja:
                     »Zgodovinarji so na splošno veliki lizuni oblasti.« Pomislite na slovenske
                     zgodovinarje po revoluciji. </p>
                  <p>8. Za zgodovinarje posebej velja misel pesnika Williama Blaka: »Na laž je vezan
                     tisti, ki gleda z očmi in ne skozi nje.« </p>
                  <p>9. Ali se Vam ne zdi, da je za rehabilitacijo narodovega samozavedanja nujno,
                     da zgodovinarji s posebno izjavo obžalujejo vso škodo, ki so jo naredili
                     slovenskemu spominu, in vse žalitve ponižanih in razžaljenih? </p>
                  <p>9a. Zakaj med referenčnimi deli ni omenjena Zaveza? </p>
               </div>
            </div>
            <div type="div2">
               <head>Janko Maček </head>
               <docAuthor>Janko Maček </docAuthor>
               <div type="div3">
                  <p>1. Le nekaj tednov nas še loči od vsakoletne proslave dražgoške bitke, ki bi jo
                     lahko vzeli za enega od simbolov našega mita o NOB. Sergej Kraigher, ki je 22.
                     julija 1976 odkril spomenik v Dražgošah, je začel svoj slavnostni govor takole:
                     »Lansko leto prav na ta dan smo proslavljali 30-letnico zmage našega
                     narodnoosvobodilnega boja in socialistične revolucije s polaganjem temelja za
                     spomenik dražgoški bitki, ki ga odkrivamo danes ob proslavljanju 35-letnice
                     vstaje našega naroda. Dražgoše, po tej junaški tridnevni bitki Cankarjevega
                     bataljona požgana in do tal porušena slovenska vas, v kateri je nemški okupator
                     pobil 41 vaščanov, sedaj pa novega življenja polna krajevna skupnost, so tako
                     dve leti zaporedoma prizorišče skupnega slavja za zgodovino našega naroda in za
                     razvoj socialistične revolucije najpomembnejšega praznika.«</p>
                  <p>Namen tega sestavka seveda ni razmislek o dražgoški bitki, ampak o knjigi
                     Gregorja Medveška Mit o NOB, vendar najprej nekaj misli o njej. Kaj se je
                     zgodilo 22. julija 1941, na dan, ki ga je Kraigher toliko poudarjal ob odkritju
                     spomenika dražgoški bitki, zakaj smo kasneje skozi desetletja ta dan praznovali
                     kot državni praznik – dan vstaje slovenskega naroda? Če bi sodili po imenu
                     praznika, bi rekli, da se je na ta dan zgodilo nekaj odločilnega v rezistenci
                     proti italijanskemu ali nemškemu okupatorju. Pa ni bilo nič takega, pač pa so
                     trije partizani pod Šmarno goro iz zasede streljali na slovenskega orožnika
                     Franca Žnidaršiča. Le en mesec pred tem, 22. junija 1941, je Hitlerjeva armada
                     napadla Sovjetsko zvezo in s tem prekinila nemško-sovjetsko prijateljstvo, ki
                     so ga bili po navodilih kominterne dolžni upoštevati tudi slovenski komunisti
                     in njihovi somišljeniki. Nobena skrivnost ni, da je bila Angela Vode tedaj
                     izključena iz partije, ker je tem navodilom javno nasprotovala.
                     Protiimperialistična fronta se je šele po 22. juniju 1941 preimenovala v
                     Osvobodilno fronto. </p>
                  <p>O dražgoški bitki se je desetletja govorilo, da je bila edinstvena bitka v
                     takratni okupirani Evropi. Da, edinstvena po tem, kako so komunisti prepustili
                     vas in vaščane brezobzirnemu maščevanju nacističnega okupatorja in potem celih
                     petdeset let dovoljevali o tem povedati samo tisto, kar se je ujemalo z
                     njihovim mitom dražgoške bitke. Selškega župana Franca Benedika – Dražgoše so
                     spadale med vojno pod občino Selca – so nekaj mesecev kasneje ubili kot
                     izdajalca, čeprav se je v okviru svojih možnosti zavzel za Dražgošane in jim
                     kljub skoraj brezupni situaciji skušal pomagati. Kmalu zatem so neke noči v
                     Dolenji vasi, od koder je bil župan doma, umorili še njegovo ženo in sina ter
                     nekaj vaščanov. Kakšno zvezo je imelo to z osvobodilnim bojem? In o tem se ni v
                     zgodbah o junakih dražgoške bitke in njihovi veliki žrtvi nikoli govorilo. Saj
                     bi to razblinilo dražgoški mit. </p>
                  <p>V enem prvih poglavij Medveškove knjige Mit o NOB beremo, da je govorjenje,
                     kako so okupatorji obsodili slovenski narod na izginotje in da je bil zato
                     upor, ki ga je organizirala in izpeljala OF, nujen, pravljica za poneumljanje
                     ljudi, ki se lahko prodaja le zgodovinsko neukim ljudem in ljudem z rdeče
                     prebarvanimi možgani, ki pa na žalost v Sloveniji prevladujejo ... Prav zaradi
                     partizanskega NOB je slovenski narod utrpel žrtve, ki so bile relativno
                     nekajkrat višje kot pri drugih primerljivih okupiranih evropskih narodih. Tudi
                     uporabo famoznih fraz »boj proti okupatorju« in »osvobodilni boj« smatra
                     Medvešek za zavajanje in manipulacijo. Po njegovem je pravilen izraz za
                     označitev partizanskega boja »boj za komunistično oblast«. Izgon okupatorja ni
                     bil končni cilj partizanskega boja, ampak le pogoj, da so komunisti lahko
                     prišli na oblast. Kardelj je že jeseni 1940 povedal, da bodo komunisti branili
                     Jugoslavijo le, če bo ta boj napreden. Naprednost je za Kardelja pomenila
                     služenje koristim Sovjetske zveze in revolucije. Komunisti so vodili boj proti
                     okupatorju zato, da bi po vojni prevzeli diktatorsko oblast, zato ta boj ni bil
                     osvobodilen. Navzočnost tujih okupatorjev jim je omogočila pridobivanje borcev
                     v svojo vojsko, katere glavni cilj ni bil boj proti okupatorju za osvoboditev
                     naroda, ampak komunistična revolucija in prevzem oblasti.</p>
                  <p>2. V naši reviji Zaveza, ki izhaja že skoraj 20 let, je od začetka tudi rubrika
                     Kako se je začelo, ki obravnava zlasti dogodke iz začetkov boljševistične
                     revolucije pri nas in vzroke za oborožen protikomunistični odpor. Komunistična
                     partija je pod krinko OF v času največje narodove stiske začela svoj pohod na
                     oblast s pobijanjem domačih ljudi, svojih političnih nasprotnikov, in jih s tem
                     prisilila k samoobrambi, ki pa brez povezave z okupatorjem ni bila možna.
                     Čeprav so si dogodki okrog ustanovitve posameznih vaških straž precej podobni,
                     je povsod tudi kaka posebnost, ki pa je bila navadno odločilna za začetek
                     oboroženega protikomunističnega odpora v fari ali občini. Za vsako od teh zgodb
                     stoji eden ali več konkretnih pričevalcev, čeprav marsikdo ni hotel biti
                     imenovan; vsako od teh pričevanj je zraslo iz osebne izkušnje in trpljenja. </p>
                  <p>Če sporočilo teh zgodb primerjamo z interpretacijo ključnih momentov Medveškove
                     knjige, hitro ugotovimo, da sta v veliki meri skladna. Seveda so tudi nekatera
                     odstopanja od te skladnosti in našega splošnega vedenja, na primer poglavje
                     Jugoslovanska zabloda na začetku knjige. Čeprav se z marsikatero trditvijo tega
                     poglavja strinjamo, v celoti ne moremo pritrditvi avtorju, ko govori o
                     katastrofalnih posledicah, ki jih je slovenskemu narodu prinesla »jugoslovanska
                     ideja«. Ali je res samo povezovanje z drugimi Slovani del Slovencev porinilo
                     najprej v naročje nemškega političnega tabora in nato k odpovedi slovenski in
                     privzetju nemške etnične identitete? Bi res vzdržali v nemškem morju, ki nam je
                     bilo v narodnostnem pogledu izrazito nenaklonjeno?</p>
                  <figure>
                     <graphic url="slike_z_79/z_79_46.png"/>
                     <head>Da se ne pozabi <name type="author">Tamino Petelinšek</name></head>
                  </figure>
                  <p>5. Naši zgodovinarji se temam, kot je »mit o NOB«, radi izognejo. Nekateri še
                     mislijo, da je prava zgodovina že napisana, in se zato ne spuščajo v debate o
                     njenem spreminjanju, zlasti kar se tiče partizanskega osvobodilnega boja, drugi
                     pa ob tem težko plavajo proti toku. Nazorna slika tega stanja so naši
                     zgodovinski učbeniki. Revija Zaveza je pred nedavnim o tem prinesla nekaj
                     dobrih člankov. Dokler bo tako, je težko pričakovati, da se bo kak viden
                     zgodovinar zavzel za knjigo, kot je Mit o NOB.</p>
                  <p>6, 7. Ni dvoma, da bi bila Medveškova knjiga primerna za srednje šole oziroma
                     gimnazije. Veliko bi pomenilo že to, da bi jo učitelji zgodovine priporočili
                     dijakom kot dopolnilno branje. Toda ... ? Vsekakor pa je treba knjigo priporočiti
                     tudi starejšim bralcem, saj jim lahko bistveno razširi obzorje in prinese več
                     jasnosti o polpretekli zgodovini.</p>
                  <p>7a. Del odgovora na vprašanje, zakaj med referenčnimi deli Medveškove knjige ni
                     revije Zaveza, je v njegovi ugotovitvi, da v Sloveniji prevladujejo zgodovinsko
                     neuki ljudje z opranimi možgani. Ali bi ti ljudje segli po knjigi, ki bi med
                     svojimi viri navajala revijo, ki že dvajset let dopoveduje in dokazuje, da
                     slovenski protikomunisti niso bili kolaboranti, da glavni in končni namen
                     partizanskega boja med vojno ni bil izgon okupatorja in osvoboditev domovine,
                     ampak uničenje domačih političnih nasprotnikov in priprava terena za vzpon na
                     oblast po vojni?</p>
                  <p>Avtor na koncu knjige spregovori tudi o odnosu »moderne slovenske politične
                     desnice do dogodkov med 2. svetovno vojno na naših tleh: »Pogled slovenskih
                     političnih strank, ki se prištevajo desno od sredine, na našo polpreteklo
                     zgodovino, je nekonsistenten, za razliko od levice, katere pogled je logičen in
                     dosleden ... Desnica smatra, da je bil režim, ki je vladal od 1945 do 1990,
                     nelegitimen, čeprav se na njeni strani najdejo tudi taki, ki menijo, da so bile
                     tedaj tudi dobre stvari. Toda, ko gre za pogled na obdobje 2. svetovne vojne,
                     postanejo stvari bolj zapletene. Levica je tudi tu enotna. Edino, kar po njenem
                     mnenju do neke mere kazi podobo NOB, so povojni poboji. Odnos desnice do
                     dogajanja v letih 1941–45 je precej bolj nedorečen. Zdi se, da so razpeti po
                     eni strani med uradnim mitom partizanstva kot narodnoosvobodilnega gibanja ter
                     komunističnim značajem partizanstva, do česar so zadržani zaradi svojega
                     protikomunizma. Po drugi strani pa so razdvojeni med protikomunizmom
                     domobranstva in njegovo kolaboracionistično podobo, katere prav tako ne
                     spodbijajo. Kar se njihovega odnosa do domobranstva tiče, je pri njih viden
                     vpliv komunistične propagande. Poskušajo najti olajševalne okoliščine za to
                     kolaboracijo, ne pa je tudi opravičiti, poleg tega pa je vidna njihova zadrega,
                     ko je treba govoriti o teh stvareh.« Res si ne znamo pojasniti, zakaj avtor
                     kljub tem in še drugim podobnim ugotovitvam popolnoma prezre revijo Zaveza, ki
                     ima glede tega jasna stališča. </p>
                  <p>8. Zanimiva je avtorjeva misel o vsestranski javni razpravi o medvojnem
                     dogajanju na Slovenskem, ki se je postkomunistična levica boji, ker bi utegnila
                     spremeniti trenutno prevladujočo in njej koristno predstavo o tem dogajanju.
                     Rehabilitacija medvojne protirevolucije v slovenski javnosti bi po njegovem
                     morala biti eden glavnih srednjeročnih ciljev političnih sil, ki predstavljajo
                     diskontinuiteto s komunističnim režimom. Nelogično je biti v politiki na desni
                     strani, to je na strani demokracije, in hkrati podpirati gibanje, ki je imelo
                     za cilj uvedbo komunizma. Ti dve zadevi bi morali postati nezdružljivi.</p>
                  <p>Za konec tega skromnega razmišljanja o knjigi Mit o NOB pa naj ponovimo njen
                     zadnji stavek: »Do narodne sprave ne bo moglo priti brez drugačnega pogleda na
                     naše medvojno dogajanje od tistega, ki ga je narodu vsiljeval komunistični
                     režim in se v bolj prefinjeni obliki vsiljuje še danes ter je zato prevladujoč
                     v ljudski zavesti.«</p>
                  <figure>
                     <graphic url="slike_z_79/z_79_47.png"/>
                     <head>Da bo lepše <name type="author">Tamino Petelinšek</name></head>
                  </figure>
               </div>
            </div>
            <div type="div2">
               <head>Urška Eniko</head>
               <docAuthor>Urška Eniko</docAuthor>
               <div type="div3">
                  <p>1. Poljudna zgodovina je tista, kjer se z vsebino znanstvenih in visoko
                     strokovnih del seznanja širše kroge bralcev. To pomeni, da se mora pisec
                     truditi tudi zapletene stvari povedati čim bolj preprosto in jasno. Po tej
                     definiciji je večina poglavji v knjigi poljudnih.</p>
                  <p>2. V marsičem jo presega. Način razvijanja teme v poljudni zgodovini temelji na
                     razlagi, le redko na utemeljevanju. Pričujoča knjiga pa marsikje poskuša prav
                     to, utemeljiti določene pojave.</p>
                  <p>3. Mislim, da sem že povedala. Knjiga ni čisto enotna kar se tiče nivoja
                     znanstvenosti in poljudnosti. Marsikje se celo v istem poglavju stvari
                     prepletajo. </p>
                  <p>Če se ustavimo samo pri naslovu, ki je res fantastičen in teži k poljudnosti,
                     ga vendarle ni možno znanstveno zavreči. Naj kdo poskusi.</p>
                  <p>4. S pojmom civilizacija se še operira, le da se ga grobo zlorablja. Tako lahko
                     slišimo o kitajski, črnski, podsaharski in podobnih civilizacijah. </p>
                  <p>Vsekakor je pri razumevanju zgodovine potrebno upoštevati civilizacijo, če se
                     le družba ali del družbe, tako kot se je zgodilo pri nas, ne odloči, da bo
                     sestopila iz nje in prešla v popolno barbarstvo. Potem lahko le analiziramo,
                     kaj se je zgodilo v njihovih glavah. Dostojevski bi rekel, da se je zgodil
                     »požar v glavah«.</p>
                  <p>5. Absolutno, ker ne upošteva naravnih in moralnih zakonov. Samo za primer, da
                     ne dolgovezim: Zločin na strani tistih, ki so formalno izgubili vojno, je
                     zločin, zločin na drugi strani pa herojsko dejanje, ki ga je potrebno še vedno
                     opravičevati in celo povzdigovati.</p>
                  <p>6. Komunistična ideologija je pokvarila vse elemente, vse pore družbe. Redki so
                     bili iz take snovi, da so se temu upirali. Zakaj bi bili zgodovinarji iz tega
                     izvzeti? Je bilo sploh možno dobiti službo na fakulteti ali na inštitutu brez
                     kolaboracije? To ni njim v bran, ampak res niso posebno posvečeni, da bi lahko
                     pričakovali, da bi bili drugačni. </p>
                  <p>Nenaravno in nerazumljivo pa je, da zgodovinarji še danes branijo resnico, ki
                     so jo zapisali v času kolaboracije. Ne branijo jo samo nekdanji avtorji, ampak
                     tudi njihovi nasledniki, se pravi moja generacija, rojena trideset let po
                     vojni. To bi nas moralo zelo skrbeti.</p>
                  <p>7. Če misel velja tudi za zgodovinarje v demokratičnih državah, ne vem. Pri nas
                     pa o tem res ni vredno izgubljati besed. Če temu ne bi bilo tako, bi vendarle
                     že imeli vsaj eno pravo znanstveno delo o Kočevskem rogu ali Hudi jami. Če temu
                     ne bi bilo tako, bi v muzeju v Kočevju kaj vedeli o genocidu. Primere bi lahko
                     naštevali v nedogled.</p>
                  <p>8. Ali če obrnemo: misliti o neki stvari in misliti neko stvar ni isto. Slednje
                     pripelje do resnice.</p>
                  <p>9. Na to sem prav v Zavezi že večkrat opozorila. To ni nujno samo za
                     rehabilitacijo, kot pravite vi, ampak posledično za vzpostavitev možnosti, da
                     se narod v prihodnosti normalno razvija.</p>
                  <p>9a. To me čudi. Zakaj jo avtor ni omenil, ne vem. Mi je pa jasno, da Zaveza med
                     zgodovinarji velja, kot sem večkrat slišala, za »skrajno« revijo. Ima negativen
                     prizvok. </p>
                  <p>Mimogrede, je še skoraj na pol ilegalna. Pred leti smo jo poskušali prodajati
                     preko ene največjih slovenskih založb in knjigarn. Sprva so nam obljubljali, da
                     jo bodo prodajali, ko pa so se odgovorni seznanili z vsebino, so nam jo
                     zavrnili. Mislim, da je ni vzela niti ena njihova poslovalnica.</p>
               </div>
            </div>
            <div type="div2">
               <head>Tamara Griesser-Pečar</head>
               <docAuthor>Tamara Griesser-Pečar</docAuthor>
               <div type="div3">
                  <p>1. Knjiga spada pod (boljše) poljudno zgodovinopisje in ne v kategorijo
                     znanstvene literature, in to, čeprav je opremljena z opombami.</p>
                  <p>2. Knjiga je dober komentar dogajanja med drugo svetovno vojno za tiste, ki
                     zgodovino druge svetovne vojne na Slovenskem poznajo in ocenjujejo brez plašnic
                     na očeh, in daje veliko impulzov za premislek. Je primerno branje tudi za
                     kritične medije, za razgledane izobražene laike, ni pa uporabna kot učbenik za
                     srednje šole, tega namena seveda tudi nima, ker ni didaktično pripravljena, ne
                     vsebuje vseh potrebnih osnovnih podatkov, ni kronološko urejena itd. Predvsem
                     pa ni primerna zato, ker predpostavlja preveč znanja, ki ga niti maturanti –
                     razan redkih izjem – nimajo.</p>
                  <p>Zaključki v glavnem sicer niso novi, razen morda tisti, ki nasprotuje nekemu
                     konsenzu v javnosti, da so se Slovenci upravičeno ločili od Avstro-Ogrske in
                     šli v Jugoslavijo. Avtor namreč piše, da je »najbolj katastrofalne posledice ...
                     slovenskemu narodu prinesla jugoslovanska ideja« (str. 11). Avtor podpira
                     temeljito odkrito razpravo o drugi svetovni vojni, ki je po njegovem predpogoj
                     za pomiritev in zlorabo zgodovine v politične namene. Temu lahko samo
                     pritrdimo, dodati bi morali še to, da moramo priti do tega, da totalitarizme in
                     totalitarne pojave ocenjujemo po enakih kriterijih.</p>
                  <p>Nekoliko moteče so nekatere opombe med oklepaji, ki deloma nasprotujejo tekstu
                     in so deloma opremljene z navedbo »op. Lojze« (npr. str. 59). Kdo je Lojze? Je
                     morda to knjigo sestavilo več avtorjev?</p>
                  <p>Medvešek špekulira tudi o tem, kaj bi se zgodilo ob drugačnem izzidu vojne,
                     seveda se znanstveno zgodovinopisje ne more ukvarjati s tem, kaj bi bilo, če bi
                     bilo. V 26. poglavju zatrjuje (str. 216, 219), da bi v primeru, če partizani ne
                     bi zmagali, Slovenija leta 1945 postala samostojna. Ta teza je tvegana že
                     zaradi t. i. »Londonskih točk«, ki so jih SLS in liberalci sprejeli jeseni 1941
                     – na radiu London jih je objavil Alojzij Kuhar 23. 11. 1941, od tod tudi ime.
                     Vsebovale so v sedmih programskih točkah med drugim tudi obnovo Jugoslavije in
                     ustanovitev svobodne Slovenije kot samostojnega, z vsemi drugimi
                     jugoslovanskimi deželami enakopravnega partnerja. Govorijo o notranji ureditvi
                     kraljestva, o oblikovanju enotnega gospodarskega prostora z demokratičnim,
                     socialnim, državnim in vladnim sistemom. Skupne zadeve bi naj bile še zunanja
                     politika in obramba, poleg tega bi skupno določali splošne smernice skupnega
                     življenja.</p>
                  <p>Nekatere širše povezave, ki pa so zelo pomebne za razumevanje dogajanja,
                     manjkajo oz. so nezadostno prikazane. Tak primer je pakt Hitler–Stalin. Tako
                     dela primerjavo s Poljsko (str. 51), ne da bi upošteval pakt, govori o
                     sovjetski okupaciji baltskih držav (str. 68), ne da bi omenil sporazum, ki je
                     med obema državama jasno razdelil del vzhodne Evrope. Dejansko je Sovjetska
                     zveza začela drugo svetovno vojno na strani Nemčije, kateri je tudi pomagala
                     pri dobavi surovin, ki so bile potrebne za nemško vojno industrijo, torej za
                     oborožitev. </p>
                  <p>Tudi koroški plebiscit, ki ga večkrat omenja (npr. str. 84), nekako obvisi v
                     zraku, ker ne navaja pravih vzrokov za izid, izpušča gospodarske vidike, pa
                     seveda tudi napake na slovenski strani ter na strani jugoslovanske (srbske)
                     vojske.</p>
                  <p>Avtor je sicer delal primerjave z drugimi državami, tudi z zahodnimi, vendar ne
                     dovolj jasno. Tudi pojem kolaboracija ni povsem jasno opredeljen, kljub temu da
                     seveda nazorno prikaže dilemo, v kateri se je znašel slovenski narod – na eni
                     strani je bila okupacija, na drugi revolucija. Dobro bi bilo npr., da se
                     razloži, kako so se pripravljali na vojno v drugih državah oz. na katerih
                     prodročjih in zakaj so se odločili za sodelovanje. Kot primer bi lahko navedli
                     Nizozemsko in Belgijo. Na Nizozemskem in v Belgiji so se že pred vojno
                     pripravljali na možnost vojnega stanja, tako da bi v primeru okupacije lahko na
                     družbeni ravni ohranili in dalje opravljali določene funkcije. Na Nizozemskem
                     je bila v ta namen na vladi deponirana zapečatena ovojnica z napotki (npr.: da
                     ministri zapustijo deželo, medtem ko naj državni sekretarji ostanejo in
                     vzpostavijo stike z okupatorsko silo, da bi si s tem zagotovili ohranitev
                     svojih delovnih področij); v Belgiji pa je od leta 1937 dalje obstajala celo
                     »uradna knjiga civilne mobilizacije«, ki je poleg Haške konvencije iz leta 1907
                     vsebovala tudi določen zakon iz leta 1935. Po omenjenem zakonu naj bi državni
                     uslužbenci, v primeru vkorakanja tujih sil, ostali na svojih položajih, ne da
                     bi nudili kakršenkoli odpor. Jugoslavija pa je šla v vojno popolnoma
                     nepripravljena. </p>
                  <p>3. Znanstvena literatura mora upoštevati vse dostopne vire in literaturo o
                     obravnavani tematiki in jih tudi navesti. Ne sme izključevati virov in
                     literature iz ideoloških razlogov. Mora biti zelo natančna, in če nekega vira
                     ne more uskladiti, tega ne sme zamolčati. Seveda zgodovinar tudi ne sme služiti
                     neki politični opciji oz. interesom. Za neodvisnega zgodovinarja je odločilen
                     prikaz dejstev, ne glede na to, komu ta prikaz služi in komu škoduje.
                     Znanstveno delo mora najprej vsebovati točen prikaz predmeta, primarnih in
                     sekundarnih virov, na katerih prikaz sloni, šele potem se lahko loti
                     komentiranja in prikaza širših povezav in primerjav. Tako delo pa je seveda
                     lahko osnova za bolj poljudni, žurnalistični prikaz oz. komentar, ki je zelo
                     pomemben, saj suhoparno znanstveno delo ni vedno primerno za širše branje.
                     Poljudnoznanstvene publikacije ne potrebujejo točnih navedb, naslovljene so na
                     širšo javnost. Pri tem se lahko zgodi, da zgodovino (namerno ali pa tudi ne)
                     poenostavijo, da jo popačijo ali v najslabšem primeru celo falzificirajo. Dobre
                     poljudnoznanstvene knjige pa širijo znanje zgodovine daleč preko stroke.
                     Idealno je, če grade na spoznanjih, izsledkih zgodovinske znanosti. V to
                     kategorijo bi spadala tudi predložena publikacija. </p>
                  <p>4. Kot že omenjeno, se zgodovinopisje gradi počasi. Profesionalni zgodovinar
                     zbira in pregleda najprej vse dostopne vire, jih potem po pravilih stroke
                     obravnava in interpretira ter končno svoje zaključke predstavi javnosti v
                     diskusijo. Dogajanja ni moč razumeti, če niso opravljene osnovne raziskave in
                     analize. V slovenski zgodovini je še kar nekaj belih lis, katerih se povojno
                     zgodovinopisje ali ni lotilo ali pa jih je preučevalo z ideološkimi
                     predpostavkami. Interpretacije se lahko razlikujejo, slonijo pa vedno na
                     dokazih, ki jih ne moremo spreminjati. Ne obstajajo, kot je mnogokrat rečeno,
                     različne zgodovinske resnice. Obstajajo samo različne interpretacije
                     dejanskosti, različni sklepi in različne moralne ocene dejanskega stanja. Kakor
                     je 1+1=2, tako resno zgodovinopisje ne more negirati Auschwitza, Kočevskega
                     roga, Hude jame itd. Zgodovinopisje lahko primerjamo z mozaikom, čim več
                     kamenčkov je znanih, tem bolj se približamo zgodovinski resnici, četudi je
                     mogoče nikoli ne dosežemo povsem. Kaj takega je seveda možno samo v svobodni
                     družbi. Zato bi zgodovinar že po svoji profesiji moral biti nasprotnik vsakršne
                     nesvobode in vsakega totalitarizma. To lahko seveda imenujemo tudi
                     civilizacijo.</p>
                  <p>5. Totalitarni režimi – tako fašistični kot nacionalsocialistični in
                     komunistični – ne dopuščajo neodvisnega zgodovinopisja. Slovenija je bila vse
                     od leta 1941 – na Primorskem pa že po prvi svetovni vojni – pod knuto
                     totalitarnih sil, ki svobodnega razmišljanja in s tem tudi neodvisnega
                     zgodovinopisja niso trpele. Ker je komunistična partija vladala najdalj časa,
                     je seveda s svojim pretežno tendencioznim komunistično-ideološkim gledanjem na
                     svet zgodovinopisju najbolj škodovala. Posledice marksistične šole in
                     zgodovinopisja so zelo občutne še danes. Samoumevno je torej bilo, da je
                     politična sprememba v letu 1990 tudi za zgodovinopisje zelo pomemba. Medtem ko
                     je bilo komunistično zgodovinopisje propagandno sredstvo v rokah komunističnih
                     oblastnikov, mora zgodovinopisje v demokratični družbi najti pot nazaj k
                     znanstvenim pravilom stroke. Nova interpretacija zgodovine je potrebna, in
                     sicer interpretacija, ki odstrani potvorbe in odloži plašnice na očeh – taka,
                     ki je zastavljena nepristransko, brez predsodkov in brez vnaprej določenega
                     rezultata. Zgodovinopisje kot znanost, to je vsekakor konsenz resnih
                     znanstvenikov v celotnem svobodnem svetu, je zadolženo zvestobi dejstvom, z
                     drugimi besedami, zgodovinski resnici. Delo zgodovinarja, če ustreza
                     prizadevanju za največjo možno objektivnost – in samo v tem primeru lahko
                     govorimo o korektnem zgodovinskem delu – ne more biti v skladu z vnaprej
                     predvidenimi rezultati, tudi ne sme biti vezano na določeno smer, njegov cilj
                     ne more biti opora določene svetovnonazorske drže ali celo podpiranje določene
                     organizacije. Zgodovinska znanost mora biti v svojih izjavah jasna in
                     neprizanesljiva. </p>
                  <figure>
                     <graphic url="slike_z_79/z_79_48.png"/>
                     <head>Tudi v skromnem domu je lahko toplo <name type="author">Mirko
                           Kambič</name></head>
                  </figure>
                  <p>6. Potrebna je diferenciacija. So zgodovinarji, ki so bili hlapci ideologije,
                     kljub temu, da so vedeli, da je zgodovinska resnica drugačna. To so delali
                     bodisi zato, ker so zastopali mnenje, da so za dosego cilja, ki si ga je
                     zastavila komunistična partija, dovoljena vsa sredstva, bodisi zaradi kariere,
                     privilegijev, iz strahu, zaradi prisile itd. Nekateri pa so to delali dejansko
                     iz prepričanja. Tak zamegljen pogled pa je seveda predvsem tudi produkt
                     ateistične indoktrinacije šolstva in publicistike v času totalitarnega
                     komunističnega režima.</p>
                  <p>7. Iz zgornjega sledi, da so nekateri resnično »lizuni oblasti«, vendar tako
                     posploševanje ni umestno. Iz vrst teh t. i. »lizunov« prav gotovo ne izhajajo
                     zgodovinarji, ki delajo po kriterijih stroke.</p>
                  <p>8. V prejšnjih odgovorih je pojasnjeno, kako naj zgodovinar dela.</p>
                  <p>9. To bi lahko naredila Zveza zgodovinskih društev, ki je obstajala že v
                     komunističnih časih, ali pa inštitucije, ki so takrat že bile, kot npr.
                     Inštitut za novejšo zgodovino, ki se je takrat imenoval Inštitut za zgodovino
                     delavskega gibanja. Vendar je komaj pričakovati, da bodo svoje propagandno delo
                     obžalovali (še živeči) zgodovinarji, ki so bili v raznih ideoloških
                     zgodovinskih gremijih, zgodovinski komisiji CK in podobno. Redki so tisti, ki
                     so spregledali in se zavzemajo za neodvisno zgodovinopisje. Ti pa imajo zelo
                     težko stališče, ker se takoj soočijo z žaljivkami prejšnjih somišljenikov, češ
                     da so konvertiti. Od zgodovinarjev, ki pa niso delovali enostransko, se kaj
                     takega seveda ne more in ne sme pričakovati. Bolj pomembno kot to, da
                     zgodovinska in pravna društva, sodišča itd. obžalujejo svoje delovanje, je, da
                     na državni ravni pride končno do obsodbe vseh totalitarizmov, torej tudi
                     komunizma. </p>
                  <p>9a. Med referenčnimi deli ne manjka samo Zaveza, manjka cela vrsta razprav, ki
                     so pomembne za razumevanje obravnavanega obdobja. Avtor seveda ni zgodovinar in
                     tudi ni vezan na pravila stroke. Iz napisanega lahko upravičeno domnevamo, da
                     pozna več literature, kot jo citira. Zakaj pa česa ni uporabil, je vprašanje,
                     ki bi ga morali postaviti njemu.</p>
               </div>
            </div>
            <div type="div2">
               <head>Slavko Žižek</head>
               <docAuthor>Slavko Žižek</docAuthor>
               <div type="div3">
                  <p>1. Knjiga Mit o NOB nudi povprečnemu bralcu, med katere se prištevam tudi sam,
                     dober pregled medvojnega dogajanja v slovenskem prostoru. Političnih in
                     vojaških dogodkov v ostalih delih takratne skupne države se s prikazom
                     posledičnosti za Slovenijo dotakne le bežno. Prikaže tudi dogajanja v zvezi z
                     izgubo oziroma pridobitvijo delov slovenskega etničnega prostora v Avstriji in
                     Italiji po obeh svetovnih vojnah. Glavni del vsebine pa je namenjen razlagi in
                     rušenju stereotipov, povojnega enoumnega pisanja o t. i. narodnoosvobodilni
                     borbi z opozarjanjem na zlorabo odpora proti okupatorju in izvedbo
                     boljševistične revolucije.</p>
                  <p>2. Kdorkoli se je hotel seznaniti s pravo resnico o medvojnih dogodkih, je
                     moral seči po literaturi, ki ni bila produkt komunistični partiji naklonjenih
                     avtorjev. Te je bilo v letih po vojni in vse do osamosvojitve veliko in preveč.
                     Preveč pa je je žal tudi še danes, predvsem v smislu ene in edine zveličavne
                     resnice, podkrepljene s prikrivanjem in lažmi. Povprečnemu bralcu je bila
                     relevantna literatura dolgo časa prepovedana, pretihotapljena iz tujine pa
                     dostopna le manjšini. Generacijam, rojenim po vojni, kamor spadam tudi sam, je
                     bilo tako spoznati pravo resnico skoraj nemogoče. Kdor hoče svoje vedenje o
                     preteklosti ozdraviti, ima sedaj v samostojni državi za to dovolj priložnosti,
                     da lahko brez strahu seže po gradivu, ki ni pisano s partijskim peresom. Avtor
                     skozi to knjigo dobro interpretira medvojno dogajanje. Gotovo pa je v knjigi
                     nekaj momentov, ki so vredni razprave. Eden takšnih je lahko trditev, da
                     Slovenija ne bi ostala v jugoslovanski državi in da se ta ne bi niti obnovila,
                     če ob koncu vojne ne bi zmagali Titovi partizani. Vprašljivo je tudi
                     špekuliranje o tem, kako dolgo bi KPJ odlašala z oboroženimi akcijami, če že
                     junija 1941 ne bi prišlo do napada Nemčije na Sovjetsko zvezo. A o tem naj
                     razpravljajo kvalificirani strokovnjaki. </p>
                  <p>3. Verjetno je širšemu krogu bralcev manj znana analiza komunističnega neuspeha
                     pri prevzemu oblasti v Grčiji, ki je povzeta iz Vukmanovićeve knjige; piše o
                     ljudski revoluciji v Grčiji in dobro naniza vzroke, zakaj je v Sloveniji
                     revolucija uspela oziroma zakaj je grškim komunistom spodletelo. Za razumevanje
                     dogajanja je ta primerjava dobrodošla.</p>
                  <p>4. Glede na obilico dogajanja ob kapitulaciji Italije (prost odhod italijanskih
                     okupatorjev, boji v Grčaricah in na Turjaku, poboji ujetnikov in nastanek
                     Slovenskega domobranstva) se zdi, da knjiga z letom 1943 opravi preveč na
                     hitro. Enako velja za medvojno delovanje generala Leona Rupnika in vlogo
                     Lamberta Ehrlicha pri prizadevanju za samostojno državo. Slednji bi za svoje
                     delovanje zagotovo zaslužil več pozornosti. </p>
                  <p>5. O tem močno dvomim. Časa po osamosvojitvi – avtor Medvešek se v knjigi
                     posrečeno sprašuje: »Le čemu neki smo se morali še enkrat osvobajati od
                     posledic narodnoosvobodilnega boja«, – pa tudi knjig za ocenjevanje je bilo
                     dovolj, a se zgodovinarji in razlagalci NOB še vedno izogibajo soočanja z
                     resnico in resnim primerjalnim razpravam brez ideološke obremenjenosti. Tudi ta
                     knjiga bi lahko bila priložnost za to. Kako močna je ta zavrtost, lahko vidimo
                     na primeru Dražgoš ali pa bitke na Javorovici. Kljub obilici relevantnih
                     podatkov ni možno preseči enostranskih interpretacij. Ob omembi Dražgoš lahko
                     spomnimo še na dogodke pri Frankolovem v februarju 1945, ko nihče od partizanov
                     ni poskušal preprečiti demonstrativnega obešanja talcev v povračilo za napad na
                     nemško motorizirano kolono.</p>
                  <p>6. Knjiga gotovo lahko služi srednješolcem, pa tudi drugim kot pomoč za boljše
                     razumevanje bližnje preteklosti. Sama vsebina je primerna, oblika pač ne.
                     Učbenik bi naj snov podajal v strnjeni obliki, jezikovno primerno in brez
                     hipotetičnih razmišljanj v slogu, kako bi bilo, če bi bilo. Teh je v knjigi kar
                     nekaj. Pogrešam predgovor, spremno besedo in navajanje vsebine opomb pod črto.
                     Ob napakah v tekstu so vidne opombe nekoga, ki mu je bilo verjetno besedilo
                     dano v predhodno branje. Veliko trditev in ugotovitev se večkrat ponavlja.
                     Dobrodošla bi bila časovnica, iz katere bi bilo moč jasno razbrati sosledje
                     komunističnih umorov in zapoznele reakcije demokratične strani na to krvavo
                     dogajanje. Vidno manjka delo lektorja. </p>
                  <p>7. Knjiga je brez dvoma priporočljivo branje, saj na enem mestu zajame veliko
                     že objavljenih virov. Avtorju ni bilo potrebno brskati po arhivih. Brez
                     zapletenih zgodovinskih analiz mu je uspelo prikazati bistvo medvojnega
                     dogajanja na slovenskem in manipuliranje komunistov z uporom proti okupatorju.
                     Ni pa ne prva in ne edina, ki lahko, kot pravi vprašanje, pomaga sanirati
                     slovensko zgodovinsko zavest. </p>
                  <p>7a. Revija Zaveza je s svojimi zapisi dodala neizmeren prispevek slovenskemu
                     zgodovinskemu spominu. Žal je v širši javnosti prezrta. Za njo velja neke vrste
                     medijski molk. O čemer se ne piše, ne govori, citira, to ne obstaja. Zelo
                     prefinjena taktika tistih, ki jim vsebina ni všeč. Včasih so imeli moč pisanje
                     zapleniti in prepovedati, sedaj ga pa namesto tega hote prezrejo in se nanj ne
                     odzivajo. Lep primer takšnega početja je Bajtova knjiga Bermanov dosje, ki je
                     takoj po izidu utonila v pozabo, pa bi glede na vsebino morala pretresti
                     slovensko zgodovinsko zavest. </p>
                  <p>8. Običajno berem izmenično več knjig naenkrat. Tokrat sem ob Medveškovi knjigi
                     prebiral še knjigo Franca Pedička z naslovom Razklani čas. V njej avtor iz
                     lastnih medvojnih doživetij in opazovanj poda svoje videnje revolucije in
                     komunistične zlorabe okupacije. Takole pravi o 'tovarišici Revoluciji': </p>
                  <p>''V začetku so bili njeni koraki skrivnostni in tihi, previdni in na zunaj
                     plahi, navznoter pa odločni in polni premočrtnosti ter poguma. Šale ni poznala.
                     Zahtevala je duha in dušo ter življenje. Bila je nosilka popolnoma nove
                     izkušnje in stoodstotne predanosti ter s smrtjo zagrožene konspirativnosti.
                     Vstop na njeno stran ni poznal umika. Vstopila pa je v našo domačijo z močjo
                     strahovlade in oblastiželjnosti. Njene največje 'priročnosti' so bile laži in
                     enoumnost, varanje in zvitost, brezobzirnost do drugačnosti in brezčutna
                     ubijalnost. </p>
                  <p>Opremljena z vsemi temi atributi je 'tovarišica Revolucija' zakoračila med nas,
                     v začetku predvsem med prebivalce v Ljubljanski pokrajini, kasneje pa tudi med
                     ostali, pod okupatorjem trpeči del naše domovine. Kakšen satanizem zgodovine: s
                     terorizmom osvobajati v suženjstvo pahnjeni narod, ljudstvo, ljudi. </p>
                  <p>Prvo uresničevanje vseh navedenih značilnosti iz osebne izkaznice tovarišice
                     Revolucije se je kazalo v bogati beri ob italijanskem in deloma tudi nemškem
                     kaznovalnem naskoku okupatorske vojske na notranjske in dolenjske vasi in
                     zaselke. Vojaki revolucije, to je pojavljajoči se partizani, so nemočne ljudi s
                     svojimi osvobodilnimi akcijami pehali pred puške in v ogenj okupatorja, sami pa
                     so se pravočasno umikali v gozdove in na varno. S tem so domnevno prebujali
                     duha upora med ljudmi, v resnici pa so jih pehali pred puške okupatorja in v
                     ognjene zublje domačij ter celih vasi pa v muke internacij in krute
                     maščevalnosti tujca. To 'kolektivno' ideološko revolucionarno ozaveščanje
                     nemočnega prebivalstva je bilo še dopolnjevano z individualnimi likvidacijami
                     vidnejših, drugače mislečih in delujočih Slovencev ob kar lepem toleriranju
                     okupatorjev pri njihovih zločinih nad nemočnimi prebivalci. Kako množično je
                     bilo pobijanje domačih ljudi in načrtno spregledovanje zločinskosti tujcev, se
                     najlepše kaže iz objektivne govorice številk domačih in tujih padlih v
                     Ljubljanski pokrajini v času vojen oziroma revolucije.''</p>
                  <p>Ta citat iz Pedičkove knjige sem dodal zato, ker se mi zdi, da je v literarni
                     obliki na jasen način in iz osebnega izkustva v nekaj stavkih napisano to, kar
                     Medvešek lepo dokazuje in razlaga skozi vsebino svoje knjige. Žal pogubne
                     posledice revolucije čutimo še danes. </p>
                  <figure>
                     <graphic url="slike_z_79/z_79_49.png"/>
                     <head>Molitev <name type="author">Tamino Petelinšek</name></head>
                  </figure>
               </div>
            </div>
         </div>
         <div type="div1">
            <head>Zlomišče – nova merljivost človeka</head>
            <div type="div2"><head>Uvod</head>
               <div type="div3" subtype="intro">
                  <p>V Zavezi 77 je Katarina Bogataj Gradišnik predstavila Herto Müller, nemško
                     pisateljico iz Romunije in Nobelovo nagrajenko za literaturo. Najdlje se je
                     ustavila pri njenem romanu Atemschaukel – Zaziban dih. O njem je povedala
                     naslednje: »Odločilni nagib za nastanek tega romana je prišel iz spominov
                     njenega prijatelja, pesnika Oskarja Pastiorja, ki je bil pri sedemnajstih letih
                     odpeljan v taborišče in je tam prebil pet let. Z njim je pisateljica l. 2004
                     obiskala taborišča; postala so prizorišče prihodnjega romana. Pastior je med
                     načrtovanjem knjige, ki sta jo nameravala napisati skupaj, v Frankfurtu l. 2006
                     nenadoma umrl. Herta Müller si je šele po enem letu od tega udarca usode toliko
                     opomogla, da se je poslovila od dvojine in sklenila zgodbo napisati sama. Njena
                     pripoved se opira na prijateljeve zapise in skice; sama je povedala, da brez
                     njih ne bi nikdar mogla taboriščnega vsakdanjika ubesediti do takih
                     podrobnosti.« Nastajanje knjige, ki je pisateljico pripeljalo do tolikega
                     priznanja in časti, je torej spremljal hud udarec. </p>
                  <p>Po izidu knjige, pravzaprav šele letos jeseni, pa je sledil nov in veliko
                     hujši. Odkrilo se je, da je bil Oskar Pastior, poleg vsega, kar se je o njem
                     vedelo, tudi sodelavec romunske tajne policije Securitate. Lahko si
                     predstavljamo silovitost udarca, ki je ob tem zadel nemško in evropsko
                     literarno javnost, zlasti pa Herto Müller, ki je imela Pastiorja za prijatelja,
                     sodelavca, zaupnika in pomočnika pri svojem ustvarjanju. Stvar je postala
                     prvorazredna medijska tema. Od številnih zapisov, prikazov, razlag,
                     interpretacij in intervjujev smo izbrali tri besedila, objavljena v Frankfurter
                     Allgemeine Zaitung, in prosili gospo dr. Katarino Bogataj Gradišnik, da jih
                     prevede za naše bralce. Razlog? Ali ni tako, da so tajne policijske službe
                     postale signatura evropskega dvajsetega stoletja? Gestapo, Ovra, Čeka, GPU,
                     NKVD, Securitate, Stasi, VOS, Ozna in tako dalje in tako dalje! Ali ni tako,
                     kakor da bi po Kontinentu vznikali novi redovi in postavljali strašljiva kultna
                     središča za poglobitev nove, totalitarne kulture? Kdaj pa se je s človekom že
                     tako ravnalo? Kdaj se je človeku že tako slabo pisalo!</p>
               </div>
            </div>
            <div type="div2">
               <head>Uradni spis kaže, da je bil Oskar Pastior obkoljen </head>
               <docAuthor>Herta Müller</docAuthor>
               <docAuthor>Felicitas von Lovenberg</docAuthor>
               <div type="div3">
                  <p>Gospa Müller, kdaj in kako ste izvedeli, da je Oskar Pastior od leta 1961 do
                     1968 delal za romunsko tajno službo? </p>
                  <p>Po smrti Oskarja Pastiorja se je pri pospravljanju stanovanja med neštetimi
                     papirji našlo nekaj lističev z zapisi: Da se je l. 1968 ob vstopu v državo
                     nemškim oblastem zaupal brez pridržkov. »Pospraviti mizo,« zapiše. Takrat sem
                     si že mislila, da je moralo biti kaj, kar je bilo treba zaupati. Vsebina je
                     bila enigmatična. Potem sem pred nekaj tedni od Stefana Sienertha, münchenskega
                     zgodovinarja, ki je prav tako doma s Sedmograškega, izvedela za IM Oskar
                     Pastior (IM – Informeller Mitarbeiter /neformalni sodelavec/, op. prev.).
                     Sienerth je našel uradni akt. Ustanova Oskar Pastior se je nato odločila, da
                     zadeve razčisti. Ernest Wichner se je odpeljal na urad v Bukarešti, da ta akt
                     pregleda. </p>
                  <p>Kakšen je bil Vaš prvi odziv na njegovo vsebino? </p>
                  <p>Moj prvi odziv je bil zgroženost, tudi bes. Bolj ko sta mi Stefan Sienerth in
                     zdaj Ernest Wichner pripovedovala o podrobnostih, bolj me je spreletavala
                     groza. Uradni spis kaže Romunijo petdesetih in šestdesetih let v mračni podobi.
                     Zapori so bili polni. Pastior, povratnik iz taborišča, zabijalec žebljev v
                     zaboje, gradbinec, je naposled mogel v Bukarešti študirati. Hotel se je vrniti
                     v normalno življenje, z utrujeno, svojeglavo trmo vzeti življenje sam v svoje
                     roke. Pa so mu ga že spet zaplenili. Spis kaže, kako je bil obkoljen od vseh
                     strani. Tudi več visokošolskih učiteljev je vohunilo za njim. Glavni vohljač je
                     bil prav obseden s pisanjem ovadb. Njegova poročila so tako nizkotna, da
                     človeka obliva zona. Bil je homoseksualec, tako kakor tudi Pastior. Sprašuješ
                     se, ali se mu maščuje iz osebnih razlogov. Pastior je potem, ko je preživel
                     delovno taborišče, postal državni sovražnik, ker je po petih letih trpinčenja o
                     tem napisal kakih sedem pesmi, pesmi, ki jih je za svojo dušo tako zelo
                     potreboval. Iz teh taboriščnih pesmi so mu spletli vrv: »protisovjetske«, in to
                     je zadostovalo. Da bi se obvaroval pred aretacijo, je Pastior podpisal izjavo
                     IM. Ko se je vrnil iz taborišča, je bil namesto svoboden brezpraven. Moj drugi
                     odziv na IM Pastior je bilo sočutenje. In dlje ko premlevam podrobnosti, bolj
                     me to žalosti. </p>
                  <p>Oskar Pastior Vam torej sam tega ni nikoli pripovedoval? Tudi takrat ne, ko sta
                     se pogovarjala o »Zazibanem dihu«? </p>
                  <p>Pripovedoval je, da je po vrnitvi iz taborišča in še vsa leta pozneje vsak dan
                     preživljal v preganjavici, v strahu, da ga bodo zaradi homoseksualnosti zaprli.
                     Spet in spet so zgrabili katerega izmed homoseksualcev, ki jih je poznal. To mi
                     je dostikrat povedal. Nikoli pa tega, da so ga vzeli na muho zavoljo pesmi o
                     taborišču. Pogovarjala sva se samo o tisočerih podrobnostih iz taboriščne
                     vsakdanjosti. In to je resnično zadostovalo. To ga je tako izčrpavalo, da me je
                     dostikrat zaskrbelo, kaj če ne bo mogel prenesti natančnosti, h kateri se je
                     prisilil. Ampak spominjanje je bilo zanj potreba, ki je že šestdeset let
                     ohranjala v njegovi glavi pošastno natančne podobe iz taborišča. Končno je smel
                     priznati, da mu v glavi še zmerom miglja taborišče. Toliko mu je bilo do tega,
                     da bi bila ta beda že vendar enkrat popisana. </p>
                  <figure>
                     <graphic url="slike_z_79/z_79_50.png"/>
                     <head>Na oni strani <name type="author">Tamino Petelinšek</name></head>
                  </figure>
                  <p>Bila sta si zelo bližnja prijatelja. Ali mu njegov molk zamerite? </p>
                  <p>Da, seveda. Moral bi bil to povedati. Priložnosti, da spregovori, ni manjkalo,
                     zmerom bi bile, vsakokrat. Za molk se je moral zavestno odločiti. Mislim, da je
                     bila ta odločitev vsesplošna in dosti bolj zgodnja kakor najino prijateljstvo.
                     In zadeve niso imele nič opraviti z menoj in s časom, ko sem bila v Romuniji,
                     bila sem sedemleten otrok, ko je Pastior postal IM. Morda ni hotel brezdanjosti
                     taborišča dodati še ene. </p>
                  <p>Oskar Pastior se je maja 1968 prijavil pri nemških oblasteh in se jim nedvoumno
                     spovedal svoje dejavnosti kot IM pri Securitate. Ali je, kolikor veste, pozneje
                     sploh s kom govoril o tem, nemara s svojim bratom? </p>
                  <p>To, da se je ob priselitvi zaupal oblastem, je pomembno za presojo Oskarja
                     Pastiorja. Moral se je znebiti tega razdiralnega bremena, da je prosto zadihal,
                     da je sam pri sebi začel na novo. Prisilil ga je gnus. Večina vohunov tega ob
                     priselitvi več ko verjetno ni storila, mnogi so celo na Zahodu še naprej ostali
                     »v službi«. Za Pastiorja je to utegnila biti nekakšna uradna spoved, vendar se
                     je sam pri sebi prav gotovo nenehno mučil. Žensko, ki je bila aretirana,
                     navidezno zavoljo taboriščnih pesmi, to žensko je Oskar Pastior tukaj v Nemčiji
                     obiskal in se z njo pogovarjal. Tudi to je zapisano na enem od teh lističev. In
                     tako kakor uradna spoved je tudi to pomembno za presojo IM Pastiorja.
                     Perfidnost, s katero so ga vse življenje puščali v veri, da so njegove
                     taboriščne pesmi povzročila aretacijo te žene – to je vendar satansko. Česa
                     takega človek, kakršen je bil Pastior, vendar nikoli ni mogel prebaviti!
                     Prepričana sem, da je Pastior svojo prtljago tovoril čisto sam, da ni o njej z
                     nikomer govoril. </p>
                  <p>Kako si razlagate, da v njegovem aktu ni nobenih ovaduških poročil, to je pač
                     zelo nenavadno? Ali je mogoče, da v resnici sploh ni nobenega napisal? </p>
                  <p>To je mogoče. Morda se bodo poročila kje še pojavila. Morda pa se je zadržal
                     povsem nedejavno, v upanju, da ga bo njegov nadzorni častnik sčasoma izgubil
                     izpred oči. Izstopil bi bil lahko pač samo za ceno aretacije. Ne morem si
                     predstavljati Pastiorja kot prizadevnega denuncianta, bila je to zanj ena sama
                     muka. On je najbolj tankovesten človek, kar jih poznam. Bil je preveč
                     tankovesten, da bi bil rekel, da je njegova krivda nekaj običajnega, in imel je
                     malo razloga reči, da je težka. Morda to pojasnjuje tudi njegov molk. </p>
                  <p>Ali bo vednost o njegovi dejavnosti kot IM spremenila pogled na njegovo
                     literarno delo?</p>
                  <p>Rekel je, da se mu je jezik v taborišču razlomil. No, danes vem, da se
                     Pastiorju jezik ni razlomil samo enkrat, ampak tudi še drugič. Iz besedil
                     zaslutimo utesnjenost bivanja. V preoblačenju in razgaljanju besed si je
                     povrnil svoj jaz. Ranjenost njegovega humorja, zabavnost z grenkim priokusom –
                     zdaj vem, da sta na to obešeni dve uteži. </p>
                  <p>Ali ta nova vednost spreminja Vašo podobo človeka Oskarja Pastiorja? </p>
                  <p>To podobo dopolnjuje. IM Oskarja Pastiorja presojam po istih kriterijih kakor
                     druge IM iz svojega uradnega spisa. Vendar prihajam pri tem do nekega drugega
                     sklepa. Ko bi Pastior še živel, bi vsakokrat, ko bi prišla k njemu, vztrajala
                     pri tem, da bi svoj akt bral in o njem pisal. Ampak vsakokrat bi ga pri tem
                     objela. </p>
                  <byline>Spraševala je Felicitas von Lovenberg </byline>
                  <byline>FAZ 18. september 2010 </byline>
               </div>
            </div>
            <div type="div2">
               <head>Strah je bil najpomembnejša surovina</head>
               <docAuthor>Hubert Spiegel</docAuthor>
               <div type="div3" subtype="intro">
                  <p>Diktatura žrtve najprej oropa njihove prihodnosti, nato še preteklosti: V Jeni
                     so razpravljali o hudodelstvih <emph>Securitate</emph> in razkritju
                        <emph>Oskarja Pastiorja</emph>. </p>
               </div>
               <div type="div3">
                  <p>Ko je bil Marius Oprea izvoljen za mestnega svetnika v Cluju, je moral uradno
                     priseči na rotovžu. Oprea je poznal moža, ki je med obredom držal sveto pismo,
                     na katero naj bi položil roko. Bil je to častnik tajne policije, ki ga je
                     gnjavil pred padcem Ceausescujeve diktature. »Kaj počenjaš tukaj?« je vprašal
                     Oprea. »Saj ni nobenega zakona, ki bi prepovedoval, naj bi nekdanjih
                     pripadnikov Securitate ne sprejemali v javno službo.« V zakonu, mu je odgovoril
                     mož, je govor o ljudeh, ki so s Securitate sodelovali. On pa naj ne bi bil
                     sodeloval – saj je bil vendar uslužbenec tajne policije. </p>
                  <p>Marca letos so Oprea kot direktorja državnega Inštituta za raziskovanje
                     komunističnih zločinov, ki je bil ustanovljen na njegovo pobudo, razrešili.
                     Vzdignil je preveč prahu. Oprea zdaj na svojo roko nadaljuje raziskave o
                     zločinih nasilja Securitate. V ta namen je ustanovil zasebno organizacijo, ki
                     jo med drugimi finančno podpira ustanova Konrada Adenauerja. </p>
                  <p>Oskar Pastior, ki ga je romunska tajna policija pripravila tako daleč, da je
                     podpisal obveznostno izjavo na petih straneh in zapisal svoje ime na vsako
                     posamezno stran, danes v mestni hiši svojega rodnega mesta še poda ne bi smel
                     pometati – saj velja za sodelavca, angažiral se je namreč kot neformalni
                     sodelavec (Informeller Mitarbeiter /IM/, FAZ 18. septembra 2010). Pet let je
                     Pastior prebil v sovjetskem delovnem taborišču in o tem napisal prgišče pesmi,
                     ki bi si jih v Romuniji petdesetih in zgodnjih šestdesetih let lahko razlagali
                     kot protisovjetsko propagando. Pastior jih je zaupal v varstvo neki
                     prijateljici. Pesmi so našli, prijateljico so izsiljevali, vendar se je branila
                     delati za tajno policijo in je bila obsojena na sedem let zapora. Securitate je
                     pustila, da je minilo več ko poldrugo leto, preden se je prikazala pri
                     Pastiorju, in v tem času je moral pesnik vsak dan pričakovati aretacijo. Vsaka
                     avtomobilska vrata, ki so se zaloputnila, vsak šum na stopnišču bi lahko
                     naznanjal prihod tajnih agentov. Ko je šlo to tako daleč, je Pastiorja strah
                     pred taboriščem tako strl, da je med zasliševanjem sam od sebe zaprosil za
                     priložnost, do dokaže svojo zanesljivost in zvestobo romunskemu režimu. Kakor
                     je razložil Stefan Sienerth, se ne da ugotoviti, ali je Pastior vedel, kako bi
                     se njegova ponudba lahko tolmačila, ali pa je samo uporabil floskule, kakršne
                     so bile tisti čas običajne, da bi izkazal kesanje in pripravljenost. Pastior je
                     šel s tem korakom Securitate naproti, ker je vedel, da ne bi imel moči za upor
                     proti njej. Je to kolaboracija? </p>
               </div>
               <div type="div3">
                  <head>Mučenje, trpljenje, surova sila </head>
                  <p>Stefan Sienerth, direktor münchenskega Inštituta za nemško kulturo in zgodovino
                     jugovzhodne Evrope (IKGS – Münchner Institut für deutsche Kultur und Geschichte
                     Südosteuropas), je Pastiorjev IM akt v Bukarešti odkril in ga skrbno preučil.
                     Le nekaj dni po tem, ko je njegova spektakularna najdba prišla v javnost, je
                     zdaj prvikrat predstavil svojo nadvse podrobno rekonstrukcijo takratnega
                     dogajanja. Sienerthovo predavanje je bilo znanstveni biser in dramaturški
                     vrhunec zborovanja v Jeni. Vendar naj nihče ne misli, da je bilo letno
                     zborovanje delovne skupine za sedmograško deželoznanstvo, ki je bilo izpeljano
                     hkrati s Seinerthovim münchenskim IKGS in z jensko katedro za vzhodnoevropsko
                     zgodovino Joachima Puttkamerja, povsem pod vtisom osupljive najdbe uradnega
                     akta. Medsebojni trk znanstvenikov in pričevalcev tistega časa, ki so se imeli
                     za kroniste, žrtve, preživele in zgodovinarje svoje lastne preteklosti,
                     medsebojno rivalstvo romunskih emigrantskih organizacij, razdraženo razmerje do
                     današnje Romunije, občasno samodejno odklanjanje sleherne kritike na račun
                     begunskih združenj, delujočih na Zahodu, ne nazadnje konkurenca med žrtvami
                     kakor tudi včasih bolj obremenjujoča kakor pojasnjujoče primerjava s Stasijem
                     in razmerami v nekdanji NDR – vse to je več ko dovolj, da nastane ekplozivno
                     ozračje. </p>
                  <p>Vsakdo pozna vsakogar na malem romunskem prizorišču, mreža razmerij je gosta in
                     nevpleteni bi jo razmotali teže kakor gordijski vozel. Na prvi mah novodošlec
                     doume samo eno: tukaj se vneto negujejo sovražnosti. In nikoli se ničesar ne
                     pozabi. Kolektivni spomin nemškojezikovnih manjšin v Romuniji ohranja vse,
                     vendar se komajda zmore sporazumeti o neki zavezujoči verziji preteklega
                     dogajanja. Tisto, s čimer so zvarjeni skupaj prijatelji kakor tudi sovražniki,
                     je krčevito prizadevanje za rekonstrukcijo in razlago preteklosti, ki so jo
                     nasilje in izdajstvo, spletke in korupcija, samovolja in ljudomrzništvo
                     popačili do nerazpoznavnosti. Diktatura svoje žrtve najprej oropa prihodnosti,
                     nato, po njihovem poginu, jih oropa še preteklosti. </p>
                  <p>Kar sta strah in spomin na trpljenje v taborišču povzročila pri Pastiorju, je
                     Securitate pri drugih dosegla s surovo silo. O tem je pretresljivo pripovedoval
                     župnik iz Cluja. Kot žrtev je pogled v svoje akte tvegal šele potem, ko je bil
                     sam pri sebi povsem gotov, da je zmožen vsakomur odpustiti vse, ne glede na to,
                     kako huda bi utegnila biti izdaja, ki bi mu jo razkrili akti. Drugo jutro,
                     zborovanje je šlo h koncu, je odpuščanja voljni župnik, častitljiv in star
                     daleč čez sedemdeset let, nepričakovano poslal gumijevko krožit med vrstami v
                     zbornični dvorani. Medtem ko se je ta ali oni od udeležencev za poskus udaril
                     po stegnu, po rokah ali ramenih, potem ko je preskusil težo in prožnost
                     gumijevke, je župnik opisoval, kako je Securitate ljudi pretepala tako dolgo,
                     dokler niso bili že skoraj mrtvi. Potem jim je pustila čas, da so si opomogli
                     in nato spet udrihala. Kdor koli ve za kakšen nerazložljiv samomor v družini, v
                     soseščini, v krogu prijateljev ali kolegov, je prosil ljubeznivi stari gospod,
                     naj mu to sporoči. Napel bo vse sile, da bo v arhivu CNSAS-a<note place="foot"
                        n="1">CNSAS – Nationales Zentrum zum Studium der Securitate-Akten. </note>
                     odkril, ali ni morda zadevna oseba šla v smrt iz strahu pred Securitate.
                     Odpuščanje vseh grehov? Da, vendar šele po razkritju vseh zločinov. </p>
               </div>
               <div type="div3">
                  <head>Sem živel napačno? </head>
                  <p>Dragos Petrescu, predsednik CNSAS-a, romunskega Nacionalnega sveta za obdelavo
                     arhivov Securitate, pendanta Birthlerjevega urada, je bil razburjen, ko je
                     stopil pred plenum. Pravkar je krepak orjak iz občinstva udeležencem dal
                     razumeti, da on že ne potrebuje župnikovega nazornega pouka. Ko je nekoč v
                     taborišču brez predhodnega dovoljenja šel iz ene barake v drugo, iz
                     dušnopastirskih razlogov, kakor je rekel, je bil za to deležen bastonade z
                     zračnico iz trde gume. Danes pa mora iz Romunije poslušati, kako CNSAS
                     velikodušno deli potrdila o nekrivdi nekdanjim storilcem. Mož se komaj še
                     obvladuje: »Sem živel napačno? Povejte mi, da sem živel napačno!« V odgovoru
                     Petrescu opisuje pritiske, ki jim je izpostavljen njegov urad zavoljo romunske
                     zakonodaje. On sam še ni dolgo vodja CNSAS-a. Njegov predhodnik je prostovoljno
                     zapustil to službo. Govori se, da je obremenitev velikanska. Anonimni klici,
                     zmerjanje in grožnje z nasiljem zoper celo družino so nekaj vsakdanjega. </p>
                  <p>Zvečer, ko petdeset udeležencev zborovanja sedi skupaj v gostilni ob pivu in
                     izdatnih turinških dobrotah, se ponudi priložnost za pogovor z Virgilijem
                     Tarauom, podpredsednikom CNSAS-a. Richard Wagner je prejšnji večer izjavil, da
                     po njegovem za Oskarja Pastiorja ne smejo veljati druga merila kakor za ostale
                     IM. Neštetokrat, tako pove med pogovorom, so sedeli skupaj s Herto Müller in se
                     družno pogovarjali o Securitate, še in še: »Ampak Oskar nikoli ni rekel niti
                     besedice o času, ko je bil IM, niti črhnil ni. Tega mu ne morem kar tako
                     oprostiti.« Wagnerju se zdi čisto mogoče, da bi ovaduška poročila, napisana s
                     Pastiorjevo roko, utegnila ležati v arhivu v Bukarešti. </p>
                  <p>Virgiliu Tarau pa gre še korak dlje: »Precej gotovo se mi zdi, da se je primer
                     Oskarja Pastiorja šele začel. Prej ali slej se bo našlo še drugo gradivo.«
                     Stefan Sienerth misli podobno: »Pastior je bil sedem let IM. Securitate ga
                     verjetno ne bi imela toliko časa v evidenci kot sodelavca, če jim v vseh teh
                     letih ne bi bil dostavljal časa, kar bi ustrezalo njihovim pričakovanjem.« </p>
                  <p>Zakaj Pastiorjev akt vsebuje komajda kaj razločnih sledi njegove dejavnosti,
                     čeprav je bil deležen pohval in so mu zaupali celo naloge v tujini, ostaja
                     doslej nerešena uganka. Sienerth bo preučil akte Pastiorjevih prijateljev in
                     kolegov. Mogoče se bo kdaj prikazal na dan tudi tenki sveženj pesmi, ki
                     pričujejo o strašnih letih v taborišču. On sam je pravzaprav sploh ni hotel
                     javno brati, takrat, poleti 1955, ko je na nekem srečanju hermannstadtske
                     mladine prednašal svojo pesem »Kaseta«. Bil je to prvi bralni nastop pesnika
                     Oskarja Pastiorja v javnosti. Vendar prijatelji s hermetično »Kaseto« niso
                     vedeli prav kaj početi. Pastior je bil razočaran. Potem je bral pesmi, ki so
                     bile preprostejše, bolj dostopne. In na koncu je bral o nečem, kar so vsi
                     razumeli. Najpomembnejša surovina Romunije, je dejal Marius Oprea, je bila
                     strah. </p>
                  <p>FAZ 29. september 2010</p>
               </div>
            </div>
            <div type="div2">
               <head>Mera krivde</head>
               <docAuthor>S. K.</docAuthor>
               <div type="div3">
                  <p>Seveda je vsak primer drugačen. Velika razlika je tem, ali je bil razkrinkani
                     ovaduh nekoč prisiljen sodelovati ali pa se je iz prepričanja vrgel v objem
                     tajni policiji, ali je nekdo s svojimi poročili nameraval ljudi uničevati ali
                     pa se je poskušal iz zadeve izvleči z nepomembnimi podatki. Tisto, kar pa
                     ostaja vedno enako, je bolečina ovajanih. Ti morajo zdaj izvedeti, da so jih
                     med drugimi izdajali tudi njihovi najbližji prijatelji, družinski člani, kolegi
                     in ljubimci. Odzivi – bes, žalost, zgroženost, zbeganost – se neredko iztekajo
                     v vprašanje vseh vprašanj: Zakaj nisem nič od tega zapazil in zakaj ni o tem
                     nikoli spregovoril? Tudi, če je v sedanjem trenutku komajda mogoče presojati, v
                     kolikšnem obsegu je bil Oskar Pastior povezan z romunsko tajno policijo
                     Securitate, ker doslej razen enega samega poročila o aktih ni prišlo na dan nič
                     obremenilnega izpod njegovega peresa, je pretresenost Herte Müller še preveč
                     razumljiva. Na Nobelovo nagrajenko, rojeno l. 1953 v romunskem Nitzkydorfu,
                     namreč Oskar Pastior, alias »IM Otto Stein«, ni bil le kolega, temveč tudi
                     tisti prijatelj, s katerim sta skupaj prav do njegove smrti l. 2006 pisala
                     »Zazibani dih«, prav tisto delo o Pastiorjevem martiriju v sovjetskem delovnem
                     taborišču. Prav to delo pa morda daje ključ do vprašanja, zakaj se je Pastior
                     udinjal za sodelovanje pri romunski tajni policiji: Kdor je doživel kaj takega,
                     bo storil vse, da ne bi tega pretrpel še enkrat, zlasti še, ker so pod romunsko
                     diktaturo Pastiorja kot homoseksualca lahko izsiljevali. Herta Müller je morala
                     že dostikrat spoznati, kako je pozneje prišlo na dan, da so se kolegi,
                     pisatelji, prijatelji udinjali pri Securitate. Šele pred kratkim je v pogovoru
                     za neki romunski časopis kritizirala, kako se ji noben izmed vpletenih še
                     nikoli ni opravičil, ampak so vsi tajili, »dokler se je le dalo«. V tem primeru
                     pa, ko iz prijateljstva in bližine zraste razumevanje, presoja bolj
                     prizanesljivo. Mi drugi, ki Pastiorju nismo bili tako blizu, pa ga moramo
                     presojati tako kakor druge vohljače: po teži njegove krivde.</p>
                  <p>FAZ 18. september 2010</p>
               </div>
            </div>
            <div type="div2" subtype="poem">
               <head>Zima</head>
               <docAuthor>Brane Senegačnik</docAuthor>
               <div type="div3" subtype="intro">
                  <p>Bralcem Zaveze želimo sporočiti, da je Brane Senegačnik objavil novo zbirko
                     pesmi in ji dal naslov Arie antiche. Tisti, ki berete Zavezo, pesnika poznate,
                     saj je veliko svojih najboljših pesmi prvič objavil v naši reviji. S tem je
                     hotel povedati, da razume njene cilje in njene napore za vrnitev slovenskega
                     človeka k sebi. Ko pravimo k sebi, mislimo k svoji kulturi. Senegačnikove
                     metafore odkrivajo slovesne rituale bivanja in prebivanja in nas tako vodijo
                     pred ekrane naše usojenosti. Pomagajo nam, da se, v najširših horizontih
                     razumetja, zagledamo, kaj smo in kaj si moramo in smemo misliti o sebi in o
                     svojih ciljih.</p>
               </div>
               <div type="div3">
                  <lg>
                     <l>Na belih prstih ivnatih gozdov</l>
                     <l>kot zmrzle ptice gnezdijo oblaki.</l>
                     <l>Neslišno se pogrezajo koraki.</l>
                     <l>Sneži. Prihodnost zginja brez sledov.</l>
                  </lg>
                  <lg>
                     <l>Svetlobe sivo cvetje se usipa</l>
                     <l>na sprane stele spomladanskih dni,</l>
                     <l>na polja slutenj, na nevidni Ti,</l>
                     <l>na roko, ki drhte v praznino tipa.</l>
                  </lg>
                  <lg>
                     <l>Kjer pel nekoč je upa zvon v sinjini,</l>
                     <l>v vetru, v solzah in v stvari globini,</l>
                     <l>kjer prsti so po toplem pesku sreče</l>
                  </lg>
                  <lg>
                     <l>lovili Onkraj, stegnjeni v neznano,</l>
                     <l>z otrplih ustnic molk polzi boleče</l>
                     <l>in svet strmi v nebo kot v prazno rano.</l>
                  </lg>
               </div>
            </div>
         </div>
         <div type="div1">
            <head>Iz tujega tiska</head>
            <div type="div2">
               <head>Evropska morišča</head>
               <docAuthor>Tymothy Snyder</docAuthor>
               <div type="div3" subtype="intro">
                  <p>Auschwitz in Gulag nista bili edini prizorišči groze v dvajsetem stoletju. V
                     smrtnem pasu med Berlinom in Moskvo sta nacistični in sovjetski režim
                     izstradala, postrelila in zaplinila kakih štirinajst milijonov ljudi. To so
                     bile krvave dežele – današnja Ukrajina, Belorusija, Poljska, zahodna Rusija in
                     vzhodna obala Baltika. V svoji zadnji knjigi, ki je rezultat raziskovalne teme
                     IWM (International War Museum, London) »Združena Evropa – razdeljen spomin«,
                     Timothy Snyder spet opisuje zgodovino političnih množičnih umorov.</p>
               </div>
               <div type="div3">
                  <p>Sredi Evrope in sredi dvajsetega stoletja sta nacistični in sovjetski režim
                     pomorila kakih štirinajst milijonov ljudi. Prostor, kjer so umrle vse te žrtve,
                     krvave dežele, se razteza od osrednje Poljske do zahodne Rusije, skozi
                     Ukrajino, Belorusijo in baltske države. Med utrjevanjem nacizma in stalinizma
                     (1933–1938), med skupno nemško-sovjetsko zasedbo Poljske (1939–1941) in nato
                     med nemško-sovjetsko vojno (1941–1945) so ti kraji doživeli množično nasilje,
                     kakršnega do tedaj zgodovina še ni videla. Žrtve so bili predvsem Judje,
                     Belorusi, Ukrajinci, Poljaki in prebivalci baltskih držav, ljudje, avtohtoni v
                     teh krajih. Štirinajst milijonov jih je bilo pomorjenih v samo dvanajstih
                     letih, med 1933 in 1945, ko sta bila na oblasti oba, Hitler in Stalin. Čeprav
                     so njihove domovine v tem razdobju postala bojišča, so bili vsi ti ljudje bolj
                     žrtve morilske politike kot pa vojne. Druga svetovna vojna je bila najbolj
                     smrtonosen konflikt v zgodovini in tudi približno polovica vojakov, ki so umrli
                     na vseh bojiščih sveta, je padla tu, prav v tej pokrajini, v krvavih deželah.
                     Niti eden od štirinajstih milijonov pomorjenih pa ni bil aktiven vojak. Največ
                     je bilo žensk, otrok in starcev; noben od njih ni nosil orožja; mnogi so bili
                     oropani svojega imetja ali celo svojih oblek.</p>
                  <p>Auschwitz je najbolj znano morišče v krvavih deželah. Danes Auschwitz pomeni
                     holokavst, holokavst pa pomeni zlo stoletja. Vendar so ljudje, ki so trpeli in
                     umirali v Auschwitzu, imeli možnost preživetja: zaradi memoarjev in romanov, ki
                     so jih napisali preživeli, je ime Auschwitza znano. Daleč več Judov, največ od
                     njih poljskih, je bilo zaplinjenih v drugih nemških tovarnah smrti, v katerih
                     ni preživel skoraj nihče, a se njihova imena navajajo mnogo redkeje: Treblinka,
                     Chelmno, Sobibór, Belžec. Še več Judov, poljskih, sovjetskih in baltskih, je
                     bilo postreljenih nad jarki in jamami. Večina teh je umrla v bližini svojih
                     domov, v zasedeni Poljski, Litvi, Latviji in Sovjetski zvezi. Nemci so vozili
                     Jude v krvave dežele, da bi jih pobili, od vsepovsod. Z vlaki so prihajali iz
                     Madžarske, Čehoslovaške, Francije, Nizozemske, Grčije, Belgije, Jugoslavije,
                     Italije in Norveške. Nemške Jude so deportirali v mesta krvavih dežel, v Lodž
                     ali Kovno ali Minsk ali Varšavo, preden so jih postrelili ali zaplinili. </p>
                  <p>Holokavst je zasenčil nemške načrte, ki so predvidevali celo še več ubijanja.
                     Hitler ni nameraval izkoreniniti samo Judov; hotel je tudi uničiti Poljsko in
                     Sovjetsko zvezo kot državi, iztrebiti njuna vladajoča razreda in pobiti
                     desetine milijonov Slovanov (Rusov, Ukrajincev, Belorusov, Poljakov). Če bi
                     nemška vojna proti Sovjetski zvezi potekala tako, kot so jo načrtovali, bi
                     trideset milijonov civilistov umrlo od lakote v prvi zimi, nadaljnje desetine
                     milijonov pa bi bile izgnane, pobite, asimilirane ali razslovanjene. Čeprav ti
                     načrti niso bili nikoli uresničeni, pa so pomenili moralno osnovo za nemško
                     okupacijsko politiko na Vzhodu. Med vojno so Nemci pomorili približno prav
                     toliko Nejudov kot Judov, predvsem z izstradanjem sovjetskih vojnih ujetnikov
                     (več kot tri milijone) in prebivalcev obleganih mest (več kot milijon) ali s
                     streljanjem civilistov v represalijah (dobra polovica milijona, predvsem
                     Belorusov in Poljakov).</p>
                  <p>Sovjetska zveza je v drugi svetovni vojni premagala nacistično Nemčijo na
                     vzhodni fronti in s tem si je Stalin prislužil hvaležnost milijonov ter
                     odločilno vlogo pri vzpostavitvi povojne ureditve Vzhodne Evrope. Vendar pa je
                     njegov seznam množičnih pobojev skoraj tako mogočen kot Hitlerjev. Zares, v
                     mirnem času je bil še neprimerljivo večji. V imenu obrambe in modernizacije
                     Sovjetske zveze je dal Stalin v 30-h letih izstradati milijone in postreliti
                     tričetrt milijona ljudi. Stalin ni pobijal svojih državljanov nič manj
                     učinkovito kot Hitler državljane drugih držav. Od štirinajstih milijonov ljudi,
                     ki so bili v krvavih deželah načrtno pobiti med 1933 in 1945, gre tretjina na
                     sovjetski račun.</p>
                  <figure>
                     <graphic url="slike_z_79/z_79_51.png"/>
                     <head>Kočevski rog 1990 – Boljševiška sprava</head>
                  </figure>
                  <p>
                     <emph>Krvave dežele</emph> so zgodovina političnih množičnih umorov. Štirinajst
                     milijonov ljudi je bilo zmeraj žrtev sovjetske ali nacistične morilske
                     politike, pogosto vzajemnega delovanja obeh, nikoli pa žrtev vojne med
                     Sovjetsko zvezo in nacistično Nemčijo. Četrtina jih je bila pomorjenih, preden
                     se je druga svetovna vojna sploh začela. Nadaljnjih dvesto tisoč je bilo
                     pobitih med 1939 in 1941, ko med nacistično Nemčijo in Sovjetsko zvezo ne le ni
                     bilo vojnega stanja, ampak sta bili celo zaveznici. Smrt štirinajstih milijonov
                     je bila včasih predvidena v ekonomskih načrtih ali pospešena zaradi ekonomskih
                     premislekov, nikoli pa je ni povzročila ekonomska nujnost v strogem pomenu
                     besede. Stalin je vedel, kaj se bo zgodilo, ko je 1933. odvzel hrano
                     stradajočim ukrajinskim kmetom, prav tako kot je vedel Hitler, kaj lahko
                     pričakuje, ko je osem let pozneje pritrgoval hrano ruskim vojnim ujetnikom. V
                     obeh primerih je umrlo po več kot tri milijone ljudi. Stotisoči sovjetskih
                     kmetov in delavcev, ki so bili postreljeni med velikim terorjem v letih 1937 in
                     1938, so bili žrtve izrecnih Stalinovih ukazov, prav tako kot so bili milijoni
                     Judov, postreljeni in zaplinjeni med 1941 in 1945, žrtve nedvoumne Hitlerjeve
                     politike. </p>
                  <p>Najhujše pobijanje pa se je pričelo, ko je Hitler izdal Stalina in so nemške
                     sile 1941. vdrle v nedavno povečano Sovjetsko zvezo. Čeprav se je druga
                     svetovna vojna začela septembra 1941 z združeno nemško-sovjetsko invazijo v
                     Poljsko, je bilo njeno krvavo jedro nemško-sovjetski konflikt, ki se je pričel
                     z drugo vzhodno invazijo. V Sovjetski Ukrajini, Sovjetski Belorusiji in na
                     področju Leningrada, deželah, v katerih je stalinistični režim že v prejšnjih
                     osmih letih izstradal in postrelil okrog štirih milijonov ljudi, jih je nemškim
                     silam uspelo izstradati in postreliti v polovici tega časa celo več. Takoj po
                     invaziji je Wehrmacht pričel stradati svoje sovjetske ujetnike in skupine za
                     posebne naloge, imenovane Einsatzgruppen, so pričele streljati politične
                     nasprotnike in Jude. Skupaj z nemško redarstveno policijo, Waffen-SS in
                     Wehrmachtom ter s sodelovanjem krajevnih policij in milic so Einsatzgruppen to
                     poletje pričele likvidirati judovske skupnosti kot take. </p>
                  <p>V krvavih deželah je živelo največ evropskih Judov, tam so se prekrivali
                     Hitlerjevi in Stalinovi osvajalski načrti, tam sta se bojevala Wehrmacht in
                     Rdeča armada in tam sta sovjetska NKVD ter nemška SS koncentrirali svoje sile.
                     Večina morišč je bila v krvavih deželah: v politični geografiji 30-ih in
                     zgodnjih 40-ih let je to pomenilo Poljsko, baltske države, Sovjetsko Ukrajino,
                     Sovjetsko Belorusijo in zahodni rob Sovjetske Rusije. Stalinovi zločini se
                     pogosto povezujejo z Rusijo in Hitlerjevi z Nemčijo. Toda najbolj smrtonosni
                     del Sovjetske zveze je bilo njeno nerusko obrobje, nacisti pa so večinoma
                     pobijali zunaj Nemčije. Misli se, da je groza dvajsetega stoletja povezana s
                     taborišči. Ampak večina žrtev nacizma in stalinizma ni umrla v taboriščih. To
                     so nesporazumi, ki nam otežujejo dojemanje groze dvajsetega stoletja.</p>
                  <p>Nemška in sovjetska koncentracijska taborišča so obkrožala krvave dežele tako
                     na vzhodu kot na zahodu in so prikrivala čisto črnino s svojimi sencami sivine.
                     Na koncu druge svetovne vojne so ameriške in angleške sile osvobodile nemška
                     koncentracijska taborišča, kot Belsen in Dachau, vendar pa zahodni zvezniki
                     niso osvobodili nobene od tovarn smrti. Nemci so izvajali vse svoje največje
                     ubijalske načrte v deželah, ki so jih potem zasedli Sovjeti. Rdeča armada je
                     osvobodila Auschwitz, prav tako je osvobodila Treblinko, Sobibór, Belžec,
                     Chelmno in Majdanek. Američani in Angleži niso dosegli nobene od krvavih dežel
                     in niso videli nobenega od največjih morišč. Ne samo, da ameriške in angleške
                     sile niso videle nobenega od krajev, kjer so pobijali Sovjeti, in tako so
                     zločini stalinizma ostali nedokumentirani vse do konca hladne vojne in odprtja
                     arhivov; nikoli tudi niso videle krajev, kjer so pobijali Nemci, kar pomeni, da
                     je bilo za razumetje Hitlerjevih zločinov potrebno prav toliko časa.
                     Fotografije in filmi iz nemških koncentracijskih taborišč so bili največ, kar
                     je večini zahodnjakov kadarkoli omogočalo dojemanje množičnega ubijanja. Kakor
                     so bile te podobe že grozljive, bile so samo namigi na zgodovino krvavih dežel.
                     Niso celotna zgodba; žal, celo niso niti uvod vanjo. </p>
                  <byline>Po IMW Post, št. 104, april–avgust 2010.</byline>
                  <byline>Prevedel Marko Kranjec </byline>
               </div>
            </div>
         </div>
         <div type="div1">
            <head>Iz arhiva</head>
            <div type="div2">
               <head>Josip Vidmar med drugo svetovno vojno agent gestapa?</head>
               <docAuthor>Roman Leljak</docAuthor>
               <div type="div3">
                  <p>Člani komunistične partije, pripadniki Varnostno-obveščevalne službe, OZNE, so
                     bili tako zavedni, da so komunizem čutili kot duh, ki je bil v njih, intuicijo,
                     v kateri je človek zagledal strašno možnost. In ta duh, ta notranja intuicija
                     je imela svoje prepričanje, ki je bilo tako močno, da danes niti slutiti ne
                     moremo, sploh pa ne razumeti. Da je namreč resnico možno postaviti za laž in
                     laž za resnico; dobro za zlo in zlo za dobro, je bilo zanje nekaj povsem
                     normalnega. Smeli smo predvidevati, predvsem pa so verjeli, da je bila njihova
                     resnica že na začetku vsake stvari prava resnica. O krivdi so se običajno vedno
                     dogovorili na višji ravni, v imenu pravice pa jo je bilo potrebno dokazati na
                     terenu. </p>
                  <p>V Arhivu Republike Slovenije je v dosjeju št. III 0052491 Helmuta Rozumeka o
                     povezavi s tem nemškim kontraobveščevalcem, ki je imel sedež na Bledu,
                     zabeleženo od strani UDBE na strani 407 in 408 dosjeja, da se sumi, da je
                     Vidmar med drugo svetovno vojno sodeloval z Rozumekom. Svetina je v svojih
                     knjigah Ukana opozarjal in dokazoval trditev, da nekdo z vrha OF oziroma KPS
                     sodeluje z nemško kontraobveščevalno službo. Verjeti je, da Svetini takrat ta
                     dosje ni bil dostopen, če bi bil, bi verjetno svoj roman končal drugače. </p>
                  <p>UDBA je zaslišala Jožico Gabrijelčič, članico OF Zapužane. Ta je v izjavi
                     povedala, da je bila zaslišana o sestanku med ing. Alojzem Pahorjem –
                     Gregorjem, rajonskim sekretarjem KP Zapužane, hkrati obveščevalcem, in
                     Rozumekom, že leta 1944 od strani VOS-a. Zasliševala sta jo Marjan Šifrer –
                     Kuki, član oblastnega komiteja KPS za Gorenjsko, in neznani »Tonček«. Prav ta
                     »Tonček« je Jožici Gabrijelčič dejal, naj mu poskrbi kontakt z Rozumekom. Ona
                     je to povedala Rozumeku, ki jo je vprašal, če je ta »Tonček« komandant VOS-a,
                     odgovorila mu je, da se ji ni predstavil, pač pa da je verjetno od vodstvenih v
                     KP. Rozumek ji je nato komentiral, da komandanta VOS-a itak pozna, ker ima
                     njegovo fotografijo, in da momentalno ne rabi zvez s takimi ljudmi, kot sta
                     »Tonček« in Alojz Pahor – Gregor. Povedal ji je še, da lahko govori z
                     Vidmarjem, in pri tem je povedal še eno drugo ime, katerega pa se
                     Gabrijelčičeva ni zapomnila. </p>
                  <p>Iz poročila PK VOS za Gorenjsko z dne 14. 2. 1944, št. 213 centralni komisiji
                     za varnostno in obveščevalno službo je razvidno, da je Rozumek odklanjal vsako
                     zvezo s krajevnimi instancami z utemeljitvijo, da mu nove zveze niso potrebne,
                     ker ima zvezo z dr. Vidmarjem in da je z njim in vrhovnim plenumom v direktni
                     zvezi. </p>
                  <p>V zapiskih UDBE se na strani 407 pojavljajo tudi imena Albin Kolb – Edvard,
                     lastnik podjetja s športno trgovino v Šentvidu, in Ivan Miklavc – Nace, lastnik
                     tekstilne tovarne v Domžalah. Oba sta bila aktivna člana PK VOS za Gorenjsko in
                     oba sta imela kontakte z Rozumekom. Niko Kavčič je takrat aktivno sodeloval na
                     reorganizaciji PK VOS za Gorenjsko. V začetku julija je namreč v Davči bil
                     sestanek med Rozumekom in vodilnimi PK VOS za Gorenjsko. Rozumek je na
                     sestanku, ki so se ga udeležili prav Kolbl, Miklavc, Milko Hojan – Marko,
                     Franjo Cerar, Benko (Beno Anderwald), ki ga je Boris Kraigher, kot študenta
                     tehnike, doma v Kranju, iz Ljubljane poslal v pomoč PK VOS za Gorenjsko. Na
                     sestanek je Rozumek prišel z Olgo Bohinc, gostilničarko iz Medvod, ki je bila
                     kasneje od partizanov likvidirana, in šoferjem Stankom Heinricherjem. Rozumek
                     je na tem sestanku dobil seznam partizanskih »sovražnikov«, katerih razdiralno
                     delo naj bi Rozumek onemogočil, tako da jih da odpeljati v Dachau. Partizani so
                     izrazili interes za Prežihovega Voranca, Toneta Dolinška in dr. Cundra. </p>
                  <p>Niko Kavčič je kasneje ugotovil, da sta prav Hojan in Benko tista, ki sta na
                     tem sestanku Rozumeku dala podatke o lokacijah partizanskih enot na Gorenjskem.
                     Hojan je bil takoj likvidiran. Mesec dni po sestanku, v začetku avgusta 1943,
                     je bila razbita Prešernova brigada na Žirovskem vrhu. Ubitih je bilo 44
                     partizanov. Med vodilnimi partizani je takoj prišlo do podatka, da je bil
                     sestanek na Davči, in pričeli so ta dva dogodka povezati. Niko Kavčič je takoj
                     onemogočil nadaljnje delo Milka Hojana, Franja Cerarja in Stanka Heinricherja.
                     Hojan je bil takoj ustreljen. Med zaslišanjem Hojana, ki sta ga opravila Vinko
                     Hafner in Niko Kavčič, sta namreč zvedela, da je Hojan z Benkotom odpiral vso
                     pošto, ki je šla po kurirskem kanalu med PK KPS in CK KPS. Dalje, da so v
                     Dedkovem podjetju v Kranju po Hojanovem naročilu označevali na kartah posamezne
                     lokacije partizanskih enot s podrobnejšimi podatki in imeni. Našla sta tudi
                     pričo Marjana Masterl. </p>
                  <p>Prešernova brigada je bila torej izdana od OF. Izdana zato, da bi Rozumek nekaj
                     »sovražnikov« partizanov odpeljal v Dachau in iz Begunj izpustil tri pomembne
                     člane izvršnega odbora OF. </p>
                  <p>Naprej iz poročila UDBE, stran 407, izhaja, da se je ime dr. Vidmarja pojavilo
                     tudi pri zaslišanju igralca Ivana Levarja v KZ Dachau od strani SS generala
                     Krugerja. Pri tem zaslišanju je Kruger predlagal Levarju, da bi odšel domov in
                     vzpostavil zvezo z OF in dosegel sporazum med Nemci in OF. Nemci bodo OF
                     pustili na miru, če ne bodo izvršili nobene akcije več. Kruger je predočil
                     Levarju, da bi on kot sorodnik dr. Breclja in prijatelj Aleša Stanovnika in dr.
                     Vidmarja lahko izvršil to misijo. Levar je UDBI izjavil, da je brez dvoma
                     Rozumek poročal Krugerja o situaciji v Sloveniji, kajti Kruger je točno vedel,
                     kakšna je situacija v Sloveniji in kdo so vodilne osebnosti v OF. Rozumek je
                     preko generala Krugerja predlagal zato kombinacijo prav dr. Vidmarja, ker ga je
                     poznal in imel direktne veze z njim. </p>
                  <p>Zaslišana je bila tudi Justina Kolbl, žena Edvarda Kolbla, da je šel njen mož z
                     materialom, ki ga je skril, v Ljubljano, kjer je obiskal Ivana Levarja, za
                     katerega je vedel, da ima kontakte z IO OF. Prvič je bilo v juniju, drugič pa v
                     septembru 1943. Dalje je povedala, da je tudi Miklavc imel svojo posebno zvezo
                     z IO OF, in sicer preko svojega sina, ki je bil učenec pri Levarju. </p>
                  <p>Na koncu je zapisano mnenje UDBE: »Tudi v tem primeru ni jasno, oz. še ni
                     razčiščeno, kakšen cilj je zasledoval Rozumek s to svojo povezavo s IO OF,
                     posebno, če je res bil povezan z dr. Vidmarjem samim. To bi mogel pojasniti
                     samo Levar.« </p>
                  <p>UDBA je zadolžila polk. Mitjo Ribičiča, da se pogovori z Ivanom Levarjem.
                     Pogovor je opravil 3. 8. 1948 leta. Njegovo poročilo s tega sestanka se je
                     glasilo: </p>
                  <p>Dne 3. 8. t. l. sem imel razgovor z Ivanom Levarjem, ki je trajal dobre tri
                     ure. Med drugim je v pogovoru povedal sledeče: </p>
                  <p>Začel bom s taboriščem, ker vem, da vas to najbolj zanima. Takoj, ko sem prišel
                     v Dachau, me je tam srečal v sprejemni dvorani Kalman. Kalman je sin pevke, s
                     katero sva svoje dni skupaj pela in bila dobra prijatelja. Verjetno mu je ona
                     pripovedovala o meni. Tako me je spoznal. Bil je napol jud (Halbjude) in že
                     deset let v taborišču. Dejal mi je, naj ne prevzamem nobene funkcije. Vsi, ki
                     imajo funkcijo, so »njihovi« sodelavci. Vprašal sem ga, če je tudi on
                     »mitarbeiter«, kot so imenovali take. Odgovoril je, seveda sem tudi jaz. Kje se
                     ta Kalman danes nahaja, ne vem, vedela pa bi to povedati Matejka, ki živi na
                     Dunaju in je neki referent za prosveto na nekem ministrstvu. O tem, da ne smem
                     prevzeti funkcij, so mi pozneje govorili še drugi. Tega sem se potem držal vso
                     križevo pot skozi tri taborišča: Dachau, Sachsenhausen, Buchenwald. To mi je
                     bilo tem laže, ker sem smatral, da sem obsojen na smrt in me ne more nobena
                     stvar več rešiti. </p>
                  <p>Vzrok moje aretacije in transport v taborišče mi ni bil poznan, dokler nisem
                     bil v Dachauu prvič zaslišan, hkrati s Francijem Koblarjem, ki je bil priveden
                     istočasno z menoj v taborišče. Zaslišal naju je general Kruger. Iz samega
                     poteka zaslišanja, to je iz postavljenih vprašanj, sem spoznal, da me je izdal
                     Rozumek. Vedel je za razne detajle mojih razgovorov z Rozumekom, čeprav ni
                     imena Rozumek nikoli omenil. Enkrat, smatram, da namenoma, se je general Kruger
                     celo odstranil iz sobe in sem videl na mizi telegrame s podpisom Rozumek
                     (natiskano), tako, da sem bil prepričan, da je Rozumek vse povedal GSP. Takrat
                     mi Rozumekova igra seveda ni bila jasna. </p>
                  <p>General Kruger mi je večkrat ponujal rešitev, in sicer v tej obliki, da bi šel
                     domov, poiskal stik z OF ter poskušal tam izposlovati nekak sporazum: Nemci bi
                     pustili OF pri miru, če OF ne bi delal akcij. General Kruger je izrecno
                     poudarjal, da rabijo divizije drugod, ne pa v Sloveniji. Mislil je, da bi jaz
                     zavoljo svojih zvez kot sorodnik Breclja, Stanovnik Aleša, ter kot Vidmarjev
                     prijatelj zmogel to misijo. Odgovoril sem, da bi to izzvalo smeh po vsej
                     Sloveniji. Pri nas v Sloveniji namreč, sem trdil, na igralca še vedno gledajo
                     kot na nekega komedijanta, kar tudi precej drži, in je zato ta stvar že v
                     naprej obsojena na neuspeh. Kljub temu me je poskušal še naprej politično
                     prepričevati, da bo Nemčija zmagala itd. Ko vse to ni uspelo, je dejal: »Še
                     radi boste govorili, ko vas bodo zasliševali v Berlinu.« Berlin mi je kasneje
                     še parkrat omenil in so me kasneje resnično transportirali v Berlin, kamor pa
                     nisem prišel, najbrž radi bombardiranja centrale GSP. Kruger mi je strogo
                     zabičal, da ne smem nikomur povedati, kaj smo govorili, vendar sem to povedal
                     Kopaču, ki je fungiral v taborišču kot nekak zaupnik KP, vpričo Marka
                     Zupančiča, pesnikovega sina. </p>
                  <p>Kar se tiče mojega sodelovanja z Rozumekom, naj omenim, da sem bil z njim v
                     svojem stanovanju trikrat, enkrat pa pri Miklavcu. Z njim me je povezal
                     Miklavc, ki sem ga poznal, ker sem bil učitelj njegovega sina. Za Rozumeka je
                     vedela tudi moja žena. Pri meni je bil skupno z Rozumekom tudi enkrat Fedja
                     Košir. Za mojo vezo z njim je vedel tudi Kolbl. Nihče drug ni vedel. Pozneje v
                     zaporu sem izvedel, da sta izvedela za Rozumeka tudi Kopač in faktor Blaznikove
                     tiskarne. Fedor Košir je bil prisoten, ko smo se glede tega razgovarjali z
                     Rozumekom, kako bi rešili smrti gestapovca, ki so ga partizani prijeli skupaj z
                     Ruffinijem (pripis – Levar se ne spominja imena). To je bil gestapovec Kruger.
                     Tov. Svetina mi je nekoč pravil, da so poslani ljudje na teren, da bi ga
                     rešili. </p>
                  <p>Rozumek in še neki gestapovec, ki je razgovoru prisostvoval, sta pokazala
                     izreden interes, da bi tega gestapovca rešili živega (tj. Krugerja). Rozumek je
                     trdil, da je iz Berlina prejel brzojavko, v kateri se zahteva streljanje 52
                     talcev, ako ne rešijo gestapovca. Konkretno se spominjam, da je ponujal Rozumek
                     32 železničarjev in sličnih pripornikov, ki so bili zaprti v Begunjah. Ali
                     Košir Fedor je dobil obvestilo, da je tisti gestapovec skupaj z Ruffinijem že
                     prejel svoje, in je tako vse padlo v morje. Talcev niso streljali, pa tudi
                     izpustili niso nikogar. Malo kasneje je bil izpuščen Del Cott, a ne vem, če v
                     tej zvezi. Rozumek je bil z menoj zelo prijazen. Bil je uglajen, razgledan in
                     je kazal izredne simpatije do našega naroda. Dejal je, da je bil prej
                     gestapovec v Alzaciji in da je napravil mnogo dobrega za ljudi. Fedor Košir ga
                     je nekoč vprašal za motiv, zakaj sodeluje z OF. Odgovoril je, da je po značaju
                     sentimentalen človek. Razlagali smo si sami, da je verjetno zato z nami, ker ni
                     pravi Nemec, ampak Čeh. Z Rozumekom sem se tudi pogovarjal o Prežihovem
                     Vorancu, ki je bil zaprt v Begunjah. Rozumek me je prosil, naj napišem listek,
                     s katerim sporočam Vorancu, naj njemu pove vse in mu vse zaupa, ker je
                     absolutno naš človek. Ta listek sem zapisal, vendar mi je Voranc pozneje
                     pravil, da kljub temu Rozumeku ni zaupal in da mu ni verjel, da mu ni ničesar
                     povedal. Preko Rozumeka sem poskušal tudi v Ljubljano dobiti hčerko Marije
                     Vere. Za to me je prosila Marija Vera. Vendar hčerka ni prišla do Ljubljane,
                     marveč samo do Medvod. Prej je bila, mislim, na Dunaju. Slišal sem nekaj, da je
                     imela vmes prste pri izdaji, ko so v neki vili zalotili mnogo funkcionarjev. Te
                     akcije za hčerko Marije Vere se spominjam tako dobro, ker je v zvezi z mojo
                     aretacijo. Ko sem bil namreč aretiran, je šla bliskoma po Ljubljani vest, da
                     sem bil aretiran skupaj z nekim gestapovcem, ki je nesel moje pismo na Bled.
                     Drugi dan je prišel v celico k meni Rozumek ves preplašen in me spraševal,
                     kakšno pismo sem poslal na Bled in komu sem pisal. Dejal sem mu, da ne vem
                     ničesar. Vprašal sem ga, zakaj sem zaprt in je dejal, da zaradi mnogih
                     malenkosti in da bom čez nekaj dni že verjetno zunaj. Nato ga nisem videl več.
                     O njem mi je še pisala v taborišče Bohinčeva, ki je verjetno bila njegova
                     ljubica. Pisala je: »Rozumek grüsst sie!« Njegovo poznejše ime je bilo Karlo. </p>
                  <p>Prej sem omenil, da sem iz Krugerjevega izpraševanja sprevidel, da me je izdal
                     Rozumek. Omenil bi to okolnost, ki točno dokazuje. Ko so v Ljubljani zaprli
                     Koblerja (prip. Mogoče Cundra, bom moral preveriti) sem interveniral zanj pri
                     Rozumeku. Rozumek me je vprašal: Ali je važen za OF? Odgovoril sem: seveda je
                     važen. Čez nekaj časa je bil izpuščen. V Dachauu mi je Kruger citiral mojo
                     izjavo, da je Kobler važen za OF. Po tem sem spoznal, da me je izdal Rozumek. </p>
                  <p>Pripomba: Ker nisem pisal, sem pogovor rekonstruiral po smislu. Levar je
                     pripovedoval brez vsakega sistema, skakal je iz enega predmeta na drugi.
                     Mislim, da je skušal napraviti videz nepripravljenosti in neprisiljenosti,
                     kakor da šele zdaj vleče iz spomina »te grozne dogodke«. V resnici je bil dobro
                     pripravljen. Skrbi ga, ali bomo dobili Rozumeka, ter je nekajkrat vprašal, ali
                     ga bomo kmalu dobili. Govori tako, kot da bi bil najbolj nesebičen in pošten
                     človek. Svoja izdajstva med okupacijo, črnoborzijanske afere itd. prikazuje v
                     korist OF. </p>
                  <p>Zapisnik pogovora je v spisu UDBE v Rozumeku na strani 392 do 396, ki ga hrani
                     Arhiv RS. </p>
                  <p>Verjetno bo potrebno še veliko časa, da bomo res izvedeli, kaj in kako se je
                     dogajalo. Odgovornost pa vsekakor nosijo sedanji oblastniki, ki jim
                     zgodovinarji brezpogojno služijo. Jim bo kdo povedal, da so odgovorni za
                     slovensko kulturo in da naj začnejo delati red? Jim jasno povedal, da je nekega
                     sistema konec! Zdaj so še vsi oportunistični in čakajo. Le kaj? Verjetno
                     naravno smrt vseh akterjev. Torej sodobne slovenske zgodovinarje in slovenske
                     komuniste enači smrt. Eni so jih ubijali, drugi čakajo smrt, da bi delovali.
                     Strah jih je dotikati se registrov partizanskih zgodovinarjev, ki so pisali pod
                     okriljem borčevske organizacije. In ko bomo to sprejeli, potem nam bo jasno,
                     zakaj je Václav Havel svoje disidentsko pisanje naslovil Živeti v resnici. Ali
                     je v Sloveniji to možno? Živeti v resnici, namreč? </p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Nobelova nagrajenka Herta Müller o Josipu Brozu, imenovanem Tito</head>
               <div type="div3">
                  <p>»Tita sem pogosto srečevala v Temišvaru. Opazovala sem ta kult osebnosti, ki se
                     mi je zdel grozen. Snemanje Tita na stadionu, petje pesmi za Tita ... Kult
                     osebnosti okoli Tita je bil strahovit, on pa ni bil ravno liberalec.«</p>
                  <p>Delo, 4. maja 2010</p>
               </div>
            </div>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_79/z_79_52.png"/>
                     <head>Poklon Treh Kraljev, Giovanni Di Paolo, Siensko slikarstvo 15. stoletja.
                           <name type="author">Po izvirnem diapozitivu Mirka Kambiča</name></head>
                  </figure>
                  <p>Naročnikom in bralcem Zaveze<lb/>članom in članicam Nove Slovenske
                     zaveze<lb/>vam ki živite v domovini<lb/>in vam ki po kontinentih in otokih
                     sveta<lb/>postavljate veliko geografijo majhnega naroda<lb/>voščimo<lb/>vesel
                     in blagoslovljen božič<lb/>in veliko in dolgo in srečno novo leto<lb/>mislite
                     na nas ne pozabite nas ki enako mislimo in enako upamo<lb/>obljubljamo vam da
                     bomo storili vse da boste vedno imeli kam priti domov</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Magnificat</head>
               <div type="div3">
                  <figure>
                     <graphic url="slike_z_79/z_79_53.png"/>
                     <head>Sandro Botticelli, Marija z Detetom, s knjigo in angeli, ok. 1483. <name
                           type="author">Po izvirnem diapozitivu Mirka Kambiča</name></head>
                  </figure>
                  <p>Moja duša poveličuje Gospoda, moje srce se raduje v Bogu, mojem
                     Zveličarju.<lb/>Ozrl se je na nizkost svoje dekle, glej, odslej me bodo
                     blagrovali vsi rodovi.<lb/>Velike reči mi je storil Vsemogočni, njegovo ime je
                     sveto.<lb/>Iz roda v rod skazuje svoje usmiljenje vsem, ki mu zvesto
                     služijo.<lb/>Dvignil je svojo močno roko, razkropil je vse, ki so napuhnjenih
                     misli.<lb/>Mogočne je vrgel s prestola in povišal nizke.<lb/>Lačne je napolnil
                     z dobrotami in bogate je odpustil prazne.<lb/>Sprejel je svoje izvoljeno
                     ljudstvo, kakor je obljubil našim očetom.<lb/>Spomnil se je svoje dobrote do
                     Abrahama in vseh njegovih potomcev.</p>
               </div>
            </div>
            <div type="div2">
               <head>Priporočamo</head>
               <div type="div3">
                  <head>Mit o NOB</head>
                  <figure>
                     <graphic url="slike_z_79/z_79_54.png"/>
                     <head>Gregor Medvešek, Mit o NOB, Miti in resnice o narodnoosvobodilnem
                        boju</head>
                  </figure>
                  <p>Priporočamo!</p>
               </div>
            </div>
         </div>
      </back>
   </text>
</TEI>
