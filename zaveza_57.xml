<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>Mirko Kambič </name>
               <name>Simon Dan </name>
               <name>Tamino Petelinšek</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
            <respStmt>
               <resp>Portrete sodelavcev Slovenskih refleksij je narisal <name>Henrik Krnec</name>.
                  Njemu se zahvaljujemo tudi za vinjete k Mozaiku na Tidu spomina.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>465 KB XML </extent>
         <publicationStmt>
            <publisher>
               <address>
                  <addrLine>Nova slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/425-15-37</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">57</idno>
            <idno type="ISSN">?</idno>
            <date>2010-11-06</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">57</biblScope>
                     <biblScope type="vol">XV</biblScope>
                     <biblScope>številka 2, maj 2005</biblScope>
                     <date when="2005-05">2005</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-11-06">
            <name>Alenka Jerman</name> - pregled besedila <name>Alexander Jerman</name> - pretvoril
            besedilo v zapis TEI, dodal strukturne oznake </change>
         <change when="2012-10-21">
            <name>Medard Švigelj</name>- dodal oštevilčenje strani </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 57</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze </head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <pb n="001"/>
                  <head>Iz politične agenture v javni zavod </head>
                  <p>Predlog novega zakona o Radioteleviziji Slovenije, ki ga je v začetku aprila
                     pripravil kulturni minister Vasko Simoniti, je v poklicni javnosti doživel
                     sprejem, ki nas je – na način, ki ga ni bilo mogoče spregledati – opozoril na
                     stanje duha na tem področju. Odziv na predlagani osnutek je bil širok in
                     silovit. Planili so vrhovi novinarske organiziranosti: najprej novinarji na
                     RTVS, potem pa še Društvo novinarjev Slovenije in sindikat novinarjev
                     Slovenije. Nastopili so tudi patres – ljudje, ki so večino sedanjih novinarjev
                     izučili in so sedaj mislili, da jim morajo stati ob strani. Čisto na koncu je
                     prišlo tudi vodstvo, generalni direktor in drugi. </p>
                  <p>Odziv na predlagani osnutek je bil brez izjem odklonilen. Kaj je mislila
                     prizadeta »baza«, ne vemo in najbrž ne bomo nikoli vedeli, a tisti, ki ob takih
                     priložnostih dobijo v roke mikrofon, niso puščali nobenega dvoma: zakon bo, če
                     bo sprejet, pomenil duhovno, kulturno in politično katastrofo za Slovence in
                     njihovo državo, ker bo novinarjem vzel tako dragoceno avtonomnost in
                     ustvarjalno svobodo. Vse to zato, ker je bil zasnovan v zaprtih krogih
                     institucionalne politike in ni šel skozi sito profesionalne zavesti izvajalcev,
                     zlasti pa ne skozi zbore uporabnikov širom Slovenije. Referenduma,
                     presenetljivo, nihče ni omenil. Kritiki se tudi niso mogli sprijazniti s hitrim
                     postopkom, po katerem naj bi zakon šel skozi parlament. Svojo negativno oceno
                     so še podprli z odklonilnim mnenjem, ki ga je o predlaganem zakonu dala
                     Evropska novinarska federacija, ki naj bi s svojim četrtmilijonskim članstvom
                     predstavljala silo, s katero bi vlada države, ki je članica Unije, morala
                     računati. </p>
                  <p>V pričujočem besedilu ne bomo govorili o posameznih členih zakona in tehtali,
                     kako in koliko bi kateri vplival na kakovost dela na RTVS. Izrazili bomo, za
                     začetek, samo neko mnenje, ki bo res samo mnenje, z nobeno empirično raziskavo
                     podprto, a vendar mnenje, ki v naši izvedenosti in obveščenosti ni manj
                     veljavno, kot bi bilo, če bi ga izdelala katera od ekip nekdanjega Nika Toša.
                     To mnenje se glasi: vsaj polovica problemov, ki visijo sedaj nad nami in
                     temnijo našo duhovno, kulturno in politično perspektivo, bi se v razumnem času
                     od nas izselila, če bi se idejno normaliziralo in uravnovesilo stanje duha v
                     medijih, posebej na RTVS. Nikomur ni treba dvomiti, da večina Slovencev tako
                     misli, gotovo pa večina tistih, ki so lani 3. oktobra omogočili novo politično
                     oblast. To nam daje pravico misliti, da je del mandata, ki ga je dobila nova
                     vlada, tudi sprememba medijske zakonodaje. </p>
                  <p>Stanje, ki vlada v medijih, je namreč nenormalno. Dokazi, ki nam jih glede tega
                     dobavlja sleherni dan, so tako razločni, da jih ni mogoče ne videti.
                     Nenormalnost v tiskanih medijih, zlasti v dnevnem tisku, je v tem, da niso
                     pluralni – v njihovi enoumnosti; nenormalnost RTVS pa je v tem, da se ne ravna
                     po temeljni postavki svoje konstitucije – da ne upošteva dejstva, da ni zasebni
                     biznis, ampak javni zavod. Kako si je mogoče razlagati to nenavadno stanje? </p>
                  <p>Na začetku prehoda iz totalitarne komunistične diktature ali tranzicije – pa
                     tudi prej, ko se je njena nujnost šele naznanjala, in pozneje, ko je že prešla
                     začetno fazo – so se dogajale stvari, ki so tako izstopale iz pričakovanih
                     človeških zadev, da smo si rekli, da se kaj podobnega pač še ni nikoli zgodilo.
                     Zgodovino, za katero pravijo, da »ostaja tem bolj ista, čim bolj se spreminja«
                     in da se v njej nikoli ne zgodi kaj zares novega, smo presenečeni doživljali
                     kot nekaj enkratnega. (Za stvar, ki je enkratna in za katero ne najdemo
                     ničesar, s čimer bi jo mogli primerjati, pa velja predvsem in v prvi vrsti, da
                     se izmika razumetju.) Taka nenavadna in enkratna stvar je bila tudi naslednja.
                     Še nikoli se ni zgodilo – seveda se kdaj že je, a nas je sedaj to tako zadelo,
                     da smo to rekli – da bi mladi ljudje, potem ko se je zrušila moralno in
                     politično skorumpirana despotija, vstali in jo branili. Še nikoli se to ni
                     zgodilo zato, ker je protinaravno. Naravno je, da mladost, v pričakovanju
                     novega, sodeluje pri postavljanju politične tvorbe, ki se pozneje izrodi v
                     despotijo, a je potem, ko se izkaže, kaj je, ne brani. Na začetku slovenskega
                     prehoda pa se je ravno to zgodilo. Nekaj sto mladih in razmeroma mladih ljudi
                     iz medijskih <pb n="002"/> kvartirjev se je spustilo v zagrizen boj za to, kar
                     je desetletja živelo od nasilja in kar se je sedaj zgodovina odločila izločiti.
                     V tem je bilo nekaj globoko paradoksnega: prišlo je nekaj kakor pomlad in tega
                     ravno mladina ni začutila. A je bilo tu še nekaj drugega, kar ne pristoji
                     mladosti: mladina starega ni branila direktno, ampak zvito – politično – tako,
                     da je napadala to, kar je prihajalo. Ko smo gledali to nenavadno dogajanje in
                     nismo mogli verjeti očem, da je možno, smo se samodejno spomnili na neki
                     strašljiv prizor iz Orwellove Živalske farme. </p>
                  <p>Ko se je po prvih demokratičnih volitvah 8. aprila 1990 konstituirala
                     skupščina, je bil za predsednika izvoljen dr. France Bučar. Na oddajo Studio ob
                     sedemnajstih, 10. maja, je bil povabljen tudi on. Zamudil je več kot pol ure.
                     Ta čas je voditeljica oddaje porabila za to, da je kritizirala novo oblast – da
                     se pač še nikoli ni zgodilo, da kdo ne bi prišel na radio ob času, ki je bil
                     domenjen. Ko je Bučar prišel, se je opravičeval, da zamuda ni njegova ali samo
                     njegova krivda: da ga ni nihče pričakal, da so ga potem pošiljali po hiši, kot
                     da ne vedo, kam z njim; da jih je po dolgem tavanju končno staknil tule. Toda
                     novinarka ga je prekinila z gostobesednim zatrjevanjem, da so ga čakali in da
                     naj si kaj takega več ne privošči. Nastal je mučen vtis, ki smo ga čutili tudi
                     poslušalci. Nismo bili navajeni, da bi na radiu s kakim sogovornikom tako
                     ravnali, kaj šele s prvim človekom prvega svobodno izvoljenega parlamenta po
                     petdesetih letih nasilja. Potem pa smo se zavedeli, da se je to zgodilo prav
                     zato. Nismo pa tedaj še vedeli, da je to ominozno znamenje za dolgo prihodnost.
                     Novinarka, ki je to oddajo vodila, je bila Vesna Burnik. In ko smo v letih, ki
                     so sledila, dnevno doživljali podobne prizore, včasih bolj neposredne, včasih
                     bolj rafinirane, smo začutili, da moramo za pojav, ki se je tako ustalil in
                     postal nekakšna norma, najti ime. Tedaj sem se spomnil na ta začetek in vsaj
                     zase našel ime: sindrom Vesna Burnik. (S tem pa ni rečeno, da je ta novinarka
                     pozneje v tem posebej izstopala.) </p>
                  <p>Zamenjava totalitarizma z demokracijo je tako zahtevna operacija, da je ni
                     mogoče speljati z enkratnim, od politične volje postavljenim aktom. Ne pomeni
                     namreč preprostega odlepljenja, ampak spremembo celotnega duhovnega metabolizma
                     posameznika in družbe. Inž. Franc Pečar, ki se je kljub impozantnim dosežkom,
                     kot sta bila Litostroj in Tomos, zameril Partiji in Ozni tako zelo, da je moral
                     bežati, če si je hotel rešiti življenje, je v šestdesetih letih našel v Nemčiji
                     naslednje stanje: »Ko smo prišli v Nemčijo, je bila na vodilnih mestih velika
                     večina hitlerjancev. Pri takih družbenih spremembah je vedno tako, da stara
                     elita ohrani mesto, samo barvo spremeni, kot kameleon. Končno, tako se je
                     zgodilo tudi v Sloveniji po osamosvojitvi. Potreben je čas, da se to spremeni.«
                     (Podjetnik, oktober 2002.) </p>
                  <p>Pri intelektualcih – tudi novinarji so nekakšni intelektualci, saj so
                     posredniki in interpreti družbenega dogajanja – pa ne gre zgolj za materialni
                     in družbeni interes, ampak za stvar duha. Pri njih je bila odločitev za
                     kolaboracijo mnogo usodnejša, ker je totalitarna partija hotela njihovo misel –
                     gospodarju so morali služiti ravno v modusu misli. To pa ni pomenilo samo
                     dokončne podreditve, ampak tudi dokončni pristanek. To, kar se je zgodilo, ni
                     bilo samo stvar računa, ampak stvar zapisanosti. In ko se je to, čemur so
                     služili in čemur so se zapisali, zrušilo, ni bilo v njih vlaken, tako
                     svobodnih, da bi jih gnala v samospraševanje, ampak so se iz svoje ponižanosti
                     reševali drugače – predali so se zameri in jezi. Vse, kar smo doživljali v
                     poldrugem demokratskem desetletju (in še doživljamo), je posledica te in takšne
                     reakcije. Pravzaprav je to njihova kazen, a pustimo sedaj to. </p>
                  <p>Pri vsem je važno, da ta jeza povzroča, da sedaj ne vidijo prvih stvari. Pri
                     tako imenovani denacionalizaciji je na primer prva stvar to, da se nam z njo ne
                     bi bilo treba ubadati, ko nekoč ne bi bilo nečesa, čemur se je reklo
                     nacionalizacija. Ko ne bi nekoč ideologija tako deformirala pameti nekih ljudi,
                     da so lastnikom pobrali imetje – niso zahtevali od njih, da zaradi večje
                     ekonomske moči več prispevajo za skupno dobro, ampak so jim imetje enostavno
                     vzeli, ga znosili na en kup in za tisti kup iznašli monstruozno ime: družbena
                     lastnina. Iz tega kupa jemati sedaj stvari nazaj in jim določati lastnike – med
                     drugim iskati tudi nekdanje lastnike – je naloga in delo ne stoletja, ampak
                     tisočletja. Samo jeza nad slabo naloženo duhovno investicijo nam lahko razloži,
                     da nekateri tega ne vidijo. Dr. Spomenko Hribar sploh ne zanima, kakšne
                     posledice je imela nacionalizacija, ampak stresa jezo na Demos, ki je zakrivil
                     »zakon o denacionalizaciji«. Jeza ji preprečuje, da ne vidi, da tisto, kar
                     »bodo še naslednje generacije plačevale« ni denacionalizacija, ampak
                     nacionalizacija, in da se njena ocena <pb n="003"/> – pravilna! – da lahko
                     pretekle »napake v nacionalni politiki dolgoročno vplivajo na življenje cele
                     nacije«, izvorno ne nanašajo na denacionalizacijo, ampak na nacionalizacijo.
                     Kaj drugega kot velika jeza in sovraštvo bi mogla razložiti dislokacijo mesta,
                     na katero dr. Spomenka Hribar usmeri svojo sicer navdihnjeno oznako začetnega
                     stadija velike vdaje komunističnemu totalitarizmu: »Od vsega je najbolj nevaren
                     strah, ki se zaje v ljudi. Ker strah ohromi ustvarjalnost, izniči civilni
                     pogum; ljudje izgubijo občutek strokovne suverenosti in osebno dostojanstvo.«
                     Po njenem vliva strah v kosti ljudem – tu misli specifično na novinarje –
                     oblast, ki je izšla iz lanskih jesenskih volitev: to je oblast, ki »ima
                     totalitarne težnje« in zaradi katere ne bo nič s »svobodnim novinarstvom«. Kako
                     to, da si dr. Hribarjeva privošči te žaljive ekstravagantnosti? Odgovor nam je
                     dala sama v intervjuju v sobotni prilogi Dela 16. aprila letos, (od koder so
                     vzeti tudi drugi, nanjo nanašajoči se navedki v tem besedilu): da so »Slovenci
                     trpežni ljudje, veliko prenesejo in zelo dolgo potrpijo«. Spet se moramo z njo
                     strinjati: petdeset let je bila dolga doba, pa tudi dvanajst let ni bila
                     kratka. Za nekakšen odgovor imamo lahko tudi neko zelo staro misel, ki jo je
                     pred 2000 leti v uvodu v svoje Historiae zapisal rimski zgodovinar Tacit:
                     arogantnost pogosto nastopa z lažnim videzom svobodoljubnosti (malignitati
                     falsa species libertatis). </p>
                  <figure>
                     <graphic url="slike_z_57/z_57_01.png"/>
                     <head>Sonce in sence v naši politiki <name type="author">Mirko
                        Kambič</name></head>
                  </figure>
                  <p>Poglavitni del sedanjih slovenskih težav, če ponovimo, so mediji, zlasti,
                     zaradi svojega presežnega vpliva, Radiotelevizija Slovenija. </p>
                  <p>Komercialni mediji ali mediji na prostem trgu so sicer tudi zavezani določenim
                     etičnim in zakonskim normam, a je demokratična država glede njih dolžna
                     zagotoviti predvsem to, da jih je več in da so različni. Vsi se še spominjamo
                     urgentne zahteve, ki jo je nekoč postavil italijanski predsednik Ciampi:
                     politična demokracija je tako zelo odvisna od pluralnosti medijev, da je sploh
                     ni, če takšno stanje ne obstaja. Milan Kučan in Janez Drnovšek se, razumljivo,
                     s tem vprašanjem nista posebej bavila. Tudi mi bomo v tem zapisu tvegali le še
                     pripombo, da mora sedanja vlada, pa najsi bo tudi »šibka«, kakor pravi dr.
                     Hribarjeva, poskrbeti, da se ta bistveni pogoj uresniči – javno, na odprti
                     sceni, tako <pb n="004"/> da bodo vsi videli, kaj se dogaja in za kaj gre. </p>
                  <p>Drugače pa je z Radiotelevizijo Slovenijo. Tu mora demokratična država
                     poskrbeti samo to, da bo v resnici to, kar je po zakonu – javni zavod. Dokaz,
                     da se sedanja vlada tega zaveda, je osnutek zakona o RTVS, ki ga je sprejela in
                     je sedaj na tem, da pride v državnozborski postopek. Čeprav novi zakon noče
                     drugega kot to, da postavi normalne in pravne okvire za sanacijo sindroma Vesna
                     Burnik, je sprožil silovit protest, ki je v resnici pomenil samo, da je neke
                     ljudi postalo strah za ideološke pozicije v tej ključni medijski ustanovi;
                     javnosti pa naj bi dal vtis, da je tu doslej bilo vse v najlepšem redu. Kako je
                     s tem? </p>
                  <p>Nova Slovenska zaveza ima glede tega, kako in v kolikšni meri je RTVS javni
                     zavod, nemalo izkušenj. Oglejmo si jih nekaj. </p>
                  <p>Po obletni slovesnosti v Kočevskem Rogu 6. junija 2004 se je na TV Slovenija
                     ponovno zgodilo to, kar se je tako ali drugače dogajalo že vsa leta prej. V
                     večernih poročilih je bil vključen samo prvi del, sv. maša s pridigo, ves
                     spominski del po maši pa je televizija ignorirala. Zato je urednik Zaveze
                     odgovorni urednici informativnega programa Tanji Staričevi napisal protestno
                     pismo. V pismu je urednica bila opozorjena, da je tako izostalo poročilo o tem,
                     kakšen duhovni, kulturni in politični pomen daje kompetentna civilna družba
                     slovenskemu genocidu in kraju, kjer se je zgodil. Ker te reči niso nobena
                     izjema, ampak se brutalno in nesramno ponavljajo že vso demokratično ero – v
                     nekem smislu pa vse od genocidnega leta 1945 dalje – je urednik sklenil, da to
                     ustanovo opozori na neka dejstva, ki izhajajo iz zakonov o RTVS iz leta 1994 in
                     1999. Tam je mogoče prebrati: da je »RTVS javni zavod, ki opravlja javno službo
                     na področju radijske in televizijske dejavnosti«; da je njen »ustanovitelj
                     Republika Slovenija«; da se financira iz »sredstev državnega proračuna«; da
                     mora zagotavljati »celovito in nepristransko obveščenost«; da mora
                     »zadovoljevati interese posameznih skupin gledalcev in poslušalcev v RS in
                     omogočati njihov dostop v programe«; da »zagotavlja kakovostne, raznovrstne in
                     uravnotežene informativne vsebine«. Zaveza je Staričevo opozorila, da iz vsega
                     sledi, da mora RTVS, »če naj bo legitimna, vedeti, da je bila postavljena v
                     dostojanstvu organa kot polis delujoče skupnosti in da mora zato državljane
                     utrjevati in potrjevati; in da mora, drugič, doseči, da bodo njeni uslužbenci
                     disciplinirali svoje osebne preference«. </p>
                  <p>Na to, tako utemeljeno in tako pomembne stvari zadevajoče pismo Staričeva ni
                     odgovorila niti ni dala kakršnega koli znamenja, da je pismo sploh prejela.
                     Dvomim, da je treba razlog za to iskati v kakem njenem osebnem defektu.
                     Verjetneje ga je treba pripisati tistemu stanju duha na tej ustanovi, iz
                     katerega izhajajo impulzi za boj proti novemu zakonu, ki, kot rečeno, noče
                     drugega kot preoblikovati RTVS iz agenture določene politike v javni zavod. </p>
                  <p>Drugi primer ideološke diskriminacije, ki ji je stran, ki jo predstavlja Nova
                     Slovenska zaveza, izpostavljena že vseskozi, tudi po preobratu v demokracijo,
                     pa je bila oddaja TV Slovenije lani 8. januarja, posvečena spominu na koncert
                     predvojnega akademskega zbora France Marolt 12. decembra 1941. Na tem koncertu
                     je zbor na koncu zapel tudi Vilharjevo Lipa zelenela je. Učinek pesmi je bil
                     nepopisen. Ljudje so, kakor je šlo besedilo pesmi, ali jokali ali, napolnjeni z
                     novim upanjem, vstajali in mahali z robci. Resnični pomen tistega decembrskega
                     večera pa je bil v tem, da je Unionska dvorana, čeprav je dajala podobo
                     enotnega naroda, že bila, po ljudeh, ki so jo iz ozadja koncipirali, ideološko
                     izrabljena. V organizacijo koncerta je namreč posegla OF. Eden od
                     organizatorjev je pozneje rekel, da niso mogli peti Internacionale in Rdečih
                     pionirjev, če so hoteli imeti uspeh; vedeli so, da bodo uspeli samo s pristnimi
                     slovenskimi pesmimi. Te besede natanko povzemajo zgodbo o revoluciji in
                     enobeju: na površini slovenstvo, v jedru pa boljševiška revolucija. Medtem ko
                     je dvorana valovila v enotnem domovinskem čustvu, so ljudje v ozadju že vedeli,
                     kaj bodo s tem čustvom naredili. </p>
                  <p>Prevari 12. decembra 1941 je sledila prevara s spominsko slovesnostjo, ki jo je
                     prenašala TV Slovenija lani 8. januarja. Zaveza je odgovornemu uredniku Janiju
                     Virku poslala protestno pismo. Da bo bralcem jasno, kaj se je tu dogajalo,
                     objavljamo daljši odlomek iz pisma: »Režijsko je oddaja bila koncipirana tako,
                     da so se med posnetke Maroltovega zbora uvrščali posnetki povojnega zbora
                     Toneta Tomšiča. Tako je prikaz šel do vojne, ki je pomenila konec Maroltovega
                     zbora. Vojno so naznanili tanki, ki so se valili čez ekran in mleli pod seboj
                     mesta, vasi in ljudi. Potem pa so se na ljubljanskih ulicah pojavili vojaki, ni
                     čisto gotovo, toda mogoče res najprej okupatorjevi, a takoj za <pb n="005"/>
                     tem, če ne že na začetku, domobranci. Videli smo jih korakati po ulicah, videli
                     smo jih na stadionu pri neizogibni prisegi, videli smo jih skupaj z esesovci
                     dvigati roko v nacistični pozdrav. Sploh so prevladovali domobranci, le tu pa
                     tam je režiser pokazal kakega italijanskega ali nemškega vojaka. Vojna je bila
                     postavljena v ozadje, na prvem planu je dominirala kolaboracija: čista, z
                     ničemer motivirana ali povzročena, zavržena, iz same želje po narodovi pogubi
                     in izničenju spočeta kolaboracija. Pri tem je treba vedeti, da smo v letu 1941,
                     ko ni bilo nikjer še nobenega vaškega stražarja ali, če hočete, belogardista,
                     in sta do ustanovitve domobranstva bili še dve leti. Torej takrat, ko ni bilo
                     še ničesar razen odloka OF, da zunaj nje ni dovoljeno organizirati rezistence
                     in da bo, če bo do tega kje prišlo, to sprejeto kot izdaja in kaznovano s
                     smrtjo; takrat torej, ko razen tega in prvih revolucionarnih vosovskih storitev
                     ni bilo še ničesar. Iz tega, kar smo gledali, je kmalu postalo jasno, da hočejo
                     avtorji izrabiti slovesnost za brutalno ideološko diverzijo. </p>
                  <figure>
                     <graphic url="slike_z_57/z_57_02.png"/>
                     <head>Postmoderni vsaksebni svet <name type="author">Mirko Kambič</name></head>
                  </figure>
                  <p>Kako zelo so se avtorji čutili varne ali katero mero predrznosti so mislili, da
                     si lahko privoščijo, so pokazali s tem, da so med dogajanjem, ki sem ga pravkar
                     opisal, predvajali posnetek pesmi Angelček varuh moj, varuj me ti nocoj. Zbor,
                     ki smo ga slišali, je odpel vse tri kitice, tako da se nas je lahko do konca
                     polastila onemelost pred tolikšno arogantnostjo: v času, ki so ga nakazovali
                     posnetki na ekranu, so ljudje na deželi klečali, molili in prosili, da bi jih
                     dobri angeli še eno noč varovali pred partizanskimi teroristi. Tu ni šlo za
                     nobene zbore in za nobeno umetnost, tu je šlo za življenje.« </p>
                  <p>Urednik Zaveze je v pismu ponovno opozoril, da je RTVS javni zavod, pa tudi na
                     to, kakšen je moralni in pravni domet tega pojma. Tudi Virk ni dal nobenega
                     znamenja, da je pismo prejel, kaj šele, da bi nanj odgovoril. Tudi tu ne bomo
                     iskali razloga v človeški vprašljivosti naslovnika, ampak ga bomo raje
                     pripisali duhu ustanove, ki ga dobro poznamo, saj prihaja vsak dan v hišo. Brez
                     dvoma so volilci mislili tudi na to ustanovo, ko so lani oktobra povedali, da
                     imajo sedaj res že vsega dovolj. </p>
                  <p>Navedli smo dva primera zaničevanja temeljne zasnove RTVS. Toda skrajnosti, ki
                     sta jih 10. aprila uprizorila na TV Slovenija <pb n="006"/> Lado Ambrožič in
                     dr. Janez Stanovnik, gledalcem le ni treba prenašati ravno vsak dan. Privoščila
                     sta si sprehod skozi novejšo zgodovino, ki ni bil daleč od podobe, ki jo daje
                     kak ljubljanski podhod po sobotni noči. To ni bila zgodovina, ampak podivjani
                     ideološki žur, ki je povzročil, da sta gledalce, ki imajo nekaj pojma, kaj je
                     kultura, bolela srce in glava. Za vse in za vsakega posebej pa je bil ta večer
                     tudi veliko pohujšanje, še eno med mnogimi: če je namreč o preteklosti, ki je
                     del našega najresničnejšega izkustva, mogoče reči karkoli, potem je mogoče reči
                     karkoli tudi o sosedu, o prijatelju, o sodelavcu, o komerkoli in čemerkoli. In
                     ker je televizija nekakšna norma, se ljudje čutijo celo povabljene, da to
                     delajo. Malo nas je ob tem stisnilo: kakšne ljudi oblikuje garnitura, ki se je
                     polastila te ustanove! </p>
                  <figure>
                     <graphic url="slike_z_57/z_57_03.png"/>
                     <head>Pomladanska paša <name type="author">Mirko Kambič</name></head>
                  </figure>
                  <p>Ambrožič in Stanovnik sta star borčevski televizijski tandem, a takšne
                     uigranosti, kot sta jo pokazala ta večer, že dolgo nista. To smo nekoliko bolj
                     razumeli, ko smo izvedeli, da sta takorekoč družinsko povezana: »moj prijatelj,
                     vaš oče« (Stanovnik). Bolj kot drugekrati pa se je potrudil in izkazal
                     Ambrožič. Razkrilo se je sicer, da se je nabrusil ideološko, ne pa snovno in
                     vsebinsko. Tako ni vedel, da že tri leta predsednik NSZ ni več dr. Tine
                     Velikonja, a to navsezadnje ni tako pomembno. Bolj bi mu morali zameriti
                     nepoznanje ideološke meteorologije v totalitarni Sloveniji, ki ga je pokazal s
                     sugestijo, da je obdobje »zamolčane zgodovine« trajalo »tja do 70-tih, 75-tih
                     let«. V resnici je še leta 1980 sedela na vodstvenem stolu »zgodovinske
                     komisije pri CK ZKS« Lidija Šentjurc, komisija sama pa je obstajala še naprej.
                     V področje nedopustnega pa je segla njegova nevednost – bralec je gotovo
                     opazil, da bi ga radi nekoliko zaščitili, sicer bi rabili kako drugo besedo –
                     takrat, ko je odprl vprašanje, zakaj se domobranci niso priključili partizanom,
                     kljub »pozivom iz Londona«. Rekli smo, nevednost, čeprav je domala nemogoče, da
                     ne bi vedel za pokol vaških stražarjev jeseni 1943 – za to, čemur bi lahko
                     rekli prvi slovenski genocid. Tisti genocid je bilo dejstvo, ki je odpravilo
                     vsako potrebo, da bi protikomunisti »lagali« v London. Še bolj se je Ambrožič,
                     zaradi ideološke vloge, zapletel z namigom, da so domobranci sami krivi, da so
                     jih partizani, potem ko so jim bili izročeni, <pb n="007"/> pomorili. Ambrožič
                     tu misli na drugi ali končni genocid, čeprav te besede, pa tudi dejstva samega
                     nikoli ne omeni. Ker namreč niso kapitulirali, naj ne bi bili vojni ujetniki in
                     naj ne bi imeli zaščite, ki jo ujetniki sicer imajo. Nemška vojska je to
                     zaščito imela, ker je kapitulirala. Ambrožič je z izrazi »del nemške vojske« in
                     »pomožna Hitlerjeva vojska« hotel domobrance degradirati in uničiti, a je iz
                     neprisebnosti – ponovno bo treba v kako kadrovsko šolo! – odprl možnost, da se
                     pokaže prava narava domobranstva: ravno zato, ker niso kapitulirali, so
                     pokazali, da niso bili »del nemške vojske« in »pomožna Hitlerjeva vojska«,
                     ampak vojska s svojimi cilji. Njihovi politični in vojni cilji so bili nekaj
                     povsem drugega, zato zanje vojne še ni bilo konec. Njihovi cilji so bili
                     doseženi mnogo pozneje, z nekimi povsem drugimi silami, ko so sami že
                     petiinštirideset let trohneli v Kočevskem Rogu. Takrat so bili dokončno
                     premagani tudi tisti, ki so jih 1945, razorožene in zvezane, morili in pred
                     katerimi niso hoteli kapitulirati. A naj so bili že ujetniki ali ne, nad
                     partizani v vsakem primeru visi grozeče breme zločina proti človeštvu. Če ga ne
                     bodo priznali in se spokorili, so v nevarnosti, da bodo šli v zgodovino kot
                     zločinci. Tega jim ne privoščimo. </p>
                  <figure>
                     <graphic url="slike_z_57/z_57_04.png"/>
                     <head>Tudi knjige so paša <name type="author">Mirko Kambič</name></head>
                  </figure>
                  <p>Rekli smo, nevednost. A kaj bomo rekli ob naslednjem? Ko Ambrožič tematizira
                     odnos med ZZB in NSZ, odnos med partizani in »onimi drugimi, domobranci«, se
                     pokaže v svojem nepomirljivem pripadništvu. Sledi namreč bobneči ogenj
                     vprašanj: »Kaj hoče pravzaprav NSZ? Kaj hočejo bivši domobranci? Bi hoteli
                     podoben status, kot ga imate vi? Kaj hočejo?« Nevrotična in nestrpna sekvenca
                     teh vprašanj nakazuje pravzparav neko drugo vprašanje: Kako pa to, da so sploh
                     še tukaj? Mar niso vseh pobili? To nas je do kraja streznilo. Ko bi bili neki
                     drugi časi, se ne bi čudili, če bi ime takšnega človeka našli pod smrtno
                     obsodbo kakega ducata ujetih vaških stražarjev. </p>
                  <p>Kar pa zadeva bojazen, da bi domobranci hoteli »podoben status kot partizani«,
                     bi bilo prav, da bi Ambrožič in Stanovnik vedela vsaj dve stvari: da, prvič,
                     domobrancev že šestdeset let ni; partizani o njih govorijo, kakor da so, ker za
                     svoj obstoj potrebujejo predmet sovraštva, ker se brez tega, v odsotnosti
                     izvornih moralnih vzgibov, ne morejo <pb n="008"/> notranje konstituirati;
                     drugič pa to, da domobranci, tudi ko bi bili, partizanskega statusa za nobeno
                     ceno ne bi hoteli imeti: nikoli si ne bi dovolili, da bi jih za sveto službo
                     domovini tako mastno plačevali; njihovega statusa pa ne bi hoteli imeti tudi
                     zaradi tega, ker nikoli ne bi hoteli živeti pod pezo take človeške, moralne in
                     politične zgodovine kot jo imajo njihovi nasprotniki. </p>
                  <figure>
                     <graphic url="slike_z_57/z_57_05.png"/>
                     <head>Veselo pričakovanje – Maj 2004 <name type="author">Mirko
                        Kambič</name></head>
                  </figure>
                  <p>Dr. Janez Stanovnik je večer na TV vzel kot možnost za učinkovito reklamo
                     storitev: čim dlje je intervju trajal, tem bolj je deklamiral, kakor da bi bil
                     na kakem agitpropovskem čitalniškem večeru. Kaj je ta gospod v svojem zanosu
                     vse vedel povedati: da bo »slovenski narod« obletnico ajdovske vlade primerno
                     obeležil; da je čista izmišljotina, da bi bila ajdovska majska vlada
                     »komunistična« in »odvisna od CK«; da bi zaveznikom trda predla v Italiji in
                     Normandiji, če ne bi bilo Štampetovega mostu in Baške grape; da slovenski
                     župani – najbolj strumni so iz vrst SLS – vsi stojijo za borci. Včasih se je
                     zazdelo, kakor da bi nam nekatere stvari hotel zaupati: da je Kardelj »tudi
                     velike reči napravil«; da je najpomembnejši britanski obveščevalec in
                     partizanski prijatelj Peter Wilkinson posredoval pri Osmi armadi, da je eno noč
                     prespala v Monfalconeju, »tako da smo bili mi vsaj 24 ur edina zasedbena sila v
                     Trstu«. Včasih je tudi kaj potožil: da zahodni zavezniki niso več to, kar so
                     bili leta 1945; da jim je minister Drobnič ukinil vse finance, tako da Borci
                     niti za najemnino nimajo več. (Čisto lahko, da se je kak starejši kmet nekoliko
                     ustrašil, ko je Stanovnik napovedal, da bodo odslej šli na »partizansko
                     financiranje«. A je v svoji črnogledosti samo za trenutek pozabil, da je nekje
                     Ustanova Franca Rozmana - Staneta za pomoč borcem in udeležencem NOB, ki gotovo
                     ne bi dovolila, da bo kdo od njih ostal na cesti.) </p>
                  <p>Vse, kar je povedal je bilo zanimivo in vznemirljivo, a bomo središčno mesto le
                     priznali tistemu delu, v katerem je vpraševani posredoval svojo filozofijo
                     zgodovine. To je bila Stanovnikova tirada o zgodovini. Bistvo njegove teorije
                     je v tem, da objektivne zgodovine ni. »Iz zrelišča svojih vrednostnih aspektov
                     gledamo na preteklost in jo ocenjujemo.« Dejstva morajo biti, pravi Stanovnik,
                     trda (verjetno je mislil trdna), a kaj ko <pb n="009"/> mora zgodovinar tudi
                     med dejstvi izbirati, katera bo priznal za zgodovinska, pri čemer smo spet pri
                     »vrednostnih aspektih«. Nič čudnega, da je nazadnje pristal pri stavku, s
                     katerim je Orwell utemeljil politiko totalitarne distopije: »Tisti, ki
                     gospoduje preteklosti, bo gospodaval sedanjosti in prihodnosti.« Tako je
                     predsednik ZZB pojasnjeval svoje in svoje organizacije gledanje na zgodovino.
                     Odslej nam bodo nekatere stvari še veliko bolj jasne. </p>
                  <figure>
                     <graphic url="slike_z_57/z_57_06.png"/>
                     <head>Marko Rupnik – Neiztrohnjeno srce <name type="author">Mirko
                        Kambič</name></head>
                  </figure>
                  <p>A je žal Stanovnik, ko je malo pozneje govoril o filmu Srce v breznu, čisto
                     oportunistično pozabil na svoje teoreme. Obdolžil je Italijane, da »ustvarjajo
                     javno psihozo«, ko bi jim moral priznati, da se samo ravnajo po svojem
                     »vrednostnem aspektu«. Ni pomislil, da so slovenski partizani štirideset let
                     izdelovali filme po svojem »vrednostnem aspektu« in pri tem ustvarjali javno
                     psihozo. A Stanovnik je star komunist in dobro razume staro reklo: Quod licet
                     Iovi, non licet bovi ali Ni vse za vse. </p>
                  <p>Tako je RTVS, ki je kot javni zavod zadolžena za kulturo dialoga, dala
                     predsedniku ZZB uro časa za predstavo, ki je bila ponovitev neke zelo stare
                     lekcije. Dala mu je še več: pomočnika, ki naj bi mu služil, a ga je večidel
                     časa prehiteval. Vsega hudega vajeni bi tudi to nekako prenesli, le to, kar se
                     je zgodilo na koncu, se nikakor ne bi smelo zgoditi: na Maistra in Tigrovce se
                     komunisti, zaradi splošne decentnosti, ne smejo sklicevati. </p>
                  <p>Proti predlogu Simonitijevega zakona so se oglasili tudi profesorji Fakultete
                     za družbene vede, tisti, ki učijo na oddelku za komunikologijo. Očitali so mu,
                     da je nastajal brez njihovega sodelovanja – najbrž zato, ker je njegov namen
                     politizacija ustanove, za katero je bil napisan. Ob tem nismo mogli, da ne bi
                     pomislili, da je tiste med njimi, ki imajo leta, nastavila partija (v zadnji
                     analizi), tiste, ki nimajo let, pa tisti, ki so bili nastavljeni s pristankom
                     partije (v zadnji analizi). (Po tem, kar smo videli na televiziji, jih je
                     vodila dr. Manca Košir. To nas je nemalo presenetilo.) A kako ljudski so lahko,
                     nam je pokazala profesorica, ki se je iz znanstvenih višin spustila na
                     argumentativni nivo davkoplačevalca. Toda tolikšna strokovna, moralna in
                     politična prizadetost je, vsaj mene, spomnila na neko, ne tako <pb n="010"/>
                     daljno preteklost, ko se je zgodil eden največjih kulturnih in novinarskih
                     škandalov, a se ta prizadetost ob tem ni zganila. To je bilo takrat, ko je
                     znani televizijski delavec Janez Čuček izdal knjigo Sramota umira počasi. Šel
                     je v Argentino – mogoče so ga tja tudi poslali – na obisk k tamkajšnjim
                     Slovencem, ki so s skrajnimi napori v tujini postavljali kulturno in svobodno
                     Slovenijo. Ko se je vrnil, je to, kar je videl, sporočil Slovencem v domovini v
                     knjigi z naslovom Sramota umira počasi. Ta knjiga seveda ni mogla ničesar
                     doseči, a je bila napisana zato, da bi ubijala. Zdi se, da se ne tedaj ne
                     pozneje nihče od teh, ki imajo na skrbi dobro novinarstva in kulture sploh, ni
                     oglasil. Pisca pa smo še potem, ko je šel v zasluženi pokoj, videli v častni
                     vlogi podeljevalca novinarskih nagrad Commercium veritatis. </p>
                  <p>Za konec bi radi ponovili misel, da je s Slovenci danes tako, da bi se polovica
                     problemov odselila od nas, če bi se normaliziralo stanje v medijih, zlasti na
                     RTVS. Ko smo rekli, normaliziralo, si domišljamo, da smo rabili pravo besedo:
                     zmeraj aktualno, danes pa urgentno. Zakon o medijih bi to dosegel tako, da bi
                     materialno in pravno omogočil njihovo pluralizacijo; zakon o RTVS pa tako, da
                     bi izsilil delovanje te ustanove v modusu javnega zavoda, kar že več kot pol
                     stoletja ni. </p>
                  <p>Po vsem, kar smo doživeli, moramo Slovenci postati samim sebi intenzivna
                     duhovna skrb. Na vsak način se moramo uravnotežiti in obstati. Quantae molis
                     erat – koliko so ljudje prestali, da ta narod živi! </p>
                  <p>Ob šestdesetletnici konca vojne vodijo Nemci široko in organizirano
                     samospraševanje. Zdi se, da bi končno le radi razumeli, zakaj so postali to,
                     kar so postali. Nedavno sem prebral razgovor s socialdemokratom, 86-letnim
                     Helmutom Schmidtom. Vedno sem s simpatijo gledal nanj, ne zaradi politične
                     usmeritve, ampak zaradi neke nepomembne, a zame neskončno komične okoliščine.
                     Bral sem, da je v letih, ko je bil kancler, 1974–1982, zamoril vse šefe držav,
                     ki jih je obiskal tako, da jih je na dolgo poučeval in jim držal neskončna
                     predavanja. V tem razgovoru pa je presenetil spraševalce s stavkom: Nemci smo
                     ogrožen narod – das gefährdete Volk. Ko so ga vprašali, zakaj, je odgovoril:
                     Zaradi genocida nad Judi. Ob tem sem pomislil: Ali nismo mogoče tudi mi narod,
                     ki je v nevarnosti? Zaradi strašnega genocida nad seboj. Zdi se, da nihče ne
                     misli na to. Ali ni zato nevarnost še večja? </p>
                  <p>Kar vedo povedati naše gospodične na televiziji, je le to, da nas bodo obiski
                     na grobiščih spet samo razdvajali. </p>
               </div>
            </div>
         </div>
         <div type="div1">
            <head>Slovenske refleksije</head>
            <div type="div2">
               <head>Uvod</head>
               <div type="div3" subtype="intro">
                  <pb n="011"/>
                  <p>Vsi ljudje po naravi težijo za tem, da bi vedeli. Tako se glasi prvi stavek
                     Aristotelove Metafizike, zelo stare in zelo ugledne knjige. Besedo vedeti je tu
                     treba vzeti v vsem obsegu in z vsem rešpektom: vedeti ne samo kaj, ampak tudi
                     kako, zakaj in čemu – ne samo kaj poznati, ampak tudi razumeti. Velikost besede
                     razumeti je v tem, da se od nje, kadar se uresniči, čutimo odrešene. Razumetje
                     je vedno velika tolažba. Da bi za bolečino, ki jo je prineslo to, kar se je
                     slovenskim katoličanom zgodilo v dvajsetem stoletju, prišla še tolažba, ki je v
                     razumetju, smo naprosili nekaj prijateljev, naj svoje razumetje tistih reči,
                     priobčijo tudi nam. </p>
               </div>
            </div>
            <div type="div2">
               <div type="div3">
                  <head>Prižgimo luč</head>
                  <docAuthor>Marijan Eiletz</docAuthor>
                  <p><name>Argentina</name></p>
                  <figure>
                     <graphic url="slike_z_57/z_57_07.png"/>
                     <head>
                        <name type="author"/></head>
                  </figure>
                  <p>Vsi, ki verujemo sporočilom sv. pisma, vemo, da je Satan v podobi kače že
                     prvega človeka zapeljal v greh s sladko vabo napuha. Takrat se je rodilo Zlo,
                     začetek našega prekletstva, ki ga imenujemo izvirni greh. Satanov napuh se je
                     kasneje spet porodil v srcu Adamovega sina Kajna in ga zapeljal v prvi zločin v
                     človeški zgodovini. To je bil tudi prvi genocid. Ubil je brata Abela, a ne ker
                     bi ga gnala morilska strast. Gnala ga je nevoščljivost in ljubosumje in iz teh
                     se je rodilo sovraštvo, ki je vzkipelo v nasilje in zločin. Še huje je bilo to,
                     da tega svojega zločina ni hotel priznati. Tako je Kajn postal tudi avtor
                     prvega sprenevedanja in zanikanja zločina. Satan je dosegel, kar si je
                     zamislil, a to je bil šele začetek. Njegovo delo se ponavlja, odkar ljudje
                     pomnijo, vselej s sladkim nagovarjanjem in ščuvanjem, ko skuša oddaljiti
                     človeka od božjih zapovedi in ga potiska v sovraštvo in zlo, od Erosa v
                     Tanatos. Vsak človek se mora vsak dan odločati za dobro ali zlo in te odločitve
                     mu zavestno ali podzavestno začrtavajo obnašanje in življenjsko pot. </p>
                  <p>Slovenci, kot vsi narodi, smo bili mnogokrat udarjeni s Kajnovimi zarotami.
                     Najhujša od vseh nas je doletela sredi prejšnjega stoletja, ko smo padli v noč
                     grozote. Noč kot simbol duhovne teme, pomanjkanja luči resnice in ljubezni. Kot
                     da bi bilo z okupatorjevim divjanjem premalo gorjá, so se zarotile proti večini
                     krščansko čutečih in narodno zavednih Slovencev skupine prevratnikov, ki so
                     preklinjali Boga in oznanjali nov raj na zemlji. V svojem revolucionarnem
                     zagonu, pomešanem z idejo narodne osvoboditve, so teptali vse človekove naravne
                     in nadnaravne vrednote. Omamljena z opijem sovraštva in togote proti vsemu, kar
                     je dišalo po krščanstvu ali svobodnem mišljenju, se je skupina paranoičnih
                     morilcev pod oznako VOS, vodena od Komunistične partije, predala pobijanju
                     tisočev civilistov, mož, otrok in žená z edinim ciljem: povzročiti teror in
                     strah kot nujno sredstvo za zmago revolucije. Celo nekatere svoje tovariše, ki
                     so jim bili sumljivi ali ne povsem pokorni, so pomorili. Partija si je
                     pridrževala pravico odvzema življenja komurkoli, ki ji ni bil pogodu. </p>
                  <p>Režiserji svetovne stalinistične revolucije so imeli že davno pripravljene
                     kostume in maske za svojo perverzno igro. Za njeno izvedbo so nujno potrebovali
                     dvoje stvari, ki jih narekujejo <pb n="012"/> vsi revolucionarni katekizmi:
                     najprej je bilo treba počakati na kako hudo kataklizmo, ki prizadene deželo,
                     kot na primer vojna in sovražnikova zasedba. Drugi pogoj pa je bil nujno
                     določiti notranjega sovražnika in ga lažno ožigosati z narodnim izdajstvom in
                     drugimi grehi. Pri nas so komunisti že ob prelomu Stalina s Hitlerjem svoj
                     dobro premišljeni pohod krstili s privlačnim imenom »osvobodilna fronta« in
                     »narodnoosvobodilna borba« in sočasno vzpostavili teror ekskluzivizma pri
                     odporu proti okupatorju. S tem so delu našega ljudstva zaprli usta in zameglili
                     možnost razmišljanja in presoje. Za drugo postavko – potrebo po notranjem
                     sovražniku – so začeli uporabljati nagnusen prilastek »narodnega izdajalca«, a
                     jim v Sloveniji ta laž ni uspela. Našli so protirevolucionarno usmerjenega
                     sovražnika v vseh vernih in demokratično čutečih ljudeh, a izdajalca ni bilo
                     med njimi. Pri nas, Bogu hvala, ni bilo nacistov in fašistov. To potrjujejo
                     tudi današnji zgodovinarski strokovnjaki. Med drugimi je o tem pisal dr. Boris
                     Mlakar v knjigi Slovensko domobranstvo, kjer z vso preciznostjo analizira
                     »taktično kolaboracijo« kot edino možnost odpora proti morilski revoluciji. V
                     tej slovenski noči, v tem krvavem labirintu ni bilo najti izhoda. Dati se
                     pomoriti? Kje je bila naša rešitev pred navalom krute drhali? KP je kaj kmalu
                     iznašla lažne vzroke in opravičila za svoje metode. Nebogljeno prebivalstvo se
                     je v svojem obupu spontano zateklo v edino možnost preživetja, v legitimno
                     obrambo, nekateri v četniško ilegalo, drugi – kot manjše zlo – v vaške straže
                     in kasneje k domobrancem z okupatorjevim orožjem. Bili pa so tudi drugi
                     narodnjaki, ki so nasedli zgodbam o zlati bodočnosti in verjeli lažem o
                     narodnem izdajstvu nasprotnikov revolucije ter se pridružili tej rdeči vojski,
                     vodeni od Stalinovih učencev. Danes se bivši tovariši prerekajo med seboj, kaj
                     je sploh bilo takrat, ali je bila Revolucija ali le NOB ali pa oboje. Še vedno
                     vztrajam v mislih, da socialistična revolucija na Slovenskem ni bila niti
                     pristna niti spontana, še manj pa potrebna. A imela je, kot vsaka revolucija v
                     svetovni zgodovini, svoj zametek v pohlepu po oblasti, svojo mistiko z nabojem
                     sovraštva in napuha ter »kvazireligioznega« fanatizma. Mogel bi celo reči, da
                     je bila revolucija mnogim užitek, saj se še danes naslajajo ob spominu
                     nanjo.</p>
                  <p>Vsaka človeška kultura je zgrajena na določenih temeljih. Številni filozofi,
                     sociologi in psihologi govorijo o kulturah, ki ne spoštujejo skrivnosti
                     življenja in osnovnih človekovih pravic; so primitivizem, barbarstvo,
                     komunizem, nacizem in fašizem, take kulture so vse usmerjene k absolutni
                     oblasti nad sočlovekom. Zato je pri njih lahkotno – včasih tudi užitek –
                     odvzeti nekomu življenje in to z osebnim zadoščenjem in popolno sproščenostjo.
                     Takrat se znajdemo pred paradoksom anti-Resnice in pred »novim gospodarjem«
                     sveta – pred Antikristom. </p>
                  <p>Naš narod ne bo smel nikdar pozabiti, kaj se je dogajalo v vseh fazah
                     komunistične revolucije, v začetnih pobojih tisočerih nedolžnih civilistov in
                     njih družin pa vse do tragičnih dogodkov po njeni zmagi, se pravi po končani
                     vojni, ko so se množice beguncev, civilistov in vojakov valile prek meje v
                     varnejša področja. Po izdajalski predaji večine teh ljudi se je v srcih
                     komunistov razbohotila maščevalna strast v obredu kolektivnega holokavsta.
                     Težko je drugače poimenovati poboj nekaj stotisočev razoroženih vojakov in
                     civilistov, žená in otrok različnih narodnosti na slovenskih tleh. Ti poboji so
                     večinoma že dokumentirani in grobišča ubitih se še vedno odkrivajo. Ne pozabimo
                     pa tudi njihovih lastnih žrtev med revolucijo, vseh padlih in ubitih
                     partizanov. Kot kristjan sem dolžan tudi sočustvovati celo z eksekutorji umorov
                     in nečloveških mučenj, ki so kasneje doživljali strahotne duševne motnje in
                     iskali utehe za svoje zverinsko početje v alkoholu, mamilih in v samomoru. A te
                     je partija tudi sama izbrisala iz spomina, jih izdala. Vsi komunistični vodje,
                     od Lenina naprej, so znali oblikovati močno elito brezpogojno predanih
                     izvajalcev terorja. A sočasno se je v vseh njihovih deželah na široko razpredla
                     moralna dekadenca in korupcija, ki sta zrasli iz oportunizma in strahovlade. </p>
                  <p>Sociologi nas učijo, da bo narod, ki ni zmožen razčistiti svoje preteklosti,
                     imel hude težave pri kovanju svoje prihodnosti. Danes, šestdeset let po
                     genocidu na Slovenskem, je vojni vihar že zdavnaj utihnil, a narod še ni našel
                     miru. Sovraštvo in pregon komunističnega absolutizma sta trajala še do
                     nedavnega, do slovenske osamosvojitve, a njuni odmevi še vedno donijo po naši
                     deželi. Zato se tudi ne kaže volja do priznanja krivde za zločine. Vemo, da so
                     se v spopadu državljanske vojne tudi na naši strani včasih dogajali zločini, in
                     potrebno je, da se razčistijo, obsodijo in se končno kdo opraviči zanje. Brez
                     obojestranskega iskanja resnice naš narod ne bo našel miru, ki mu je tako zelo
                     potreben za našo zdravo rast v bodočnosti. </p>
                  <p>Ali res še ni prišel čas, da bi iskali možnost pomiritve, možnost zgraditve
                     mostú čez prepad narodovega ranjenega telesa? Ali ne bi mogli začeti z majhnimi
                     brvmi? Začeti iskati zgodovinsko resnico? Ali bo mogoče poleg praznovanja
                     60-letnice zmage nad nacizmom in fašizmom – kot o tem piše g. Peter Kovačič -
                     Peršin – povedati, da to gotovo ni slavja vredna <pb n="013"/> obletnica, če
                     primerjamo strašno asimetrijo med številom pobitih okupatorjev in Slovencev,
                     pobitih od rok revolucionarjev? In če primerjamo lanski intervju v Delu z go.
                     Spomenko Hribar, kjer govori o razliki med revolucijo in NOB, ko poudarja, da
                     je bila revolucija med NOB zločin, in zanika Kučanovo trditev, da je bila to
                     ena in ista stvar. Zame je le majhna razlika med obema, NOB je bila prilepljena
                     na revolucijo približno kot figov list na Adamovo nagoto. Menim, da za spravo
                     ni dovolj, da se skupno zedinimo samo o zgodovinskih dejstvih, se pravi
                     »revoluciji«, »NOB« in »protirevoluciji«, in potožimo nad dejstvom, da so se
                     pač dogajali zločini na obeh straneh (pri NOB so bili zločini ukazani od KP,
                     pri domobrancih pa so jih izvajali nekateri posamezniki), da so se pač borili
                     na eni strani komunisti in na drugi domobranci, potem pa zaprimo knjigo in
                     pozabimo na preteklost! To bi bilo, primerjam, podobno dejstvu, da vsi vidimo
                     in čutimo kupe smrdečih smeti pred našo hišo, ki jih doslej še nismo odpravili,
                     le brcali in razmetavali smo jih. S tem, ko priznamo, da smeti obstajajo, in se
                     potrkamo na prsi, še nismo rešili problema. Smeti je treba najprej
                     klasificirati, nato jih porazdeliti v ustrezne vrečke in primerno zakopati. In
                     zatem še pomesti in pomiti pred hišo. Vstop v našo zgodovino mora biti čist in
                     ne sme zaudarjati po gnilobi. </p>
                  <p>Zares težko bo oprati toliko krvavih madežev na slovenski duši. Dobro vemo, da
                     so bili na eni in na drugi strani Slovenci, ki so imeli svoje družine, starše,
                     ljubice in otroke, ki so jih srčno ljubili. Oboji so bili prepričani, da se
                     borijo za pravično stvar. Nekoč bomo morali izkazati čast vsem, ki so se borili
                     pošteno in junaško za svojo »sveto« stvar. Treba bo poiskati pot, kjer se bo
                     pred nami razprostrla resnica o zametku te bratomorne vojne, kdo jo je umislil,
                     zakaj je bila potrebna ta nesrečna revolucija. Kdo je bil zločinec, kdo
                     izdajalec in kdo idealist? In prav tako tudi, ali je bila sploh umestna in
                     upravičena vstaja proti stokrat močnejšemu sovražnemu okupatorju, ki je v svoji
                     pohlepnosti in resničnem sovraštvu do našega naroda z vso slastjo uničeval
                     življenja kot represalije na gverilske akcije. Ali ni bil to tudi zločin,
                     perverzno zamišljen od KP, ki je potrebovala »žrtve« za svojo revolucijo? Ali
                     naši partizani niso vedeli, da jih je KP izigrala, ko jih je porabila kot
                     kuliso za svojo umazano borbo za oblast in zmago komunističnega absolutizma?
                     Včasih se mi zazdi, da je bila ta strašna zgodba kot neke vrste stihija –
                     neobvladljiv, uničevalen pojav v naravi našega naroda. </p>
                  <p>Vemo, da se je komunistična revolucija sistematično borila proti Kristusovi
                     Cerkvi, ki mora biti svetišče resnice in ljubezni, ter za izničenje veljavnosti
                     vseh desetih božjih zapovedi. Kako je mogoče, da so se nekateri katoliški
                     duhovniki in prenekateri katoliški intelektualci pripeli na voz antikristovske
                     revolucije že od vsega početka? Takrat je KP že pobijala duhovnike in druge
                     verne ljudi, ti pa so vztrajali v svojem sovraštvu še leta po zmagi? Kaj jim je
                     zameglilo um in vest? Je bil to napuh, egocentričnost ali pa navadno
                     sprenevedanje? Ali pa rojstvo neke nove mistike, ki naj bi »odrešila« naš narod
                     ne vem česa, pa je zašla iz krščanske kulture življenja v nihilistično kulturo
                     smrti. V mislih imam predvsem našega tako opevanega slovenskega intelektualca,
                     res genialnega pesnika in literata, »vélikega« kristjana Edvarda Kocbeka. Le
                     kdo je bil njegov spovednik v tistih časih? </p>
                  <p>Na Slovenskem danes skoraj ni več odprtih ran, po večini so se zacelile, a
                     ostale so hude, zgrbančene brazgotine, ki pričajo o našem spominu. Ne ostane
                     nam drugega kot božati in poljubljati te brazgotine, ki se ne dajo odpraviti.
                     Ostale bodo vidne in otipljive še stoletja in pričevale bodo v svojem
                     skrivnostnem jeziku, šepetaje in brez misli po maščevanju. Kadar prisostvujem
                     daritvi sv. maše v Slovenski cerkvi v Buenos Airesu, mi znova in znova, že
                     tisočkrat, pogled zaide na spominsko steno, kjer je Bara Remčeva upodobila
                     silhuete apokaliptičnih angelov in duš. Pod sliko je dr. Tine Debeljak zapisal:
                     »Glejte jih! / Duše slovenskih žrtev vojne, revolucije, prisilnih vrnitev,
                     izgnanstva! / Spominjaj se nas! / Vpijo iz onostranstva. / Za mrtve ne bodi
                     mrtev! Moli za pokojne!« In v teh zadnjih mesecih se mi zdi, da zaslišim
                     odgovor na ta zapis v verzih svojega sošolca, zgodovinarja Toneta Ferenca, ki
                     je zapel … »Jaz tokrat praznoval ne bom / ne konca vojne in ne zmage; / zaprl
                     se bom v svoj tihi dom / in molil za Slovence svoje drage. / Prav zares? Ja,
                     molil, in to za vse! / Za njih bom molil, ki so nekoč bili rdeči, beli, plavi,
                     / in vsak v svobodo svojo zroč, izginili v gorja poplavi, / Naj »lux perpetua«
                     sveti vsem, ki v breznih in grobovih spijo. In »requiem aeternam« njih kostem,
                     kjerkoli že ležijo.«</p>
                  <p>Tudi jaz molim in iz srca želim, da v to »slovensko noč« posveti luč resnice in
                     ljubezni, kot pravi apostol Pavel (Ef 5 9–14): »Bratje, nekdaj ste bili temà,
                     zdaj pa ste luč v Gospodu, sad luči je namreč v vsakršni dobroti in pravici in
                     resnici.« Dodal bi še verze Frana Milčinskega - Ježka, ki sem jih bral na
                     lanski voščilnici iz domovine: … »<emph>Ljudje, prižgimo luč! Prižgimo jo vsi
                        hkrati, / da bodo vsepovsod / utrujeni soldati / domov spet našli pot.
                        Prižgimo luč, ljudje!</emph>« </p>
               </div>
               <div type="div3">
                  <pb n="014"/>
                  <head>Prevetritev za odrešenje</head>
                  <docAuthor>Božidar Fink</docAuthor>
                  <p><name>Argentina</name></p>
                  <figure>
                     <graphic url="slike_z_57/z_57_08.png"/>
                     <head>
                        <name type="author"/></head>
                  </figure>
                  <p> Na povabilo k sodelovanju se odzivam po glasu vesti, a vendar z občutkom
                     majhnosti pred pomembnostjo vsega, česar se letos spominjamo. Apokaliptični čas
                     bi bilo treba poglobljeno obravnavati po znanstveni, umetniški in duhovni poti,
                     da bi bilo mogoče celovito odkrivati zgodovinska dogajanja, razumevati njihove
                     vzroke in povezave, podoživljati občutke v intimnosti posameznikov ter iskati
                     poti iz moralne in psihične zadušnosti v odrešitev. Za to bo treba še časa in
                     sposobnejših ljudi.</p>
                  <p>Svoj pogled pa želim usmeriti samo na sedanje stanje družbene zadovoljenosti
                     glede na učinke preteklega terorja in totalitarne uklenjenosti.</p>
                  <p>Slovenci v Argentini od krajevnega katoliškega shoda leta 1987 dalje prosimo v
                     molitvi za Slovenijo, naj Bog vliva njenim sinovom in hčeram duha edinosti v
                     resnici in pravici, da bo srečen dom vsem, ki živijo v njegovem zavetju. To
                     seveda ni prošnja za enotnost v pogledih na družbene potrebe in sredstva, ampak
                     za iskreno skupno razpoloženje za sprejemanje resnice in varovanje pravice. To
                     pa je pogoj za srečno sožitje.</p>
                  <p>Ker smo zgodovinsko razdvojeni – še vedno globoko boleče, pri tem pa s tako
                     malo odprtosti za revizijo dolgo vsiljevanih stališč, – se nam vsak čas ponuja
                     misel na spravo. </p>
                  <p>Da se sprti strani medsebojno pomirita, je treba, da prizadeta stran krivico
                     odpusti, odpuščanja pa ni mogoče pričakovati, če krivičnik ne obžaluje svojega
                     ravnanja, ne popravi krivice in vsaj vključno ne prosi za odpuščanje. Pot k
                     mirnemu in plodnemu sožitju se torej začenja pri pripoznanju in obžalovanju
                     hudega, z vsem, kar naj obžalovanje spremlja, da more biti sprejeto kot
                     iskreno. Obžalovanju sledi odpuščanje, to pa je že zbližanje in sprava, ki je
                     pogoj za zdravo sožitje in prizadevanje za skupno dobro.</p>
                  <p>Pri točki odpuščanja se mi odpirajo vprašanja, ki posegajo v krščansko vest; v
                     tem je lahko tudi stiska vesti vseh kristjanov in drugih ljudi dobre volje. Na
                     načelni ravni se sprašujem, kako naj razumevam splošno dolžnost brezpogojnega
                     odpuščanja. Gotovo je, da ne smem nikomur želeti zla kot zlo, odpovedovati se
                     moram torej maščevanju kot zadovoljevanju osebnega sovraštva. Zavračati moram
                     tudi misel, da se z nasprotnikom ne bom nikoli pomiril. Dolžnost odpuščanja pa
                     mi ne nalaga, da moram krotko sprejemati krivice in da ne smem zahtevati
                     odškodovanja in zadoščenja. Pri taki skrajnosti ne bi bil dopusten silobran in
                     ne zatekanje k sodiščem po pravico v materialnih terjatvah in osebnih žalitvah.
                     Evangeljsko priporočilo o nastavljanju še levega lica, ko sem dobil udarec po
                     desnem, razumevam kot opozorilo k strpnosti, ne kot zahtevo, da se moram
                     poniglavo uklanjati pred vsako krivico.</p>
                  <p>Druga stran vprašanja je, kako moram ravnati, če nasprotnik vztraja v krivici
                     ali če mu ni za moje odpuščanje. Gotovo moram odpustiti tistemu, ki me je
                     razžalil, če me prosi za odpuščanje in mi vrne dobro ime. Iz dolžnosti ljubezni
                     moram odpustiti tudi dolžniku, ki je v hudi stiski, sam pa z odpustom dolga ne
                     bi veliko utrpel. Brez izrecne prošnje za odpuščanje pa odpuščati nisem dolžan,
                     še več, tega celo ne smem, če je krivica proti meni prizadela druge. <pb
                        n="015"/> V Pismu beremo: »Če torej prineseš svoj dar k oltarju in se tam
                     spomniš, da ima tvoj brat kaj proti tebi, pusti tam dar pred oltarjem, pojdi in
                     se prej spravi z bratom, potem pa pridi in daruj svoj dar.« (Mt 5, 23-24). In
                     spet: »Če tvoj brat greši, ga posvari, in če se spreobrne, mu odpusti. Če greši
                     sedemkrat na dan zoper tebe in se sedemkrat obrne k tebi ter reče: ‘Žal mi je,’
                     mu odpusti.« (Lk 17, 3-4). Obžalovanje torej in poprava krivice, potem šele
                     odpuščanje!</p>
                  <p>Po odpuščanju nastopi spravno stanje med tistimi, ki so bili sprti. Pri nas gre
                     za več kot za spravo med osebami, gre za narodno spravo. To pa ni kot
                     poračunavanje v zdražbah med sosedi, odstopanje od žalitvene tožbe ali sodna
                     poravnava, v kateri vsaka stranka nekaj popusti, da ne pride do pravde. Tudi
                     nima primerjave s povojnim pomirjevanjem med državami, kjer so v igri
                     dolgoročni politični interesi. V narodni spravi gre za razplet zamotanega
                     kompleksa zgodovinskih danosti in ideoloških nasprotij, predvsem pa še za take
                     osebne odbojnosti, kakršnih ni v mednarodnih spopadih. Konflikt je v samem
                     narodnem jedru.</p>
                  <p>Če to preudarjanje prenesem na naše razmere, se vsili vprašanje, katera stran
                     je na tem, da mora kaj obžalovati. Nedvomno je, da obe, a vsaka po svoji meri.
                     Najprej in daleč najbolj je to stran, ki je stopila narodu za vrat. Gre za
                     vodilno komunistično partijo, ki je pognala okupirano ljudstvo v nesmiseln
                     samomorilni upor in je s tem dala sovražnim silam še več priložnosti za
                     uničevanje naroda. Upor je perfidno izrabila za socialno revolucijo, ki je bila
                     sploh njen poglavitni namen. Demokratično in nacionalno mislečo večino je
                     prisilila, da je morala zaradi obrambe temeljnih življenjskih razmer sprejemati
                     sodelovanje okupatorjev. Mnoge je zavedla, da so se iz častnih nagibov
                     pridružili njenim naklepom in tako padali kot njene žrtve. Partija je izvajala
                     teroristične akcije, s katerimi je zastraševala vse, ki niso bili njeni
                     privrženci, po vojni pa uprizorila hekatombe, ki nimajo primerjave v slovenski
                     zgodovini. Kriva je bila za prisilni odhod množice rojakov, doma pa je dolgo
                     izvajala nevzdržno tiranijo in dušila svoboden polet duha. Proti napovedi o
                     pozitivnem preoblikovanju slovenskega narodnega značaja ji je nasprotno
                     uspevalo, da je dušila naravno družbeno tkivo, ter si je prizadevala, da bi
                     imela ob sebi fanatične privržence, pod seboj pa povsem uklonljive podložnike.
                     Množično ubijanje svobodne osebnosti je blizu genocida. </p>
                  <p>Po sprejetju teh obtožb in obžalovanju vsega hudega bi morala biti izkazana
                     tudi volja za popravo in povračilo. Predvsem bi bilo treba javno sprejeti, da
                     je bil odpor proti revoluciji legitimen, moralno dopusten in po namenih pošten.
                     Pripadnikom vseh protikomunističnih formacij bi moral biti priznan vojaški
                     status z vsem, kar se na to navezuje. Mrtvim bojevnikom bi se torej morala dati
                     čast vojaškega groba, vsem drugim žrtvam revolucije pa izkazati javen spomin.
                     Tej prvi zahtevi bi se morale pridružiti druge, ki bi jih bilo treba oblikovati
                     tudi glede na to, koliko je poprava še mogoča in smiselna. Iz pripoznanja,
                     obžalovanja in izrazov volje po popravi krivic bi že sama po sebi izstopala
                     želja po odpuščanju in spravi.</p>
                  <p>Ko pogledam, kateri naj bi bili vidni in pristojni predstavniki sprtih strani,
                     pa se znajdem pred zaprtimi vrati. Kdo naj pri tej naši razdvojenosti veljavno
                     priznava krivdo in kdo odpušča? Partija je propadla in nima formalne pravne
                     naslednice, čeprav je njeno premoženje prešlo v uporabo neki novi stranki. Tudi
                     odborov in formacij na nacionalni strani že davno ni več. Ni torej organov, ki
                     bi se mogli veljavno in obvezujoče pogajati in sporazumevati, tako kot se po
                     vojni med državami pogovarjajo njihovi legalni predstavniki. Zveza združenj
                     borcev in Nova slovenska zaveza predstavljata vsaka svojo stran samo na
                     simbolni ravni in bi vsak pogovor med njima gotovo zbujal na obeh straneh
                     pomisleke in nasprotovanja. Cerkev pa za take posle ni pristojna, mogla bi
                     pomagati samo kot posrednica in svetovalka.</p>
                  <p>Ker torej ni subjekta, ki bi za vse veljavno odstopal od krivice, in ne takega,
                     ki bi smel odvezovati od krivde v imenu vseh prizadetih, je govorjenje o spravi
                     nepomembno. V tem stanju je pojem sprave razvrednoten in beseda učinkuje kot
                     puhlica.</p>
                  <p>Razdvojenost pa vendar ne sme ostajati stalna danost slovenske družbe, ker kali
                     osebne odnose, neti strankarske spopade, zbuja zgodovinske in pravniške
                     polemike, razburja vzgojitelje in starše ter jemlje Sloveniji ugled pred
                     drugimi državami, ki so se v novi zgodovinski fazi razmejile od komunističnega
                     režima. Prav to pa je tudi pri nas neizogibno. Komunističnemu režimu je treba
                     izreči vrednostno sodbo, za katero je nesmiselno pričakovati, da bi mogla biti
                     sprejeta po sporazumu med nasprotnima taboroma, že ker nimata institucionalnega
                     ustroja, pa tudi ker je razpoloženjsko stanje še vedno preveč napeto, da bi
                     bilo mogoče navezovati stike in se mirno pogovarjati.</p>
                  <p>Obsodbo komunistične partije in njenega režima bi moral izreči državni zbor,
                     skupaj z vlado pa določiti postopke, po katerih naj se odpravljajo še zdaj
                     nevzdržne posledice dolgotrajnega <pb n="016"/> totalitarnega sistema. Pri
                     prevladujočih političnih silah prej ni bilo volje, da bi ravnale skladno s
                     svetovnim razvojem, sledile zgledom drugih držav ter upoštevale priporočila
                     parlamentarne skupščine Sveta Evrope iz leta 1966 in ugotovitve resolucije,
                     sprejete lani na kongresu Evropske ljudske stranke v Bruslju. Zavračale so tudi
                     domače pobude, kot na primer predlog deklaracije o protipravnem delovanju
                     komunističnega totalitarnega režima in o razmejitvi med komunističnim režimom
                     in demokratično Republiko Slovenijo iz leta 1998. Kljub vstopu v organizirano
                     evropsko skupnost in prav zato je menda še bolj neogibno potrebno, da najvišji
                     predstavniški državni organ obsodi komunistično partijo kot zločinsko
                     organizacijo, zavrne njeno delovanje vse od medvojnega časa do propada,
                     razglasi razmejitev sedanje demokratične države od komunističnega režima,
                     izkaže dolžno čast vsem, ki so se iz civilnih pobud in skladno z mednarodnimi
                     pravili upirali revoluciji in iz nje nastalemu režimu, ustanovi organ za uradno
                     raziskovanje in ugotavljanje odgovornosti za kršitve človekovih pravic in
                     temeljnih svoboščin ter zagotovi popravo materialnih in predvsem moralnih
                     krivic, tudi tistih, ki so bile storjene med revolucijo. S tem bi oblast
                     odtrgala od države – ki je sicer pravna naslednica nekdanje SFRJ oziroma SRS,
                     zato pa prevzemnica njunih obveznosti – sramotni pečat, ki jo bremeni kot
                     nadaljevalko in zagovornico totalitarnega režima. </p>
                  <p>To je tedaj naloga, ki jo mora država brezpogojno izpolniti. S tem seveda še ne
                     bo zagotovljeno umirjenje in se bo sovraštvo na eni strani celo še bolj
                     razvnelo. A vendar bo država s tem očistila svojo podobo in dala delno
                     zadoščenje vsem, ki so bili na tej ali oni strani žrtve komunizma. </p>
                  <p>Za umirjenje in konsolidacijo družbe pa so že zdaj poklicani k živim
                     dejavnostim zgodovinarji, pravniki, sociologi in psihologi, besedni, glasbeni,
                     gledališki in likovni umetniki, filozofi ter predvsem tudi duhovni usmerjevalci
                     in oblikovalci, tako da se končno vendar že rešimo laži, krivice, duhovne in
                     psihične utesnjenosti ter se prečiščeni skupaj soočimo s prihodnostjo. </p>

               </div>
               <div type="div3">
                  <head>Spomini, preteklost in sedanjost</head>
                  <docAuthor>Peter Gosar </docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_09.png"/>
                     <head>
                        <name type="author"/></head>
                  </figure>
                  <p>Mineva 60 let od konca druge svetovne vojne. Bratomorni spopad med okupacijo in
                     genocid velikega števila slovenskih fantov in mož takoj po njej ostajata še
                     danes predmet ločevanja duhov. Naravno bi bilo, da se po tolikšnem času
                     oblikuje objektivnejši pogled na tedanje dogajanje v Sloveniji. Pa se zdi, da
                     bi nekateri z levega pola naše družbe radi nadaljevali državljansko vojno in
                     izvajali teror nad ljudmi, ki drugače mislijo in so si v življenju izbrali
                     drugačen sistem vrednot. Ločevanje duhov in razdvojenost sta skrb vzbujajoči
                     oznaki. Da je stanje res tako, je težko dokazati. Mnogi Slovenci tega najbrže
                     ne občutijo. Javno življenje, ki se odraža v politiki, medijih, govorih na
                     raznih proslavah in svečanostih, pri vprašanjih izobraževanja in vzgoje,
                     nastopih kulturnikov, pismih bralcev in razpravah o raznih dilemah etične in
                     moralne narave, pa gornjo oceno očitno potrjuje.</p>
                  <pb n="017"/>
                  <p>S spomini so vedno težave, še posebej s takimi iz poznejšega življenjskega
                     obdobja in tistimi, ki se tičejo dogodkov izpred več kot pol stoletja. Ko se
                     ljudem prevesijo leta prek 80, postanejo spomini pomembnejši del njihovega
                     življenja. Posameznik se zaveda, da se življenje počasi in nezadržno izteka in
                     ni več časa, zdravja, umskih sposobnosti in energije za večje načrte in cilje.
                     Spomini v poznih letih življenja dobijo patino. Še posebej, če so zapisani.
                     Dejanja in dogodke, na katere nismo ravno ponosni, rajši zamolčimo ali
                     olepšamo. V knjižni obliki, člankih v revijah in tudi na filmskem traku imamo
                     že kar zajetno zalogo pričevanj o prelomnih časih druge svetovne vojne in po
                     njej. To so pričevanja tako pristašev kot nasprotnikov OF. Taka pričevanja
                     imajo zelo omejeno zgodovinsko vrednost, kljub temu pa omogočajo, da si
                     kritični bralec ustvari realnejšo sliko o tedanjih razmerah in dogodkih. Sam se
                     ne ukvarjam dosti s spomini, ker me sedanjost preveč zaposluje.</p>
                  <p>Ne nameravam pripovedovati o osebnih doživetjih med drugo svetovno vojno in
                     takoj po njej. Objavljenih je bilo dovolj drugih bolj zanimivih pričevanj.
                     Osredinil se bom na vprašanje, pred kakšnimi dilemami se znajde mlad doraščajoč
                     fant v takih izjemnih okoliščinah. Prva tri leta vojne sem preživel doma v
                     Ljubljani kot dijak in nato študent na univerzi. Sledila so tri razburljiva, pa
                     tudi zanimiva leta, ki so pustila sled tudi v tem, kar sem kot individuum
                     danes. Najdete me v raznih krajih in vaseh širom po Sloveniji, pa tudi v
                     Italiji in zaporih. Končno sem diplomiral, delal z velikim veseljem in vnemo na
                     raziskovalnem področju in pri poučevanju ter dosegel več, kot bi si lahko kadar
                     koli predstavljal v mladih letih. Zato nimam razlogov za pritoževanje.</p>
                  <p>To naj bo dovolj za okvir pri spominjaju na bolj osebne stvari, ki ne spadajo v
                     običajen življenjepis. Živel sem v družini, kjer je bil katoliški etos alfa in
                     omega žitja in bitja. To v pravem pomenu besede. Vera in katoliška etika nista
                     predstavljali le zunanjega plašča, ki ga lahko odvržeš, če ti je v napoto. Ob
                     tem pa je bil oče zelo kritičen do dogajanj v tako imenovanem katoliškem
                     taboru. Katoliška akcija, križarji in mladci so kot pomembni dejavniki
                     katoliškega tabora nastopali precej militantno in netolerantno, kar smo
                     občutili tudi v dijaških vrstah. Marsikateri katoličan ni bil zadovoljen s
                     takimi razmerami. Sam sem bil še premlad, da bi v celoti razumel bistvo
                     tedanjih nasprotij. Tudi so me bolj zanimale druge stvari, predvsem
                     naravoslovje in deloma filozofija. V filozofiji se nisem nikoli ustrezno
                     izobrazil. Zanimanje za filozofijo je bilo bolj povezano s problemi, ki jih ima
                     vedno študirajoča mladina ob iskanju lastne identitete in idejne orientacije.
                     Moram priznati, da so imeli pri meni verski dvomi pomembno vlogo pri razvoju v
                     samostojno osebnost.</p>
                  <p>Okupacija je postavila ljudi, še posebej mlade, pred čisto drugačne dileme.
                     Naivno začetno navdušenje nad vsako obliko odpora proti okupatorju, ta se je na
                     zunaj vidno kazal le pri OF, je kmalu izpuhtelo. Starejši, ki so več vedeli o
                     ozadju OF, so trezneje gledali na razvoj podtalnega dogajanja pri nas. Sicer
                     pa, kdo ne bi bil navdušen, na primer, ko je nekega jutra zaplapolala slovenska
                     zastava na zvoniku frančiškanske cerkve v Ljubljani. In to sredi mesta, ki so
                     ga do zadnjega kotička nadzirali podnevi in ponoči italijanski karabinerji.
                     Streznitev so prinesli zločinski umori vrste slovenskih politikov,
                     intelektualcev, gospodarstvenikov, duhovnikov in kmetov. Postalo je jasno, da
                     OF, ki jo je že tako vodila izključno komunistična partija, nima za glavni cilj
                     boja proti okupatorju in služenje narodu, ampak v prvi vrsti, pod krinko
                     osvobodilnega boja, nasilno prevzeti oblast in vpeljati boljševiško diktaturo.
                     Do oboroženega odpora nujno pride pri okupaciji take vrste, kot sta bili nemška
                     in italijanska. Gre pač za samoobrambo, preživetje in zaščito ogroženih
                     posameznikov in skupin, šele nato dobijo svoje mesto lepo zveneči cilji, kot
                     sta boj za svobodo in priprava vsega potrebnega za poznejši prehod s čim manj
                     pretresi iz vojnega v mirnodobno stanje. Če ne bi partija krvavo preprečila
                     nastanka raznih oblik odpora proti okupatorju, bi do tega nedvomno prišlo v
                     večji meri in v različnih oblikah. Tako poznamo proti koncu vojne poleg
                     partizanov le še jugoslovansko vojsko kot vojaško formacijo v ilegali. Zgodilo
                     pa se je tisto, kar bi najmanj pričakovali. V samoobrambi pred partijskim
                     terorjem so se najbolj ogrožene skupine in sloji prebivalstva oborožile z
                     orožjem edinega ponudnika, ki pa je bil, žal, osovraženi okupator. Začela se je
                     državljanska vojna. Predvojni slovenski politiki in del duhovščine niso bili
                     kos zahtevam časa. Na drugi strani pa je velik del inteligence, ki si je
                     upravičeno želela sprememb v precej arhaični slovenski predvojni družbi,
                     odigral zelo klavrno vlogo naivnežev brez vsakršnega političnega posluha. Slepo
                     so se predali vodenju partije.</p>
                  <p>Tu sem se že preveč razpisal o stvareh, ki jih premalo poznam. Potrebno je
                     bilo, da lahko pojasnim, pred kakšnimi vprašanji smo se znašli mladi v tistem
                     času. Očitno je bilo, da se bomo morali prej ali slej opredeliti v
                     državljanskem spopadu. Bila je odprta tudi tretja pot, <pb n="018"/> ki so jo
                     tedaj poimenovali nekoliko prostaško OR – oprezna rit. Tretja pot, čakanje na
                     izid spopada in potem obrniti plašč po vetru, je bila zame nesprejemljiva, saj
                     bi pomenila zanikanje notranje svobode, samostojnega razmišljanja in načel.
                     Opredelitev za OF in partizane je postala zaradi njihovih zločinov proti
                     lastnemu narodu nemogoča. Na drugi strani pa so bili domobranci, ki večinoma
                     niso uživali posebnega spoštovanja med velikim delom študentske populacije, ne
                     oziraje se na ideološko opredelitev posameznikov. Glavni vzrok za to je bilo
                     sodelovanje domobrancev z okupatorjem, čeprav je bilo v njihovih vrstah tudi
                     mnogo podtalnega delovanja proti okupatorju. Med tedanjimi študenti jih je bilo
                     mnogo, ki so bili naivno prepričani o resničnem osvobodilnem poslanstvu OF.
                     Nekompromitirana je ostala jugoslovanska vojska v ilegali, ki pa v
                     državljanskem spopadu ni igrala pomembnejše vloge.</p>
                  <p>Ni odveč, če ugotovim, da so bili med vojno vsi, s katerimi sem prišel v stik,
                     mladi in starejši, trdno prepričani o končnem porazu Nemčije. To je enako
                     veljalo za pristaše obeh nasprotnih taborov v državljanski vojni. Predvsem je
                     bila vera v Ameriko in njeno zmago neomajna. Sedaj, iz zgodovinske perspektive,
                     se zdi tako slepo zaupanje precej neutemeljeno. Vsi diktatorski režimi prej ali
                     slej propadejo. To je jasno. Vendar je njihova življenjska doba lahko tudi
                     precej dolga. Boljševizem v Rusiji je trajal dobrih 70 let.</p>
                  <p>Ne morem si očitati, da bi bil v drugi svetovni vojni OR. So se pa zato
                     pojavili drugačni strahovi. Kako ravnati v situaciji, ko bi moral, čeprav v
                     samoobrambi, naperiti orožje proti sočloveku. Ni važno, ali je to Slovenec ali
                     Nemec. Streljanje na sočloveka vedno zaznamuje posameznika za celo življenje.
                     Hvala Bogu, da me ni postavil pred tako preizkušnjo. Nikoli ne veš, kako boš
                     reagiral v izjemnih okoliščinah.</p>
                  <p>Prišel je težko pričakovani konec vojne, ki je kmalu prinesel, po velikem
                     začetnem veselju, nove preizkušnje. Govor bo o zasliševalnih metodah nove
                     oblasti. Boljševiške metode zasliševanja se močno razlikujejo od tega, kar pod
                     zasliševanjem razumemo v državah z normalno demokratično ureditvijo. Praviloma
                     se uporabljajo nasilna sredstva. To bom izpustil. V tistih časih tudi ni
                     obstajal pojem »sum kaznivega dejanja«, ki naj bi bil osnova za zasliševalni
                     postopek. Preiskovalca morebitna krivdna dejanja preiskovanca sploh niso prav
                     dosti zanimala. Vedno je bil poudarek na tem, da je skušal od preiskovanca
                     dobiti čim več podatkov o drugih ljudeh, s katerimi se je morda družil, jih
                     samo bežno poznal ali kako drugače kaj vedel o njih. Skratka, preiskovalci so
                     skušali s silo prisiliti preiskovanca k izdajanju. Vemo, kaj je izdaja pomenila
                     v tistih časih. Pogosto smrt izdanega ali dolgotrajen zapor. Predvsem zaradi
                     tega smo se zasliševanj zelo bali. Da si se izognil nepremišljenim, za drugega
                     pa lahko usodnim izjavam, si se moral na zasliševanja pripraviti. Včasih se je
                     zato v glavi zabrisala sled med resničnostjo in navideznim svetom. Tudi ni
                     čudno, da je kdaj pa kdaj zamrla vsa želja po svobodnem življenju zunaj zapora.
                     Zadovoljen si bil, če so te pustili pri miru brez zasliševanj. Tudi to
                     preiskušnjo sem prestal brez posledic za duševni mir.</p>
                  <p>S tem končujem bežne spomine na razmišljanja in strahove med vojno in takoj po
                     njej. Spomini imajo nedvomno precej patine. Prepuščam jih bralcu v kritično
                     presojo.</p>
                  <p>Kako so razmišljale in čutile žrtve povojnih pobojev, pa lahko večinoma le
                     ugibamo. Med pobitimi je zelo veliko kmečkih fantov in mož. Le sorodniki vedo
                     kaj več o njihovi življenjski poti, ki se je tako tragično končala. Miselni
                     svet teh fantov in mož je bil gotovo bistveno drugačen kot svet študentov v
                     razmeroma varni Ljubljani. Kmečki in delavski živelj gleda na svet bolj stvarno
                     in dozorelo. Visokoleteče parole kot svoboda, boj proti okupatorju ali
                     komunizmu igrajo pri tem postransko vlogo. Bolj je poudarjen prefinjen čut za
                     ogroženost njih samih in njihovih družin ter imetja. Pa tudi čut za
                     samospoštovanje in neodvisnost na materialnem ter duhovnem področju.</p>
                  <p>Inteligenca, ki se je pridružila OF, se danes pogosto opravičuje, češ da jo je
                     partija izigrala. To je sicer res. Vendar se v politiki ne moremo sklicevati na
                     naivnost. Podpora inteligence je bistveno pripomogla k uveljavitvi OF in
                     partizanov. Račun za partijske zločine in nesmiselne partizanske akcije, naj
                     omenim le dražgoško bitko, pa je plačevalo podeželje. Kmečki živelj je bil zato
                     zelo izpostavljen. Poboji vaščanov s strani okupatorja in partizanov, požigi
                     vasi in deportacije v koncentracijska taborišča so bili skoraj vsakdanji pojav.
                     Ni čudno, da so se v vaseh, ki so bile odmaknjene od glavnih podeželskih
                     centrov, bali prihoda katere koli vojaške formacije, pa naj bodo to partizani,
                     domobranci ali okupatorska vojska.</p>
                  <p>Kaj pa sedanjost? Težko bi rekli, da živimo v civilizirani in kulturni deželi.
                     Država je dolžna omogočiti in poskrbeti za pietetni pokop žrtev povojnih
                     pobojev. V tem pogledu je bilo zelo malo narejeno. Ponujajo nam spominska
                     znamenja v obliki gongov in z napisi, ki potvarjajo <pb n="019"/> resnico. V
                     naši krščansko-helenistični civilizaciji je že dve tisočletji simbol za grobove
                     in grobišča križ. To velja za vse dežele širom po zemeljski obli, kjer se pozna
                     vpliv naše civilizacije. Sorodniki pokojnih postavljajo nagrobna obeležja s
                     simbolom križa, s kakšnim drugačnim simbolom ali brez simbolne oznake. To spada
                     v svobodo posameznika. Drugače pa je, kadar država posega v postavljanje in
                     obliko nagrobnih obeležij. Tedaj postane nedopustno vsiljevanje drugačnega
                     simbola, kot ustreza tradiciji naroda in družbe. Na vseh vojaških pokopališčih
                     je množica križev, pa to nikogar ne moti. Res je, da je križ za kristjane tudi
                     simbol odrešenja in življenja po smrti. Kljub temu križ, ki označuje grob, ne
                     pomeni nič drugega, kot da je tam pokopano človeško bitje. Križi na
                     pokopališčih niso za to, da bi še po smrti ločevali duhove. Če pa je križ nekaj
                     motečega, moramo pokazati nekaj doslednosti in odpraviti oznako križa za
                     pokopališča na zemljevidih, za bolnice, lekarne, za Rdeči križ itn. Takrat bomo
                     imeli težave še celo pri poimenovanju cestnih križev ali z utemeljevanjem
                     nastanka slovenskega knjižnega jezika.</p>
                  <p>Načelo »Prek grobov ne seže jeza sovražnikov« je še vedno tuje delu novodobne
                     slovenske družbe. Zgodi se celo, da predstavniki oblasti uporabljajo besedo
                     kolaborant za žrtve povojnih pobojev. Žrtve, ki so trpele zaradi komunističnega
                     nasilja in bile celo ob življenje, zaslužijo največjo pieteto. Vsaka žrtev ima
                     svojo lastno življenjsko zgodbo. Te zgodbe pričajo o stiskah, idealih in upih
                     posameznikov in njihovi zavezanosti družinam, pa tudi narodu. Ljudi, njihovih
                     življenj in usode ni mogoče spraviti v kalupe. Zato pomeni vsako etiketiranje
                     pobitih v bistvu nadaljevanje tega strašnega zločina. Nekateri bi radi
                     sistematično izbrisali védenje o nasilju partije med drugo svetovno vojno in po
                     njej ter o diktatorski naravi komunističnega režima. </p>
                  <p>V zavest velikega dela slovenske javnosti še ni prodrlo spoznanje, da smo bili
                     v Sloveniji, le pred nekaj desetletji, priča zločinom proti lastnemu narodu, ki
                     po obsegu presegajo one v Srebrenici, Vukovarju in drugih krajih nekdanje
                     Jugoslavije.</p>

               </div>
               <div type="div3">
                  <head>Kako je mogoče</head>
                  <docAuthor>Stanko Klinar</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_10.png"/>
                     <head>
                        <name type="author"/></head>
                  </figure>
                  <p>»Kako je mogoče?« je vzkliknil partizan Jože Javoršek ob nepreklicni pregradi
                     smrti, ki je kot dekla nekih samorušilnih naziranj bolne družbe udarila tako
                     blizu njega in tako v živo, da se mu je zdelo, kot da je odšel del njega
                     samega. »Kako je mogoče?« so že pred njim na čisto drugem koncu krvavela
                     tisočera globoko ranjena srca, ki jim drugače kot Javoršku ni bilo dovoljeno
                     niti javno izgovoriti vprašanja, še manj javno žalovati. »Kako je mogoče?« so
                     tiho hlipale neštete družine, le tu in tam se je za skritim vogalom izpovedal
                     zgrožen šepet. Dvanajst tisoč mladih življenj je požrlo brezno molka. </p>
                  <p>»Kako je mogoče?« se lahko še danes sprašujemo za pol stoletja nazaj, ko nismo
                     znali in si nismo upali verjeti, da je to, kar smo po tihem slišali in na
                     lastne oči na skrivnem brali (V Rogu ležimo pobiti), sploh res. Kako bi
                     verjeli, da si je narod, ki tisoč let ni delal <pb n="020"/> drugega, kot hodil
                     v cerkev in poslušal evangelijske nauke ljubezni do bližnjega in še tik pred
                     vojno na kongresu množično vzklikal zvestobo Kristusu Kralju, nakopal tako
                     krvavo krivdo? Zdelo se je nemogoče. Mar je bilo krščanstvo samo šminka, samo
                     puder za gladko kožo, da se je spodaj neovirano sprehajalo zverinsko
                     kajnovstvo, morilski spremljevalec človeštva že izza stvarjenja sveta in nikoli
                     učinkovito obrzdano?</p>
                  <p>Krvnikom se je zdelo potrebno, da v imenu neke spodobnosti (le katere?) iz
                     taktičnih ozirov (a le zakaj, ko je bila zmaga izbojevana!) držijo pokrov nad
                     svojimi zlimi dejanji in se svetu kažejo nedolžni in pravičniški. In ta
                     kuliserija jim je lep čas na moč uspevala. Nazadnje pokrov ni več zdržal –
                     nazadnje vsak trči ob neko tehtnico za dobro in hudo, za sram in poštenje –
                     celo v samem gnezdu, kjer se je skotilo zlo, je tehtnica že zelo zgodaj
                     občutljivo zanihala. 17. septembra 1950 si je Kocbek v dnevnik zabeležil besede
                     Vlada Kozaka, takrat člana CK KPS, ki jih je svojim kompanjonom vrgel v obraz:
                     »Kidričevo povelje, da se pobije 12.000 belogardistov, se bo še sto let težko
                     poznalo v naši zgodovini in nad njim osebno hudo maščevalo … « Vendar te besede
                     takrat niso prodrle v javnost. Ko bi bile prodrle, bi jim bil sumničavi mali
                     človek čisto drugače prisluhnil kot besedam ponižane, zdesetkane, razpršene
                     opozicije. Ostaja pa odprt prostor za prihodnje rodove, da se vprašajo: »Kako
                     je (bilo) mogoče?« in si razločneje kot naša generacija, ki je odraščala v
                     gluhi lozi pridušene zaprtosti povojnih let, brez oklevanja odgovori: »Bilo je
                     mogoče! Žal!« In postavi pred Kidričev spomenik obelisk z vklesanimi
                     verodostojnimi besedami komunista Kozaka, da bo ta, ki tod mimo gre, sčasoma
                     dojel, da nihče, prav nihče v slovenski zgodovini ni pahnil naroda v večjo
                     bolečino, in to v povojnem nadaljevanju revolucije, ki jo danes cinično tajijo
                     celo eminentna zgodovinarska imena. Da stoji pred parlamentom spomenik »večno
                     zelenemu drevesu revolucije« (kot so ob postavitvi izjavljali vodilni
                     tovariši), da z njegovega podstavka prav v današnji dan še vedno gledajo besede
                     »SPOMENIK REVOLUCIJE LJUBLJANA 1975« in da zraven stoječi kvader oznanja: »V
                     Ustavo smo zapisali, da so delavci, kmetje in delovna inteligenca … s
                     Komunistično partijo na čelu s svojim bojem v narodnoosvobodilni vojni in
                     socialistični revoluciji zrušili stari družbeni red … «, da se vse to razkazuje
                     sredi Ljubljane vsakomur, ki hoče brati – in ta napis so zahtevali takratni
                     komunistični naročniki spomenika – to eminentnih imen ne moti. Pometli so tudi
                     s svojim učiteljem Metodom Mikužem, ki je v zgodovinski učbenik eksplicite
                     napisal, da je vzporedno z NOB potekala proletarska revolucija. »Kako je
                     mogoče?« bi lahko naslovili tudi tovrstno današnje zgodovinarsko sprenevedanje
                     in zraven vprašali, če je to dosežek tistega spreminjanja slovenskega narodnega
                     značaja, ki ga je v programske točke Osvobodilne fronte vtihotapil Kocbek.
                     (Mislim, da se mu je Kidrič, »realpolitik«, za hrbtom sladko smehljal. In mu
                     trosil cukrčke v obliki epohalne (!) naloge, da »pripelje slovenske katoliške
                     množice na napredne pozicije«.)</p>
                  <p>Letnica na spomeniku revolucije je približno iz časa, ko je Kocbek v tržaškem
                     Zalivu razkril kočevske poboje in so Kocbekov intervju ponatisnili v Ljubljani
                     Naši razgledi. Takrat so nam dokončno odpadle luske z oči. Torej je vse res! Na
                     takem morju krvi je bila torej sezidana naša revolucija, ki je obetala raj na
                     zemlji???</p>
                  <p>Tisto razkritje kočevskih pobojev je prej ko slej najboljša Kocbekova poteza.
                     Žal veliko prepozna. Pred tem je vse preveč pomakal roko v skledo komunizma.
                     Močno se bojim, da bo z njegovim pajdašenjem podobno kot z grehi zoper Svetega
                     Duha: ti ne bodo odpuščeni, ker po svoji naravi ne morejo biti. Tako zgodovina
                     ne bo zlahka odpustila »blažene krivde« sanjaškemu naivnežu, ki je najprej kot
                     vizionarski (?) »špicenkristjan« (?) pomagal graditi mostove revolucije in
                     oblikovati novega človeka trdega značaja in nam kot
                     pesniško-politično-krščanski konglomerat uspešno kalil pogled, potem pa, ko so
                     stvari tekle po naravni revolucionarni logiki, kot Javoršek, sicer njegov
                     zapriseženi »zoprnik« (po Trubarjevo), četudi ne ravno z njegovimi besedami,
                     vil roke in zdihoval: »Kako je mogoče?!« </p>

               </div>
               <div type="div3">
                  <pb n="021"/>
                  <head>Leto spominov</head>
                  <docAuthor>Marko Kremžar</docAuthor>
                  <p><name>Argentina</name></p>
                  <figure>
                     <graphic url="slike_z_57/z_57_11.png"/>
                     <head>
                        <name type="author"/></head>
                  </figure>
                  <p>Če je res, da se pričenja zgodovina tam, kjer izgine zadnja osebna izkušnja, je
                     obdobje druge svetovne vojne in revolucije na Slovenskem nekje na njenem
                     zunanjem robu. Večina sodobnikov ima neko sliko o tem, kar se je tedaj
                     dogajalo, iz pripovedi ali iz knjig, število ljudi, ki so te dogodke
                     doživljali, pa je še dovolj veliko, da zaznamuje sedanji čas močneje, kot je to
                     navadno po preteku šestdesetih let. Za to sta verjetno dva razloga. Prvi je, da
                     je bil ta čas izreden in strašen ter da bodo njegove posledice v življenju
                     posameznikov, družin in narodov segale daleč v prihodnost; drugi pa, da je bil
                     v delu Evrope, kateremu smo pripadali, spomin na to dobo skoraj pol stoletja
                     zamrznjen. Zato je leto Gospodovo tisoč devetsto petinštirideset hkrati daleč
                     in blizu, prav tako pa tudi dogodki, ki so mu vtisnili svoj pečat. </p>
                  <p>Kaj se je takrat v resnici godilo? Po več kot treh generacijah, ki so se
                     zvrstile od konca druge svetovne vojne, prodira šele zadnja leta v zavest
                     sodobnikov, da je glede tega obdobja med nami še veliko nejasnosti. Slovenija
                     je bila takrat skupaj z ostalo Jugoslavijo potisnjena na rob povojne Evrope, ki
                     je imela dovolj drugih skrbi, da je ni zanimalo, kaj se dogaja v vedno nemirni
                     balkanski državi. Konec vojnih strahot in zmaga nad nacističnim terorjem, ki je
                     takrat petnajst let strahoval pol sveta in povzročil najbolj krvavo vojno v
                     zgodovini, sta bila zadosti mogočna razloga, da je velik del človeštva prevzel
                     tedaj, vsaj za kratek čas, občutek varnosti, veselja in praznovanja. Če je kdo
                     opozarjal na nasilja in strahote, ki so se dogajale za to ali ono mejo, ga svet
                     ni maral poslušati. Dovolj je bilo hudega v neposredni preteklosti, da bi si
                     ljudje hoteli beliti glavo z novimi skrbmi. Če je zunaj vladala brezbrižnost,
                     pa je znotraj jugoslovanske države totalitarni koministični režim, ki je leta
                     po vojni in krvavi revoluciji utrjeval svoj politični monopol, poskrbel, da so
                     ljudje o partijskih zločinih in o političnem terorju molčali. Tako je potekal
                     neposredno po vojni prav na naših tleh eden največjih množičnih pobojev
                     stoletja, ob katerem si je tuji in domači svet mašil oči in ušesa. Zato so bili
                     nekateri dogodki dolga desetletja ohranjani, vsaj v domovini, le na področju
                     osebnega spomina. V emigraciji se je kljub težavam, ki jih predstavlja
                     oddaljenost, pričel že v času jugoslovanskega enoumja strokovni pristop k
                     zgodovinski analizi komunistične revolucije in njenih neposrednih posledic na
                     Slovenskem, kar pa ni imelo posebnega odmeva med rojaki doma. Niti padec
                     komunizma v tem oziru ni prinesel takoj kakih korenitih sprememb. Po prvem
                     desetletju demokratične samostojnosti pa se vendarle tudi na tem področju
                     jasni. </p>
                  <p>Nad večino našega naroda je vladala od konca druge svetovne vojne pa do zloma
                     komunističnega političnega sistema v Evropi, z vso prisilo totalitarne države,
                     zgodovinska laž. Z isto doslednostjo, kot so partijci pred ljudstvom skrivali
                     postopni razkroj državnega sistema, so prikrivali tudi njegov krvavi izvor.
                     Skušali so prikriti pričetke revolucije in prikazovati svoje medvojno nasilje
                     nad rojaki kot izraz osvobodilnega boja. Potrebna jim je <pb n="022"/> bila
                     dogmatična laž o izdajalcih in o neomadeževani OF, katero so hoteli, posebno v
                     času propadanja sistema, ločiti od svojega revolucionarnega boja. Če je bil ta
                     del laži izrazit, pa je bil drugi prikrit. Množični povojni poboji domačih
                     nasprotnikov revolucije, ki so bili v veliki večini slovenski narodnjaki, verni
                     katoličani in demokrati, so bili zamolčani, utišani in sistematično prikrivani.
                     Tudi o množici beguncev, ki so se pred krutostjo partizanov umaknili v maju
                     leta 1945 čez mejo in se z leti spremenili v slovensko diasporo, ni bilo
                     dovoljeno govoriti. Prav tako je ostal prikrit množični poboj beguncev drugih
                     narodnosti, ki so jih partizani na umiku skozi Slovenijo zajeli in pomorili. Če
                     pomislimo, da je bilo na naših tleh v slabih dveh mesecih, med majem in julijem
                     1945. leta, pomorjenih blizu dvesto tisoč oseb, si lahko predstavljamo, kakšna
                     gora laži in prisile je bila potrebna, da je mogla potisniti tako prelivanje
                     krvi za cele tri generacije ljudstvu v podzavest. Ni mogoče, da za poboje, pri
                     katerih je moralo organizirano sodelovati veliko ljudi in vojaških enot, ne bi
                     nihče vedel. Na stotine morišč po vsej Sloveniji, mnogih prav blizu naselij, ni
                     bilo mogoče prikriti. Ljudje so vedeli, a so molčali celo v krogu svojih
                     družin, ker so se bali. Niso hoteli vedeti o množičnih zločinih, kar je bilo to
                     hkrati strašno in tudi nevarno. Varneje je bilo potisniti te dogodke iz spomina
                     ali pa celo sprejeti laž o likvidacijah izdajalcev.</p>
                  <p>Če primerjamo potek komunistične revolucije na Slovenskem s tem, kako se je ta
                     dogajala med drugo svetovno vojno na drugih območjih nekdanje Jugoslavije,
                     opazimo nekaj razlik. Morda je najvidnejša razlika v tem, da so imeli komunisti
                     drugod že izbranega ‘notranjega sovražnika’, ki so ga potrebovali za pričetek
                     revolucionarnega boja. To so bili v Srbiji kraljevi četniki, na Hrvaškem pa
                     ustaši in razne etnične skupine. Pri nas je bilo treba takega sovražnika šele
                     ustvariti. Zato so v Sloveniji komunisti pričeli revolucijo s terorizmom, ki je
                     resnično povzročil odpor. Na ta način je bil njihov prvi cilj dosežen.</p>
                  <p>Partijski terorizem je bil skrbno preračunan. Ni sekal v slepo. Izbiral je
                     žrtve med tistimi rojaki, ki zaradi zavezanosti moralnim vrednotam, verskim ali
                     narodnim, niso mogli biti naklonjeni marksistični revoluciji. Ker je bil npr.
                     inž. Fanouš Emmer zaveden Slovenec in organizator nacionalne ilegale proti
                     okupatorju, je postal ena prvih žrtev komunističnega terorizma v Ljubljani.
                     Umor Avgusta Praprotnika, slovenskega podjetnika, je zaznamoval drugo skupino
                     rojakov, proti kateri naj bi se bil revolucionarni boj; z njim pa se je pričela
                     tudi doba izsiljevanja podjetnikov. Z denarno podporo OF si je bilo mogoče
                     kupiti varnost. Velika večina umorov in mučenj, ki so se od jeseni 1941
                     dogajali v mestu in po deželi, pa je prizadela slovensko katoliško skupnost, ki
                     je bila številčno najmočnejša, pa tudi idejno najbolj odporna. Pod kroglami
                     komunističnih likvidatorjev so pričeli padati laiki in duhovniki, družinski
                     očetje in mladi fantje, pa tudi dekleta, žene in cele družine. To so bili umori
                     vernikov. Partija je dobro vedela, da je krščanstvo z marksizmom neskladno,
                     zato je sklenila sterorizirati katoliško občestvo do take mere, da se ji ne bo
                     upalo upreti, ali pa da se bo organiziralo in ji tako dalo povod za odprt boj.
                     To se je z ustanovitvijo vaških straž tudi zgodilo. </p>
                  <p>Seveda je bilo treba umore opravičiti pred javnim mnenjem. To so partijski
                     propagandisti opravili s krilatico, da morijo izdajalce. Vsak, kdor je poznal
                     koga od umorjenih osebno, je sicer vedel, da je to laž, a dobro organizirana
                     propaganda in strah sta naredila svoje. Bolje je bilo molčati. Da pa
                     likvidacije VOS-a v mestu in partizanov po deželi niso usmerjene proti
                     katoličanom nasploh, ampak le proti ‘kolaboracionistom’, naj bi dokazala
                     udeležba katoličanov v OF. Razumljivo, da je bil iz tega razloga Edvard Kocbek
                     s skupino krščanskih socialistov, ki so se pridružili tako imenovani
                     ‘Osvobodilni fronti’, za partijo silno dragocen. V marsikaterem vernem rojaku
                     je ustvaril dvom. Če je globoko verni in izobraženi pesnik mogel navdušeno
                     sodelovati z marksističnimi revolucionarji, ali niso imeli partizani morda le
                     nekaj prav, ko so črnili škofa Rožmana in druge, ki tega niso hoteli, in jim
                     očitali ‘zaostalo mračnjaštvo’, ‘kolaboracionizem’ in ‘izdajalstvo’? </p>
                  <p>Danes, iz časovne perspektive, je težko razumeti, kako je razgledani in osebno
                     verni pesnik lahko do take mere nasedel enemu od največjih sovražnikov
                     krščanstva, kar jih je poznala njegova doba. Ta nedoslednost enega najvidnejših
                     katoliških laikov tistega časa je nerazumljiva do take mere, da še vedno bega
                     del slovenske katoliške skupnosti in ji megli pogled na to ključno obdobje
                     slovenske zgodovine. Zato je primerno vedno znova poudarjati globino in
                     tragičnost zablode, ki je imela v tem velikem pesniku svoj najbolj vidni
                     izraz.</p>
                  <pb n="023"/>
                  <p>Gonilna sila revolucije na Slovenskem ni bil ‘razredni boj’. Razni Kardelji,
                     Kidriči, Beblerji, Kraigherji, Vidmarji in podobni niso bili predstavniki
                     kakega zatiranega družbenega ‘razreda’, ampak marksistične ideologije.
                     Komunistična partija je v teoriji in praksi širila na le v Sloveniji in
                     Jugoslaviji, temveč po vsem svetu sovraštvo in nasilje z namenom doseči popolno
                     oblast. Kako je mogel kristjan Kocbek uskladiti sodelovanje v takem projektu s
                     svojim krščanstvom? Gotovo je verjel v komunistično utopijo ter sanjal, da bo
                     zrasla pravična družba iz idej, ki so bile nasprotje krščanstva, in s pomočjo
                     metod, ki so bile neskladne s krščansko moralo. Oboževal je silo in
                     brezobzirnost revolucije ter z njo opravičeval umore civilistov, svojih bratov
                     v veri. Pomeni, da je bil kljub osebni veri nezaupen do Cerkve in njenega
                     nauka. Bil je predhodnik tega, kar so podobni kristjani kot on tri desetletja
                     kasneje po vsem zahodnem svetu oznanjali kot ‘teologijo osvoboditve’. Kot pri
                     njem, se je končno izkazalo tudi pri pripadnikih te ‘teologije’, da so bili le
                     naivno orodje, ki so se ga posluževali marksisti, ne le za širjenje svojega
                     vpliva, marveč za rušenje katoliške cerkve, v kateri so videli oviro za
                     obvladanje sveta. </p>
                  <p>Tako za Kocbeka kakor kasneje za pripadnike teologije osvoboditve je značilno,
                     da niso nikoli priznali, da so se motili, da niso nikdar javno obžalovali svoje
                     zablode. Tega niso storili niti, ko sta bila tako zmotnost marksizma kot
                     propadanje komunističnega sistema že očitna. Verjeli so v utopijo, zaradi
                     katere je partija po vsem svetu pomorila nad sto milijonov ljudi, potem pa niso
                     imeli poguma, da bi zapustili zgrešeno pot z isto glasnostjo, kot so jo
                     pričeli. Ko so videli, da so se zmotili, da so zavajali s svojimi besedami in
                     dejanji na tisoče vernikov, da so s svojo govorjeno in pisano besedo vzeli
                     mnogim dobro ime, storjenih krivic in zmot niso skušali popraviti. Izginili so
                     v zasebnost in upali, da bo čas prinesel pozabo, njim pa vrnil del nekdanjega
                     ugleda. V mnogih primerih se je to res zgodilo. Kljub temu je danes lahko
                     vsakomur razvidno, da so ti kristjani preveč zaupali sebi in premalo poznali
                     tako krščanski nauk kot ideje svojih revolucionarnih vzornikov. Če smemo reči,
                     da se za revolucijami rada skrivata nevoščljivost in pohlep, bi v tem primeru
                     lahko dodali, da je sodelovala tudi precejšna mera intelektualnega napuha. </p>
                  <p>Večina kristjanov, ki so spremljali Kocbeka v OF, je kmalu spoznala, da
                     krščanske vesti ni mogoče uskladiti z marksističo prakso. Odvrgli so vero in se
                     pridružili ateistični partiji. Sprejeli so sovraštvo in zavrgli dobroto,
                     moralne vrednote so zamenjali za neposredno, materialno korist. V svojem
                     življenju so uskladili teorijo s prakso. Kocbek pa je vztrajal tako v veri
                     kakor v sodelovanju z najkrutejšim totalitarizmom dvajsetega stoletja, ki je
                     bil veri izrecno sovražen. To njegovo vztrajanje, ki je seglo daleč v povojno
                     dobo, je težko opravičiti tako iz moralnega kot iz intelektualnega vidika. Ali
                     ni razumel ne teorije ne prakse in ne dobe, v kateri je živel, ali pa se je bal
                     zase do take mere, da se je na tak način opravičil pred svojo vestjo? Na to
                     vprašanje naš pesnik ne more odgovoriti, tisti slovenski katoličani, ki vidijo
                     v njem še vedno nekak vzor, pa bi storili prav, če bi si ga zastavili namesto
                     njega, kajti prav Kocbekovo sodelovanje s partijo pri gradnji državnega
                     terorizma je ena od najbolj izrazitih značilnosti komunistične revolucije na
                     Slovenskem.</p>
                  <p>Zgodovinska laž ne izgine s časom, sama od sebe. Edino zdravilo proti njej je
                     resnica. Od tod potreba po spominjanju pri tistih, ki so dobo doživljali ali
                     zgodbo o njej črpajo iz družinske tradicije. Seveda ni resnica v času nikdar
                     popolna in med ljudmi nikdar povsem dognana. Zbirati jo je treba po drobcih in
                     z njimi sestavljati mozaik zgodovine. Moramo jo iskati, hkrati pa se iznebiti
                     vsaj najhujših laži, ki jih je pustilo med nami obdobje partijskega
                     totalitarizma, da bomo mogli kolikor toliko uravnovešeno gledati v prihodnost. </p>
                  <p>Ne preostaja časa, da izkopljemo delce resnice iz spominov in iz brezen, kamor
                     so bili zakopani. Enaindvajsto stoletje nas čaka z novimi izzivi; prav je, da
                     spravimo v red stare, dokler nam jih zgodovina za dolgo dobo ponovno ne
                     zamrzne.</p>

               </div>
               <div type="div3">
                  <pb n="024"/>
                  <head>Meditacija ob politični obletnici </head>
                  <docAuthor>Andrijan Lah</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_12.png"/>
                     <head>
                        <name type="author"/></head>
                  </figure>
                  <p>Generacija, ki se še kolikor toliko spominja 2. svetovne vojne in njenega
                     konca, torej leta 1945, je zdaj stara že okoli 70 let, in to je kar pravi čas
                     za pisanje spominov. Marsikdo je spomine na tisto vojno in na čas okoli nje že
                     popisal, a mozaična podoba obravnavanega časa še zlepa ne bo izdelana. Dragocen
                     kamenček v žarišču časa pa je gotovo pretresljiva knjiga Angele Vode Skriti
                     spomin, ki je izšla pred nedavnim in ki sugestivno prikaže kruto resničnost
                     komunističnega totalitarizma. </p>
                  <p>Sam sem bil leta 1945 osnovnošolec 4. razreda in se dogajanj tistega časa
                     spominjam bolj obrisno. Pred očmi pa imam še vedno, kako sem doživel prihod
                     partizanske oziroma jugoslovanske vojske v Ljubljano. Stojim z materjo tam
                     nekje na Dolenjski cesti, prodajam zijala, v roki pa držim majhno ameriško
                     zastavico (spominček strica iz Amerike). Zdela se mi je živopisno imenitna,
                     obenem pa je predstavljala veliko zavezniško državo. A moj prizor z zastavico
                     ni trajal dolgo. Kaj kmalu se ustavi ob meni neki jugoslovanski oficir in mi v
                     državnem (zame seveda tujem) jeziku na kratko razloži mojo politično
                     neobveščenost. Takole približno je rekel, prevedeno v slovenščino: »Kaj pa
                     mahaš s to zastavico, saj to je zastavica kapitalistov in imperialistov! Zakaj
                     pa ne mahaš s sovjetsko zastavico?« In deček je spoznal, da se je hudo zmotil
                     pri svojem – bolj ali manj igrivem – ravnanju.</p>
                  <p>Biti mlad in neumen, je pomenilo v letih od 1945 gotovo veliko prednost. Zaradi
                     gornjega dejstva smo vseeno laže prenašali nenehno prisiljevanje take in
                     drugačne vrste kot pa pametni in odrasli ljudje. Ves čas so se dogajale nekake
                     množične gonje, bodisi v šoli bodisi na domačem »terenu«. Iz gimnazije seveda
                     pomnim znamenito letnico 1948 – resolucijo informbiroja. Spominjam se, kako so
                     se takrat pred našo šolo – klasično gimnazijo – razburjeno prepirali člani prej
                     enotnega mladinskega komiteja, zdaj pa razdeljeni na titoiste in na staliniste.
                     No, prizor se za staliniste ni končal prijetno. Mnogo pozneje sem izvedel, da
                     je skupina, ki ni takoj dojela, katera je zdaj edina prava pot v socializem,
                     doživela in preživela Goli otok. Državnemu skreganju s Sovjetijo je v gimnaziji
                     sledila zamenjava tujega jezika. Do 5. razreda – torej do leta 1950 – smo imeli
                     ruščino, od 6. gimnazije pa angleščino: Vsaj pri jeziku smo zamenjali vzhod z
                     zahodom! Za nas, mulce, ki smo radi hodili v kino, pa se je spremenilo na bolje
                     še nekaj pomembnejšega. Namesto bednih in bedastih ideološko pustih sovjetskih
                     filmov (npr. Sekretar rajkoma ipd.) so se pojavili zabavni barvni ameriški
                     filmi (npr. Ples na vodi!). Po za danes domala nepojmljivi strašni gneči in po
                     večurnem čakanju v kinu Union smo si z nekaj sošolci priborili – skoraj v
                     življenjski nevarnosti – vstopnice za premiero tega filma. Z današnjega vidika
                     je bila to kar plebiscitna odločitev za »gnili« zahod. </p>
                  <p>Preživeli smo gimnazijo in se leta 1953 vpisali na univerzo. Tisto leto je umrl
                     Stalin in zdelo se je, da je to kar prelomni dogodek. Do neke mere je tudi bil.
                     Na slavistiki in komparatavistiki je bila kar prijetna druščina in političnega
                     priganjaštva je bilo manj kot v srednji šoli. Od drobnih dogodkov s fakultete
                     se mi zdi zdaj pomembno srečanje z Jožetom Pučnikom. Bil je moj kolega na
                     komparativistiki (oba sva imela ta predmet kot B skupino). Seveda takrat nisem
                     o njem vedel drugega kot to, da se je energično prepiral s profesorjem
                     Ocvirkom, ko je branil svojo seminarsko nalogo. Za nas, ki smo gledali našega
                     profesorja <pb n="025"/> občudujoče ponižno, je bilo to kar nekaj izjemnega.
                     Vemo, da je Jože pozneje s svojim pisanjem kritiziral komunistični režim in to
                     plačal z večletno ječo. Ukrep proti Pučniku je bil eksemplaričen in je nadvse
                     jasno opominjal vse možne nadaljnje politične oporečnike. Tako so nas naučili
                     biti tiho in pri pogovorih razmišljati, kdo v družbi je ovaduh. </p>
                  <p>To so bili časi, ko je človek menda dobil za izjavo, da je Galeb najdražja
                     ptica, eno leto ali dve leti zapora. Po končani fakulteti so me z nekaterimi
                     drugimi kolegi usmerili v Bilečo na odsluženje vojaškega roka. Strašno! Že tako
                     nisem prenašal vojaškega spreminjanja ljudi v čredne živali, povrh pa smo bili
                     pripadniki malih narodov v državi deležni potencirane srbizacije. Tako smo
                     doživljali izrazito jezikovno neenakopravnost. Če smo se pogovarjali s kolegi
                     po naše, nas je hitro razgnal kak vodnik, češ da »se grupišemo«. Nemoteno pa so
                     se grupirali pripadniki pravega državnega naroda – Srbi. No, mislim, da ta
                     protinarodna gonja ni prispevala k uresničevanju propagandnega gesla o bratstvu
                     in enotnosti (kar je v bistvu pomenilo: vodstvo velikega brata in enotnost
                     jezika in mišljenja). </p>
                  <p>A vrnimo se k jubilejni letnici 1945. Ali se je tako imenovani
                     narodnoosvobodilni boj končal z narodno osvoboditvijo? Kaj še, saj komunisti
                     niso marali ne narodov in ne svobode, slednje še posebej ne. Brezmejno svobodo
                     so si lahko privoščili samo višji pripadniki komunistične oligarhije z
                     diktatorjem na čelu. Lažni komunistični internacionalizem pa je bil vedno le
                     krinka za hegemonizem velikih narodov, npr. v SZ Rusov, v SFRJ pa Srbov. Geslo
                     »narodnoosvobodilni boj« je bilo torej le prevara, namenjena nekomunističnim
                     pripadnikom partizanstva, saj le-ti pač ne bi šli v hoste za komunistične
                     oblastniške cilje. Komunistični režim, vzdrževan s terorjem in ocvetličen s
                     propagando, je temeljil na čistem staroveškem kastnem sistemu, ki ga je lepo
                     predstavil Orwell v romanu 1984: 1. veliki brat (diktator), 2. ožja stranka
                     (višja komunistična oligarhija), 3. širša stranka (navadni partijci) in 4. raja
                     (podložno ljudstvo). Položaj komunističnih diktatorjev je najlaže primerljiv z
                     božanskim statusom egiptovskih faraonov in rimskih cesarjev. Pa končajmo kratko
                     in jedrnato. Ljubo Sirc, ena znanih žrtev komunističnega režima, je povedal
                     takole: »Komunizem je (na kratko) pobijanje, laganje in odprava zasebne
                     lastnine.« </p>

               </div>
               <div type="div3">
                  <head>Razdvojeni Slovenci</head>
                  <docAuthor>Marijan Tršar</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_13.png"/>
                     <head>
                        <name type="author"/></head>
                  </figure>
                  <p>Zadnja svetovna vojna z okupacijo in bratomorno državljansko vojno, ki jo je
                     sprožila rdeča revolucija, je naš narod nedvomno najbolj usodno razdelila v
                     vsej njegovi tisočletni zgodovini. S povojnimi izvensodnimi poboji desettisočev
                     nasprotnikov je zmagovita rdeča oblast dokončno razpolovila Slovence: na svoje
                     »rdeče« kot »narodne junake, osvoboditelje«, pa na poražene »bele, obsojanja
                     vredne narodne izdajalce«. Nisem filozof, tudi ne psiholog ali družboslovec, da
                     bi si drznil v relevantnem diskurzu analizirati posledice in izrekati presoje o
                     nasledkih takšne delitve na neenakopravni narodovi »polovici«, od katerih prva
                     s polno žlico ves čas zajema blagodati priborjenih privilegijev in slasti
                     oblasti, a druga ponižana bolj ali manj životari potisnjena na rob, v družbi
                     torej kot drugo, če ne tretjerazredna. Lahko pa iz svojih <pb n="026"/>
                     doživetij in opazovanj nanizam nekaj spoznanj, saj sem kot slikar skozi
                     življenje hodil z odprtimi očmi.</p>
                  <p>Ta zdaj že več kot polstoletna delitev in sledeči ji popolnoma različni
                     družbeno vodstveni položaj enih pa podrejenost drugih je zagotovo močno
                     vplivala na oblikovanje duhovnega značaja, življenjskih možnosti ter obnašanja
                     tako priviligirane kot ponižane strani.Tudi če ne upoštevamo povojnega
                     oblastniškega razpolaganja tako rekoč z življenem in smrtjo svojih
                     »podložnikov«, je bilo sledeče »bolj milo« odločanje o njihovi usodi za vse
                     prizadete hudo boleče. Zapostavljeni ali kdaj kar onemogočeni so bili pri vseh
                     »dobrinah tega sveta«, od dobrih služb, primernih delovnih mest, šolanja,
                     štipendij, nagrad, vodilnih položajev, pa javnega uveljavljanja,
                     razstavljanja,objavljanja po medijih, publicitete in še mnogokaj. Rdeča vodilna
                     kasta je postajala čedalje bolj zagledana vase, samozadostna, ohola,
                     mišljenjsko in sorodstveno čedalje bolj povezana »elita«, v resnici pa podobna
                     mafiji, saj je bila za ohranjanje svojega priviligiranega položaja pripravljena
                     tudi na najhujše nečednosti. In prav ta strah, da jih ne izgubi, jo drži še
                     danes v zagrizeni enotnosti pa hkrati pokornosti – prej edino zveličavni
                     partiji, sedaj strankarskim veljakom, ki ji še naprej zagotavljajo vse
                     »tekovine NOB«.</p>
                  <p>Druga značajska poteza teh priviligirancev je skrbno zatajevan, a naravnost
                     paranoičen strah, da bi se odkrila celovita resnica našega med in povojnega
                     časa in s tem tudi potrdila dvolična narava t. i. »narodnoosvobodilnega boja«.
                     Naj še tako zagrizeno zanikavajo, pa je danes že večini jasno, da so komunisti
                     šli v ta boj zavoljo revolucije in ne zavoljo osvoboditve naroda, to so
                     dobesedno že pred vojno izjavljali njihovi voditelji. Res je, da so se borili
                     proti okupatorju, a so se morali, če so hoteli doseči »svojo rdečo svobodo«,
                     saj programirane »sovjetske Slovenije« ne bi mogli uresničiti pod fašistično
                     ali nacistično okupacijo. Zato pa so si že na začetku uzurpirali ta
                     »narodnoosvobodilni boj« in oktroirali zakon, da kdor ni z njimi, je izdajalec,
                     pa čeprav se zunaj OF bori proti okupatorju. Da pa bi svoje ideološke
                     nasprotnike diskvalificirali, jih je bilo treba umazali z »izdajstvom« – odtod
                     vsi ti njihovi gnusni zločinski poboji celih družin nasprotnikov kot
                     »izdajalcev«. In to ko še ni bilo niti enega vaškega stražarja, kaj šele
                     domobranca. Zgrožene ljudi so hoteli prisilili, da bi začeli braniti svoje
                     družine, pa čeravno so zato morali po orožje k okupatorju. Danes, ko je jasno
                     že vsakomur, ki mu gre za resnico, da ne bi bilo ne vaških straž ne
                     domobrancev, če ne bi oni goloroke ljudi v to prisilili z zločinskimi
                     »likvidacijami« (celo s poboji nedvomno nedožnih otrok!), pa rdeča kontinuiteta
                     kar naprej vztrajno ponavlja laž o tej agitpropovski baje »prostovoljni
                     kolaboraciji«.</p>
                  <p>In to tudi danes, več kot petnajst let po neslavnem propadu proslulega
                     komunizma, ki je doživel svetovno obsodbo kot eden od zločinskih
                     totalitarizmov, nič manj strašen od fašizma ali nacizma. Toda spet se je
                     izkazalo, kakšni spretni kameleoni so komunisti. Sedaj se proglašajo za
                     socialdemokrate, katere so, še ni dolgo tega, na vse načine preganjali. Nič jih
                     ni sram, da so postali bogataši in zagovorniki kapitala, ki so ga ves čas kot
                     »avantgarda proletariata« postavljali na prvo mesto svoje borbe proti »gnilemu
                     kapitalizmu Zapada«. Od njihovega utopističnega programa pa je ostalo edino
                     smrtno sovraštvo do vere, ki je zanje slej ko prej »opij za ljudstvo«. </p>
                  <p>Podobno hipokrizijo si privoščijo tudi pri svojih »obžalovanjih nekaterih
                     napak«, kot olepševalno imenujejo medvojne in še posebno povojne partizanske
                     poboje. Same lepe besede, a brez vsakega dejanskega učinka, saj so bile že v
                     Rogu izrečene s »figo v žepu«. Še sedaj namreč ob vsakem poskusu, kako vrniti
                     tem nedolžnim žrtvam človeško dostojanstvo in čast, to na vse kriplje
                     preprečujejo, do nedavnega tudi nadvse uspešno s svojo večino v parlamentu. A
                     kaj šele, da bi bili pripravljeni odkriti prave, njim dobro znane krivce teh
                     zločinov ter jih postaviti pred sodišča.</p>
                  <p>Podobno neiskreno se brani tudi široka srenja njihovih somišljenikov in
                     »sopotnikov«. Da »o tem« res niso nič vedeli, da so izvedeli šele nedavno,
                     pravijo. Le kako bi jim verjeli, ko pa je Slovenija tako majhna in so bili
                     poboji tako genocidni, da skoraj ni Slovenca, ki ne bi imel med temi žrtvami
                     sorodnika, prijatelja ali znanca. Zato so zagotovo vsaj slišali, da je
                     »skrivnostno izginil«, a brskati naprej iz zagrizenosti ali komodnosti niso
                     hoteli ali pa se bali, ker jim je to »nekdo« prikrito odsvetoval, češ da bo
                     zanje najbolje, če čimmanj sprašujejo. Tako ali drugače, tudi s takšno
                     »ne-prostovoljno nevednostjo« prevzemajo svoj del moralne krivde prikrivanja
                     zločina in zločincev, še posebej, saj tudi sedaj, ko »vse to« <pb n="027"/>
                     vedo, nič ne ukrenejo. Z lažjo, ki je temeljna lastnost komunizma, bodo kosmate
                     vesti živele naprej.</p>
                  <p>Strah pa je odločujoče posegal tudi v življenje »premagancev«. Iz lastne
                     izkušnje vem, kako sem na Teharjah trepetal, kdaj pride vrsta name, da me
                     odpeljejo v pogubo; kako sem se bal še dolga leta potem, da me bodo zbudili iz
                     spanja in za vedno odpeljali; pri srcu me je vselej stisnilo, kadar sem se
                     spomnil, da sem v družbi neprevidnež izrekel nekaj »sočnih« o naši oblasti; ali
                     da sem se družil s človekom, »sumljivim, nevarnim našemu režimu«. A ko je s
                     časom le mineval strah pred fizičnim izginotjem, je naprej ostajala
                     nelagodnost, kurja polt po telesu ob preblisku, da si, denimo, branil
                     »reakcionarno misel« v družbi premalo poznanega znanca, ki kdo ve ali ni
                     špicelj. Vsa družba je bila prepredena z vohuni, bal si se vsakega, od
                     najbližjih do prijateljev in znancev.</p>
                  <p>Jezik za zobmi pa si držal tudi pozneje, ko si se nehal bati, da te zapro;
                     poslej si se bal, da ne bi storil škode sebi in družini, se pravi, molčal si
                     zavoljo svoje službe, da ne bi škodil otroku v šoli, pri študiju, ali pozneje
                     pri iskanju zaposlitve. Vzroki za takšno bojazljivo zadržanost so bili
                     najrazličnejši, vsi pa so imeli upravičen ali namišljen altruistični izgovor,
                     da ne smeš delati slabo lastni družini. Redki so bili medem nami takšni junaki,
                     ki so tvegali vse in se drznili v odkrit upor proti oblasti in njenim
                     direktivam. Vsak od nas je namreč vsak dan znova izkušal, kako občutljiva je
                     rdeča oblast, da kaznuje že malenkostne »verbalne delikte«.</p>
                  <p>Večina je zato ostajala previdna in »pametna« – držala je jezik za zobmi. Z
                     njihovimi smo v družbi peli partizanske pesmi, se gulili na fakulteti
                     predpisani marksizem in leninizem, bili vsi vpisani v obvezno Socialistično
                     zvezo, vstajali v službi ob petju internacionale – vkratkem, počeli vse, kar
                     smo morali, če smo se hoteli obdržati nad vodo. In tak »modus vivendi« nam je
                     pomagal reševati če že ne višji življenjski standard, pa zagotovo vsaj zasilno
                     preživetje v teh krutih, »svinčenih časih«. Svojo vest smo mirili z zavestjo,
                     da tega ne delamo za stremuško kariero, da bi se prikupili oblasti, marveč
                     edino da s tako »nujno kolaboracijo« preživimo mi in naše družine. </p>
                  <p>Počasi, zares počasi smo se »manjvredni« v tem rdečem režimu znebljali vseh
                     opisanih stopenj strahu pred nasiljem, še najtežje pa tiste prve generacije, ki
                     s(m)o na lastni koži doživljale uvodna krvava grozodejstva revolucije. Šele
                     pred dvema letoma se mi je znanec upal zašepetati: »Veš, tudi jaz sem bil na
                     Teharjah, ampak – psst – tega nikomur povedati!« Strah je tudi mnoge naše ljudi
                     odvračal še nedavno od demokratičnih volitev in moralo je preteči dvanajst let,
                     da so si končno drznili volivci povedati oholim rdečim oblastnikom, da jih ne
                     bodo več trpeli. Pomeni ta preobrat, da so se dokončno znebili strahu in
                     dozoreli v odgovorne, na svoje prepričanje ponosne volivce? So spoznali, da so
                     bili ves čas grdo manipulirani in da je zadnji čas, da se temu uprejo, da ne bo
                     prepozno? </p>
                  <p>Prepričan sem, da nas je ta bridka polstoletna »svinčena« izkušnja končno le
                     ozavestila in izučila.</p>
               </div>
            </div>
         </div>
         <div type="div1">
            <head>Vetrinjsko polje</head>
            <div type="div2">
               <head>Tragika in travma</head>
               <docAuthor>Peter G. Tropper</docAuthor>
               <div type="div3" subtype="intro">
                  <pb n="028"/>
                  <p>
                     <emph>Tako se je glasil naslov predavanja celovškega škofijskega arhivarja dr.
                        Petra Tropperja, ki ga je imel 17. marca 2004 v prostorih nekdanjega
                        vetrinjskega samostana na avstrijskem Koroškem. Ob postavitvi spominske
                        plošče dr. Valentinu Meršolu junija istega leta naj bi prireditev seznanila
                        vetrinjsko farno občestvo in sploh celovške katoliške izobražence z dogodki,
                        ki so se maja leta 1945 odigrali na vetrinjskem polju. Predavanje je
                        prevedla dr. Katarina Bogataj Gradišnik.</emph>
                  </p>
               </div>
               <div type="div3">
                  <p>Spoštovane gospe in gospodje! </p>
                  <p>Moja pripoved o taborišču v Vetrinju l. 1945 sledi prikazu kolegice Tamare
                     Griesser - Pečar, ki je lansko jesen pri založbi Böhlau pod naslovom Razdvojeni
                     narod. Slovenija 1941–1946 objavila študijo o okupaciji, kolaboraciji,
                     državljanski vojni in revoluciji ter v njej popisala tudi dogajanje v
                     vetrinjskem taborišču in okrog njega. Kot dopolnilo k temu je bilo uporabljeno
                     tudi gradivo iz medmrežnih raziskav, gradivo ameriškega zdravnika dr. Valentina
                     Meršola iz Clevelanda v Ohiu o njegovem očetu in končno publikacije in
                     fotografije, ki jih je lahko dala na voljo gospa mag. Marija Vrečar. Vsem
                     navedenim osebnostim dolgujem zahvalo za njihovo pomoč in podporo. Le mimogrede
                     naj omenim, da je v koroških arhivih komaj kaj gradiva o vetrinjskem taborišču;
                     edinole arhiv Krške škofije hrani v šestih kartonih hektografirane slovenske
                     časopise iz taborišč v Vetrinju, Špitalu ob Dravi in Lienzu. Zdaj pa k temi: </p>
                  <p>Eno najtemnejših poglavij slovenske zgodovine v letu 1945 je nedvomno usoda
                     slovenskih domobranskih vojakov, ki so bili, kolikor se jih je moglo rešiti v
                     območje britanske cone, izročeni komunistični Jugoslaviji. Vsekakor je dejstvo
                     – in tega dandanes ni več mogoče prepričljivo spodbijati – da so Britanci leta
                     1945 predali Rdeči armadi 40.000 kozakov in da so 30.000 mož, ki so se bojevali
                     zoper Tita, med njimi tudi kakih 10.000 do 12.000 domobrancev, torej članov
                     slovenske deželne obrambe, predali jugoslovanskim komunistom in jih tako
                     izročili strašni usodi. </p>
                  <p>Ravnanje Angležev pa je samo ena stran te tragedije. Druga kaže ravnanje
                     komunističnih oblastnikov v Jugoslaviji, ki so izročene Hrvate in Slovence brez
                     sodbe poslali v smrt. Tudi na tej strani se zgodovinar srečuje z nevzdržnimi
                     poskusi ponarejanja in prikrivanja hudodelstev. Številni dokumenti, ki bi lahko
                     osvetlili to temo, so medtem izginili brez sledu. </p>
                  <p>Izginili so seznami, ki so bili po izjavah prič sestavljeni v maju in juniju l.
                     1945 in ki naj bi bili po nekaterih verodostojnih izjavah obstajali še sredi
                     osemdesetih let. Še danes najdemo v krogih političnega vodstva Slovenije prav
                     malo pripravljenosti, da bi dali te dogodke objektivno raziskati, da bi odprli
                     grobove, ugotovili natančno število mrtvih in izdali mrliške liste. Vendar pa
                     se je v zadnjem času le nekaj premaknilo: v Slovenski Bistrici so izkopali 431
                     trupel. </p>
                  <p>Britanska brigada, kateri je pripadal stotnik Nigel Nicolson, ki je strahovite
                     dogodke ob izročanju dokumentiral in obsojal in na katerega se opiramo kot na
                     zanesljiv vir, je bila del 5. korpusa britanske 8. armade, ki je l. 1945
                     zasedla Koroško. Dobila je ukaz, naj kozake in južnoslovanske čete, ki so pod
                     britansko streho, pošlje v domači državi ZSSR in Jugoslavijo. Nicolson je
                     ohranil svoje zapise o tedanjem dogajanju in je na njihovi podlagi pozneje
                     obnovil spomine. </p>
                  <p>Nicolson v svojih spominih poroča, da so se Britanci od prvega dne, ko so
                     stopili na Koroško – bilo je to 8. maja – srečevali z dejstvom, da Tito zahteva
                     južni del Koroške kakor tudi Julijsko Benečijo in Trst. Majhna skupina
                     partizanov je prišla do Celovca le nekaj ur pred Britanci. Pri priči je
                     poskrbela za to, da je bil na vseh javnih poslopjih v mestu kakor tudi po
                     hišnih zidovih še nekaterih drugih naselij nabit razglas, s katerim je
                     jugoslovanska armada naznanjala, da je prišla na Koroško, da bi to deželo za
                     vselej očistila nacistov in tako avstrijskemu kakor tudi slovenskemu
                     prebivalstvu podarila pravo ljudsko demokracijo s svobodo in napredkom – pod
                     streho nove, zmagovite, velike Jugoslavije. Ko so vkorakali Britanci, so ta
                     razglas takoj odstranili in s svoje strani naznanili, da je Koroška pod
                     britanskim nadzorom. Dne 10. maja je <pb n="029"/> poslal Foreign Office v tej
                     zadevi noto britanskemu predstavništvu v Beograd s prošnjo, naj jo pošljejo
                     naprej maršalu Titu. V njej so se sklicevali na moskovsko deklaracijo z dne 1.
                     novembra 1943, s katero je bilo dogovorjeno, da bodo Britanci, Američani, Rusi
                     in Francozi zasedli deželo Avstrijo v mejah iz leta 1937. Vendar pa so se
                     zavezniki šele v začetku aprila 1945 sporazumeli o približni razdelitvi
                     sektorjev. Po tej naj bi se britanska cona namestila neposredno ob
                     avstrijsko-jugoslovanski meji iz leta 1937. »Britanske čete so vstopile v
                     Avstrijo in so pripravljene, da zasedejo svoje položaje, kakor so jim bili
                     dodeljeni. Vlada Njegovega Veličanstva mora vztrajati pri tem, da se vse
                     jugoslovanske čete, ki so na Koroškem, takoj umaknejo, in da jugoslovanska
                     vlada spoštuje mejo iz leta 1937 kot začasno mejo med Avstrijo in Jugoslavijo –
                     do dokončne določitve meja na mirovnih pogajanjih.« </p>
                  <figure>
                     <graphic url="slike_z_57/z_57_14.png"/>
                     <head>Nekje je moje polje <name type="author">Simon Dan</name></head>
                  </figure>
                  <p>Seveda so bili Britanci močnejši in bolje oboroženi kakor partizani, vendar je
                     težava tičala drugje – namreč v dejstvu, da je bil Tito britanski zaveznik.
                     Tako so britanski vojaki dobili povelje, naj ščitijo civiliste, če bi jih
                     ogrožali partizani, naj partizanom preprečujejo, da bi prišli do zalog bencina,
                     živeža in prevoznih sredstev, naj jim nasploh jemljejo pogum. Če pa bi
                     partizani prebili vse te zapreke, naj jih pač ne ovirajo. </p>
                  <p>Nicolson na več mestih poudarja, da partizani niso pri Britancih dopuščali
                     nobenega dvoma o tem, kaj nameravajo storiti s svojimi »sovražniki« (ustaši,
                     domobranci, domobrani itn.). Zavoljo tega naj bi bili Britanci zelo zaskrbljeno
                     sprejeli jugoslovanske protikomunistične čete. </p>
                  <p>Med 8. in 13. majem so se domobranci pomikali vproti Koroški – z Dolenjskega,
                     Notranjskega in Gorenjskega, nekateri tudi s primorskega področja (iz okolice
                     Idrije in Postojne) – prav tako tudi Štajerski četniški odred pod poveljstvom
                     Jožeta Melaherja kakor tudi Notranjski četniški polk (seveda le malo vojakov s
                     komandantom Janezom Marnom). Večina domobrancev s primorskega območja ter
                     ostali četniki, kakor tudi srbski polki so v noči 1. maja korakali skozi
                     Gorico, nato čez most, naprej do Furlanije in so se tam predali Britancem; prvi
                     civilisti pa so seveda odšli iz Ljubljane že 5. maja. Tega dne je pobegnil
                     general Rupnik s spremstvom kakor tudi škof Rožman s kanonikom dr. Janezom
                     Kraljičem. Domobrancem je sledilo kakih 6.000 civilistov in <pb n="030"/> ti so
                     12. in 13. maja prispeli v Vetrinj. </p>
                  <p>, </p>
                  <figure>
                     <graphic url="slike_z_57/z_57_15.png"/>
                     <head>Nekje je moj kraj <name type="author">Bara Remec</name></head>
                  </figure>
                  <p>Veliko domobranskih vojakov in četnikov so partizani zajeli še na slovenskih
                     tleh: v okolici Kamnika, pod Ljubeljem, na mostu čez Dravo in drugod. Šlo je za
                     kakih 600 oseb. </p>
                  <p>Tisti, ki so se še rešili, so se pridružili velikanskim množicam ljudi, ki so
                     se pomikale proti ljubeljskemu prelazu, da bi prišli v Avstrijo. </p>
                  <p>Po presoji Borisa Mlakarja je bilo v zaporih OZNE, še preden so bili domobranci
                     s Koroškega poslani nazaj v Slovenijo, več kakor 1000 domobrancev in drugih
                     aktivnih političnih nasprotnikov komunistov. Vsega skupaj je verjetno prišlo na
                     Koroško manj kakor 12.000 domobrancev. Pričevanja o tem se razhajajo. Prvo
                     britansko poročilo z dne 12. maja govori o 13.000, 25. maja se jih navaja
                     25.000. Dne 19. maja je govor o 17.000 Slovencih, od tega tudi o 6.000
                     civilistih. Ta zadnja navedba bi najbrž še najbolj ustrezala dejanskemu
                     številu. </p>
                  <p>Partizani so zvečer 8. maja postavili oviro, ki je na črti Borovlje – most čez
                     Dravo obstajala do 10. maja in naj bi prihajajočim preprečevala, da bi prišli
                     pod varstvo Britancev. V tem času so tu zajeli kakih 600 civilistov, morda tudi
                     le 500, jih prepeljali v bližino Baškega jezera in jih čez Podrožco poslali
                     nazaj v Jugoslavijo. Iz avstrijske dokumentacije je razvidno, da je neka
                     britanska komisija ob pregledu taborišča Drobolje ob Baškem jezeru 19. maja
                     1945 našla 150 interniranih civilnih oseb (med njimi nobenih Avstrijcev).
                     Komisija je interniranim obljubila, da jih bodo naslednjega dne izpustili.
                     Namesto tega pa so bili civilisti ponoči po stranskih poteh odgnani na
                     železniško postajo v Podrožci in z vlakom na silo odpeljani v Jugoslavijo. </p>
                  <p>Medtem so se neskončno dolge kolone vojakov, bežečih kmetov, žena in otrok
                     pomikale čez prelaz Ljubelj. Dne 10. maja 1945 se je slovenskim domobrancem
                     oziroma Slovenski narodni vojski (SNV) posrečilo, da je pri Borovljah premagala
                     partizane. Boj je trajal od 17. do 19. ure. Po navedbah Vuka Rupnika, ki je bil
                     kot poveljnik neposredno udeležen, je v tem boju padlo 18 partizanov.
                     Domobranci niso imeli izgub, tudi ranjen ni bil nobeden. Po tem – v petek, 11.
                     maja – je poveljstvo brigade v Celovcu domobranskemu generalu Krenerju in
                     predstavniku Narodnega odbora Marku Kranjcu sporočilo, da bo britanska oblast
                     vzela SNV v svoje varstvo, če bo ta prečkala Dravo. </p>
                  <p>Dne 12. maja je bila 1. Guards Brigade premeščena iz Beljaka v Borovlje, kjer
                     naj bi nadzorovala prehod čez Dravo kakor tudi železniško progo, ki je peljala
                     iz Podrožce v Slovenijo. V poznem popoldnevu tega 12. maja se je bližala mostu
                     dolga kolona. Nicolson je opazoval dogajanje skupaj s poveljujočim častnikom
                     Petrom Cliftonom. Na čelu te bližajoče se množice je prihajal polkovnik von
                     Seeler, kateremu je sledilo kakih 10.000 nemških vojakov; ti so se zdaj predali
                     Britancem, prav tako tudi neorganizirana skupina beguncev, med njimi kakih
                     20.000 južnoslovanskih vojakov. Bili so to Slovenci, Srbi in beli Rusi, ki pa
                     niso spadali pod nemško poveljstvo. Ti so smeli prekoračiti most in so morali
                     odložiti orožje na določenih mestih. Med prišleki so bile tudi žene in otroci,
                     vsi do kraja izčrpani od dolgega pohoda čez hribe. Nicolson se spominja konj,
                     ki so jih vodili s seboj, in celo treh kamel. Po Nicolsonovem poročanju so si
                     begunci zelo oddahnili, ko so našli zavetje v britanski coni, in so bili takoj
                     pripravljeni iti še nekoliko dlje do Vetrinja, kjer so Britanci postavili
                     zasilno taborišče. Grenadirji so ves čas patruljirali, da partizani ne bi mogli
                     slediti. </p>
                  <p>Med novodošlimi z dne 12. in 13. maja so bili tudi vojaki različnih enot SNV. </p>
                  <p>Begunci so se v Vetrinju organizirali v nekaj dneh. Na eni strani je bilo
                     vojaško taborišče, na drugi taborišče civilnih beguncev. Imeli so šolski pouk,
                     bogoslužje, prirejali <pb n="031"/> koncerte, parade itn. Po Nicolsonovem
                     poročanju so se begunci zelo dobro znašli. </p>
                  <figure>
                     <graphic url="slike_z_57/z_57_16.png"/>
                     <head>Nekje je moje mesto <name type="author">Mirko Kambič</name></head>
                  </figure>
                  <p>Nicolson piše, da je Slovence, Srbe in Hrvate spoznal v zelo prijateljskem
                     ozračju. »Jugs«, kakor so Britanci imenovali protikomunistične Jugoslovane, so,
                     tako Nicolson, Britancem zaupali – v nasprotju s »Tits« (Titovimi Jugoslovani),
                     kakor je zmerom znova poudarjal. Vendar pa se je med slovenskimi vojaki večkrat
                     razpravljalo o vprašanju, ali bi utegnili Britanci naposled SNV le izročiti
                     Titu. Ob tem so člani Narodnega odbora zmerom znova zagotavljali, da te
                     nevarnosti nikakor ni, saj je britansko vojaško poveljstvo SNV in beguncem
                     vedno znova obljubljalo varstvo. Angleški komandant slovenskega civilnega
                     taborišča, kanadski major P. H. Barre, je 18. maja slovenskemu vodstvu
                     taborišča ukazal sporočiti beguncem, naj ne verjamejo raznim lažnivim novicam:
                     nikomur se ni treba bati, da bi ga Britanci poslali nazaj. Vsakogar, ki bi
                     širil take lažne novice, naj odstranijo iz taborišča. To je bilo naslednjega
                     dne objavljeno v taboriščnem časopisu Domovina v taborišču. In še 29. maja, ko
                     je vračanje že na veliko potekalo, je isti major pripomnil direktorju slovenske
                     gimnazije v taborišču Marku Bajuku: »Kaj si res lahko predstavljate, da bi bili
                     Britanci zmožni početi kaj takega?« </p>
                  <p>Nicolson je že dan po tem, ko so se begunci nastanili v vetrinjskem taborišču,
                     zapisal v svojem poročilu: »Nobeden od njih ne more biti repatriiran, saj bi
                     šel v skoraj gotovo smrt iz Titovih rok.« Po Nicolsonovi izjavi je bilo to prvo
                     izmed mnogih svaril, ki jih je bil izrekel. Protikomunisti so vedeli, kaj bi
                     morali v primeru izročitve pričakovati v Sloveniji. To sicer niso bili možje,
                     ki bi jih bilo lahko zastrašiti, vendar so se tega zares bali. </p>
                  <p>Nicolson je analiziral grupacije v taborišču in je presodil, da se različne
                     čete glede na svoje ravnanje v nedavni preteklosti med seboj zelo razlikujejo.
                     Zato bi jih bilo treba močno razločevati. Ustaši da so sprejeli nemško
                     poveljstvo in mnogi med njimi naj bi bili zagrešili strašne grdobije nad Srbi,
                     je menil britanski častnik, večina slovenskih vojakov pa ni nikoli sprejela
                     nemškega vodstva. Kolikor so bili zavoljo državljanske vojne prisiljeni, da so
                     se bojevali na isti strani kakor Nemci ali Italijani – namreč proti Titovim
                     partizanom – naj bi bili kvečjemu »sobojevniki« /»co-belligerents«/, nikoli pa
                     »zavezniki«. Želeli da so zmago Anglo-Američanov. Mnogi med njimi da so
                     preprosti kmetje, katerih glavno hudodelstvo naj bi bil strah pred komunisti.
                     Svojo <pb n="032"/> domovino, da so zapustili iz panike. Poleg tega omenja
                     Nicolson 6.000 oseb, ki naj bi z vojaštvom ne imele nič opraviti. Šlo naj bi za
                     Slovence, ki so zapustili svoje kmetije v revnejših predmestnih okoliših
                     Ljubljane. Sicer pa so bili ti tudi posebej nastanjeni v vetrinjskem samostanu. </p>
                  <p>Po Nicolsonovem prikazu niso bili ti južni Slovani še niti en teden v Vetrinju,
                     ko je prišlo naslednje povelje vodstva 6. armadne divizije: </p>
                  <p>»Vsi jugoslovanski državljani, ki so zdaj v območju Korpusa, naj bodo kolikor
                     mogoče hitro izročeni Titovim četam. Namembni kraj ni naveden. Varstvene ukrepe
                     pri predaji bo izdajal glavni stan v soglasju z jugoslovanskimi četami … «</p>
                  <p>Za veliko ljudi je bila to smrtna obsodba. Vendar je bilo to povelje še
                     nekoliko prilagojeno okoliščinam: Civilne osebe so bile za zdaj izvzete iz
                     ukazane repatriacije, svojci vojakov, ki bi hoteli oditi s svojimi možmi, pa
                     smejo to storiti.</p>
                  <p>Britanska vojaščina, tako poroča Nicolson, ni imela nobene druge izbire kakor
                     to: Ljudem v taborišču so morali lagati. Tako so jim govorili, da bodo
                     premeščeni v druga britanska taborišča v Italiji. Nicolson ni vedel, kdo si je
                     izmislil to laž, ampak ko bi bili Britanci rekli ljudem tudi samo to, da ne
                     vedo, kam jih hočejo odpeljati, bi bili ti postali nezaupljivi, zaslutili bi
                     bili, kam pelje potovanje, in tedaj gotovo ne bi bili pripravljeni stopiti na
                     tovornjake in v železniške vagone. Tako so jim torej lagali in južni Slovani so
                     bili izročeni svoji usodi. </p>
                  <p>Repatriacija južnoslovanskih čet je trajala od 18. maja do konca meseca. V neki
                     depeši Titovega urada šefu britanske vojaške delegacije, datirani s 17. majem
                     1945, se naproša, naj obvestijo britanskega feldmaršala Alexandra, da je Tito
                     prejel depešo z dne 16. maja 1945, v kateri Alexander napoveduje izročitev
                     200.000 Jugoslovanov, ki so bili v Avstriji. Iz dokumenta, ki ga je 30. junija
                     1945 podpisal brigadir 5. korpusa, se da razbrati, da so bile izpeljane
                     priprave – potem ko so bila končana pogajanja z jugoslovansko armado o
                     izročitvi – da se preda okoli 12.196 Hrvatov, 5.480 Srbov, 8.263 Slovencev in
                     400 Črnogorcev, ki so se vsi bojevali proti Titovim četam. </p>
                  <p>Po izsledkih britanske in slovenske dokumentacije je bilo 27. maja prvih 600
                     mož Slovenske narodne vojske – tudi častnikov – izročenih svojim komunističnim
                     sovražnikom. Dne 28. maja je bilo predanih naslednjih 3.000 mož, med njimi tudi
                     kakih 200 civilistov, namreč njihovih družinskih članov. </p>
                  <p>Vsega skupaj naj bi bilo po navedbah Basaja, predsednika slovenskega narodnega
                     odbora, izročenih 11.100 Slovencev, <emph>Vetrinjska tragedija</emph> jih
                     navaja 9740 (vštetih je tistih 40 z dne 24. maja, ki jih Basaj ne omenja).
                     Kakih 600 civilnih oseb je utegnilo biti poslanih skupaj z njimi, med temi tudi
                     nekaj žena. Časopis Die Kärntner Nachrichten je 31. maja poročal o 12.290
                     Slovencih, ki naj bi bili (domnevno) transportirani v Italijo. </p>
                  <p>Po Nicolsonovih dognanjih naj bi vozila po dva vlaka na dan. Žrtve so s
                     tovornjaki prevažali na dve železniški postaji: v Podgorje in Podrožco. Nekaj
                     transportov je šlo tudi čez Pliberk – o teh Nicolson ne poroča. Tam so morali
                     ljudje vstopiti v živinske vagone. Na koncu takih vlakov sta bila po dva osebna
                     vagona za častnike, žene in otroke. Vagone so pozaprli, potem so se britanske
                     straže umaknile. Takoj nato so partizani, ki so bili poskriti v grmovju ob
                     poslopju železniške postaje, prevzeli transport. Vagoni so bili stari in so
                     imeli vsepovsod špranje, skozi katere se je dalo gledati, tako da so lahko
                     odpeljani južni Slovani vse opazovali. </p>
                  <p>Ni dolgo trajalo, da so se poročila o grozoviti usodi repatriiranih razvedela
                     tudi med tistimi Angleži, ki dotlej o pravem cilju transportov niso vedeli nič.
                     Nekaterim južnim Slovanom se je med potjo posrečilo pobegniti in ti so zdaj
                     pripovedovali, kaj se godi. </p>
                  <p>Vsekakor pa drži, da je civilno in vojaško vodstvo Slovencev, ki so pribežali
                     na Koroško, v tej zadevi povsem odpovedalo. Ta ugotovitev nikakor ne zmanjšuje
                     britanske krivde pri izgonu ali celo jugoslovanske krivde za poboje, ki so nato
                     sledili. Slovenski narodni odbor in vojaško vodstvo pod generalom Krenerjem in
                     polkovnikom Markom Bitencem sta Britancem slepo zaupala. </p>
                  <p>Vsekakor bi bilo število žrtev na strani domobranstva lahko manjše, ko bi bili
                     odgovorni pravočasno ukrepali. Mnogi so pobegnili iz taborišča. Poleg tega je
                     vprašanje, kako bi bili Britanci opravili s protesti in z enotnim uporom
                     vojakov ob stopanju na tovornjake. Konec koncev tudi ne smemo prezreti nečesa,
                     kar bi bilo mogoče razumeti kot nekakšen namig Britancev. Narodnemu odboru so
                     večkrat pojasnili, da bodo tisti, ki nosijo uniformo, veljali za vojne
                     ujetnike, tisti, ki so prišli v civilnih oblačilih, pa za begunce. Kljub temu
                     je slovensko poveljstvo v Vetrinju še 26. maja izpeljalo mobilizacijo, za člane
                     Slovenske legije je bila celo obvezna. Mobilizacija se sicer ni posrečila, <pb
                        n="033"/> vendar je nekaj mladih mož tako spremenilo svoj status – in
                     postali so vojni ujetniki. </p>
                  <figure>
                     <graphic url="slike_z_57/z_57_17.png"/>
                     <head>Nekje je moje Jezero <name type="author">Tamino Petelinšek</name></head>
                  </figure>
                  <p>Vendar pa še ni minila nevarnost, da bi tudi civilne begunce transportirali
                     nazaj v Jugoslavijo, kakor je to zahtevala jugoslovanska stran. Da do tega ni
                     prišlo, je med drugim zasluga zdravnika dr. Valentina Meršola, ki je sprva
                     služboval pri Narodnem odboru kot tolmač in ga je potem, od 25. maja 1945
                     naprej, kanadski major P. H. Barre, pooblaščenec vojaške uprave, določil za
                     vodjo civilnega begunskega taborišča. </p>
                  <p>Ko sta se Meršol in Barre 30. maja vrnila iz (avstrijske) Podgore – tam so bile
                     nastanjene v ženski bolnišnici pacientke iz civilnega taborišča – sta od vodje
                     vojaškega taborišča izvedela, da nameravajo Britanci zdaj poslati nazaj v
                     Jugoslavijo še civilne osebe. Že naslednjega dne naj bi transportirali 1.500
                     oseb čez Pliberk in 1.200 čez Podgorje v Slovenijo. </p>
                  <p>Prostovoljno se je po Meršolovi presoji 3. junija v svojo domovino vrnilo 100
                     slovenskih in 100 hrvaških beguncev. Po britanskih informacijah je šlo za 130
                     Jugoslovanov – z 80 konji in s 40 vozovi. Isti vir navaja 5.900 civilistov, ki
                     so ostali v Vetrinju. Po navedbah vodstva slovenskega begunskega taborišča je
                     bilo 31. maja 1945 v taborišču še 5.865 oseb, od tega 3.481 mož, 1.516 žena in
                     868 otrok. </p>
                  <p>Potem pa je 4. junija prišel v Vetrinj britanski feldmaršal Alexander. Dr.
                     Meršol je dobil priložnost govoriti z njim. Visokemu častniku je razložil, da
                     je večina Slovencev usmerjena protikomunistično in zvesto vdana jugoslovanskemu
                     kralju Petru II. Goreče je prosil feldmaršala, naj obvaruje begunce, ki bi jih
                     v primeru vrnitve v njihovo domovino tam zaprli, trpinčili in morda pomorili.
                     Pri tem naj bi bila večina kmetov. In kar se tiče domobrancev, naj bi ti nikoli
                     ne gledali na zaveznike kot na sovražnike, pač pa so, prav nasprotno, reševali
                     zavezniške letalce in jim pomagali, kjer so le mogli. Seveda pa so se bojevali
                     proti partizanom, ki so se v Sloveniji obnašali kot razbojniki in morilci.
                     Povsem pa je Meršol feldmaršalu orisal splošni in trenutni položaj v Sloveniji. </p>
                  <p>Na Alexandra je ta pogovor naredil močan vtis. Obljubil je, da noben južni
                     Slovan ne bo več proti svoji volji poslan nazaj v rodno deželo. In dejansko je
                     dobil komandant vojaškega taborišča še istega dne pisno povelje v tem smislu.
                     Sicer pa naj bi tudi glede na begunce, ki so se bojevali proti partizanom in so
                     veljali za vojne ujetnike, počakali na nova povelja. Vse osebe v taborišču so
                     veljale za »displaced persons« /begunce/ in naj bi bile naposled poslane v <pb
                        n="034"/> Italijo. Taborišča v Vetrinju za zdaj naj še ne bi razpustili. </p>
                  <p>Feldmaršalovo povelje se je glasilo takole: </p>
                  <p>»Nova politika armade do jugoslovanskih beguncev odslej dalje: </p>
                  <p>1. Nobeni Jugoslovani naj se brez njihove privolitve ne pošiljajo nazaj ali
                     kako drugače izročajo jugoslovanskim četam. </p>
                  <p>2. Jugoslovani, ki so se bojevali proti Titu, veljajo za osebe, ki so se
                     predale, in se pripeljejo v vetrinjsko taborišče. Nadaljnja navodila
                     sledijo.</p>
                  <p>3. Vse take osebe se štejejo za izseljene in se premestijo v Italijo.</p>
                  <p>4. Taborišče Vetrinj se ne evakuira.«</p>
                  <p>Vetrinjski župnik Mussger je ob dogajanju v vetrinjskem taborišču zapisal v
                     svojo kroniko: »Cerkev je bila zares nabito polna: 600 do 1000 ljudi, dnevno
                     tukaj in v Kamnu okoli 40 sv. maš. Po nekaj tednih so Angleži domobrance
                     izročili Titovi Jugoslaviji. Vseh nekaj tisoč so tam spodaj postrelili. Pred
                     tem so se mnogi od njih tukaj še poročili. Pozneje je tu na grajskem dvorišču
                     delovala celo šola … Koliko se je prepevalo v cerkvi, prelepo ljudsko petje,
                     goreče po slovensko, potem so jokali, ker je bilo toliko izročenih. Prvega
                     julija so naposled vse transportirali v Lienz v taborišče.« </p>
                  <p>Preden tukaj končam in poprosim gospoda dr. Vrbinca za njegovo predavanje, bi
                     si dovolil še neko zelo osebno trditev: Če so v spomin na Oskarja Schindlerja,
                     ki mu 1.100 Judov dolguje zahvalo za svoje preživetje, posneli celo film, se mi
                     zdi povsem upravičeno, da bi dali prostor memoriji, spominu na kanadskega
                     majorja Barreja in slovenskega vodjo taborišča in zdravnika dr. Valentina
                     Meršola na tem kraju, tukaj v Vetrinju: Saj tema dvema gospodoma tistih prej
                     imenovanih skoraj 6.000 civilnih oseb, ki so pobegnile iz Slovenije, dolguje
                     zahvalo za svoje življenje. </p>
               </div>
            </div>
            <div type="div2" subtype="poem">
               <head>Pesem</head>
               <lg>
                  <l>Le plitko so se vrasle vaše korenine. </l>
                  <l>Tam, kjer so sestre, bratje in očetje, </l>
                  <l>kjer mati, domovina, Bog domuje, </l>
                  <l>tam seme zla ne vsklije. </l>
                  <l>Čeprav izropane, požgane domačije, </l>
                  <l>podrt zvonik, prevrnjen zvon na vrata. </l>
                  <l>Čeprav ne sme vprašati brat za brata, </l>
                  <l>končujejo se Kajnovske norčije. </l>
                  <l>Ne genocid ne rop stoletja </l>
                  <l>ne blagoslavja vam in ne časti imetja, </l>
                  <l>ne oblasti in ne postave. </l>
                  <l>Preveč so bratovsko krvave. </l>
               </lg>
               <docAuthor>Janez Drobnič </docAuthor>
            </div>
         </div>

         <div type="div1">
            <head>Zid spomina</head>
            <div type="div2">
               <head>Uvod</head>
               <div type="div3" subtype="intro">
                  <pb n="035"/>
                  <p>O preteklosti je mogoče pisati znanstvene razprave, kritične eseje, poglobljene
                     refleksije, moralne in politične ocene. Mogoče pa je tudi, zlasti za obdobja
                     intenzivne zgodovine, ki se neredko zgosti v tedne, dneve in celo ure,
                     predstaviti preteklost v slikah, ki so se očividcem vtisnili v spomin, ker se
                     jim je zdelo, da so polne dramatičnosti in skritega pomena. Če jih je dovolj,
                     je potem mogoče iz njih sestaviti mozaik, ki neki čas, za katerega se nam zdi
                     škoda, da bi se izgubil, predstavlja še bolj živo kot marsikatero drugo
                     govorjenje. Uredništvo je spodbudilo nekaj bralcev, naj nam take slike, če z
                     njimi razpolagajo, posredujejo. Tem se zahvaljujemo, obenem pa vabimo še druge,
                     naj ne dovolijo, da bi se prizori, ki so jih nekoč zadeli ali celo pretresli,
                     izgubili v pesku pozabljenja. </p>
               </div>
            </div>
            <div type="div2">
               <head>Prispevki za mozaik</head>
               <div type="div3">
                  <docAuthor>Ivan Glušič</docAuthor>
                  <p><name>Mozirje</name></p>
                  <figure>
                     <graphic url="slike_z_57/z_57_18.png"/>
                     <head>
                        <name type="author"/></head>
                  </figure>
                  <p>Čeprav sem bil podpisani ob koncu vojne desetletni deček, so mi nekateri
                     takratni dogodki ostali živo v spominu. Najprej naj omenim, da sem, čeprav še
                     otrok, iz takratnih katoliških glasil, ki smo jih imeli v naši družini, že
                     izvedel za pravo podobo komunizma, boljševizma in o grozotah revolucionarnega
                     terorja v Španiji, Mehiki, Rusiji. Pa tudi moj oče, ki so kot vojak v prvi
                     svetovni vojni prišli v rusko ujetništvo in so med ujetništvom bili dodeljeni
                     za pomoč v neki kovaški delavnici, so pripovedovali, kako so se tudi tam ljudje
                     bali boljševikov in tega, da bi ti po končani vojni zavladali, kar se je potem
                     žal tudi zgodilo. </p>
                  <p>Iz védenja o naravi in vsebini komunizma in po neprostovoljnih stikih s
                     komunisti, ki so ponoči občasno prišli po hrano (enkrat so odpeljali iz hleva
                     kravo, drugič vola) in iz grozljivih vesti o smrtonosnih nočnih obiskih
                     komunistične gverile, je logično, da smo se takih nočnih obiskov silno bali. Iz
                     vsega tega smo že slutili, kaj nas čaka po koncu vojne – pod Titovo diktaturo,
                     v komunistični zlati svobodi. Žal je bila resničnost komunistične svobode mnogo
                     okrutnejša, kot so napovedovale zle slutnje. Titovci so vsepovsod imeli svoje
                     špijone in ovaduhe in povsod so videli sovražnike ljudstva. V iskanju razrednih
                     in političnih nasprotnikov so bili zelo domiselni in iznajdljivi. Spominjam se
                     pripovedi svojih domačih, kako so potekale prve povojne volitve z volilnimi
                     kroglicami: kdor je spustil kroglico v skrinjico, ki so ji rekli »prazna«, je v
                     njej zaropotalo; in tako so na tisti volilni dan dobili na svoje sezname na
                     tisoče in tisoče sovražnikov, te so potem nadzorovali, jih na različne načine
                     kaznovali, maltretirali in izčrpavali. Naslednja volilna farsa pa je že bila z
                     lističi – glasovnicami, vendar domala pod prisilo. Moji domači, ki so imeli
                     volilno pravico, so se odločili, da se volitev ne bodo udeležili, pa naj se
                     zgodi karkoli; in res bi se skoraj kaj zgodilo. Prišli so ob enajstih ponoči in
                     nas zbudili z močnim trkanjem – udarci po vratih in oknu, zahtevali, naj jim
                     odpremo, nas zmerjali in nam grozili, ker nismo šli volit; a moja starša jim
                     kljub zastrašujočim grožnjam nista odprla. Po četrturnem zmerjanju in grožnjah
                     so odšli. Bil pa je med njimi tudi mož, ki je našo družino poznal in spoštoval.
                     Ta je naslednjo nedeljo po maši povedal mojemu očetu, da je partizanka
                     razkačeno grozila, da bo našo hišo zaminirala; in da je prav zaradi njene
                     neobrzdane agresivnosti bolje, da jim nismo odklenili vrat in dovolili vstopa.
                     In seveda smo bili dodatno zapisani kot sovražniki ljudstva, za kar so nas še
                     dodatno stiskali z davki in obvezno oddajo. </p>
                  <p>Opisal sem le nekaj utrinkov spomina na začetke komunistične okupacije, ki ni
                     bila prav nič milejša od nacistične – v tako pompozno slavljeni komunistični
                     svobodi. V ponos pa si štejem, da se kljub pritiskom in grožnjam nismo uklonili
                     vsemogočni Titovi partiji in tako ohranili notranjo duhovno svobodo in
                     prostost. Za ohranitev notranje duhovne svobode in prostosti, za ohranitev
                     zvestobe Bogu, Cerkvi, krščanskemu kulturnemu izročilu, narodu in domovini pa
                     je vredno in smiselno vzdržati vse pritiske in vztrajati za vsako ceno. </p>
               </div>
               <div type="div3">
                  <docAuthor>Vida Cvelbar </docAuthor>
                  <p><name>Ljubljana</name></p>
                  <pb n="036"/>
                  <figure>
                     <graphic url="slike_z_57/z_57_19.png"/>
                     <head>
                        <name type="author"/></head>
                  </figure>
                  <p>Bila sem komaj devetletna deklica, a zaradi srečanj z vojnimi grozotami dokaj
                     zrela in dokaj odrasla, predvsem pa zelo pozorna na vsa dogajanja okoli sebe.
                     Vseeno pa so me majski dogodki leta 1945 šokirali in prevzeli s posebno grozo,
                     ki je nikoli ne bom pozabila. </p>
                  <p>Spomnim se, kako mi je nekega dne v začetku maja starejša sestra prišla povedat
                     v Trebnje, kjer sem med tednom stanovala zaradi bolezni, da je vojne konec.
                     Najraje bi zavriskala od veselja, saj nisem mogla verjeti besedam. Verjeti tudi
                     nisem mogla, da odslej ne bo več tistega grozljivega nočnega trkanja na okna
                     naše hiše, česar sem se bala vsako noč od poletja 1942, ko so partizani sredi
                     noči odpeljali sosedovega sina in ga ni bilo nikoli več nazaj. Toda na
                     sestrinem obrazu nisem opazila nikakršnega veselja. To se mi je zdelo čudno.
                     Kmalu zatem pa mi je sestra povedala, da očeta ni doma, ker je peljal
                     domobrance na Koroško. Dodala je še, da greva takoj skupaj domov na Plusko.
                     Čudno, sem si mislila; in sva odšli. </p>
                  <p>Doma sem opazila zresnjeni obraz mame, stare mame in starejših sester. Bilo nas
                     je osem mladoletnih otrok in najmlajši brat ni imel niti dve leti, zato se
                     mlajši otroci nismo zavedali, v kaj se je podal naš oče. O vsakodnevni goreči
                     mamini molitvi za atovo srečno vrnitev pa smo spoznavali, da vojne negotovosti
                     še ni konec in da se očetu lahko pripeti tudi najhujše. Bilo je nekaj
                     tesnobnega v zraku in nezaupanje do vseh tujih ljudi se je naselilo v nas.
                     Postali smo redkobesedni in še tisto, kar smo govorili, smo govorili zelo tiho.
                     Zunaj doma smo se izogibali vsakemu pogovoru. </p>
                  <p>V naslednjih dneh nam je mama povedala, da se širijo novice, kako vozijo
                     domobrance v Kočevje in jih pobijajo. Čez nekaj dni smo zopet slišali, da se je
                     v vas, ki je bila komaj štiri kilometre oddaljena od nas, ponoči skrivaj
                     priplazil ves okrvavljen domači sin, potrkal na okno, se javil mami in se takoj
                     odplazil v neznano. Menda se je rešil iz kočevskega brezna. </p>
                  <p>Sedaj sem postala še bolj pozorna na tovornjake, ki so že skoraj teden dni
                     vsako popoldne vozili v skupinah po deset mimo naše hiše. Vozili so zelo hitro
                     kljub vzpenjajoči se cesti. Bili so pokriti s cerado, le zadnji zgornji del
                     tovornjaka je bil odprt, v notranjosti tovornjaka ni bilo nikoli nič videti.
                     Videli smo le dva partizana s titovkama na glavi in s puškama v roki, ki sta
                     vedno sedela zadaj. </p>
                  <p>Nekega popoldneva stojim ob cesti, ko se zopet vasi bliža kolona tovornjakov.
                     Čakam in gledam. Zopet s cerado prekrit tovornjak, spodaj zadnji del tovornjaka
                     zaprt, zgornji zadnji del ne, čisto zadaj pred zaporo tovornjaka pa je na vsaki
                     strani sedel po en partizan; obrnjena sta bila drug proti drugemu. V rokah sta
                     imela vsak svojo puško, pripravljeno na strel. Stala sem ob cesti in strmela v
                     notranjost tovornjaka. Nenadoma pa zaslišim glasove: »Zbogom, Vidka! Zbogom,
                     Vidka!« ter istočasno vidim dva mlada fanta, ki sta se hitro dvignila z dna
                     tovornjaka in mi z visoko iztegnjenimi rokami pomahala oziroma zanihala levo in
                     desno, kot da bi bila zvezana. Naslednji hip sta se hitro dvignila še dva in mi
                     pomahala na enak način. Njihovi klici so postali še močnejši. </p>
                  <p>Bila sem vsa ganjena in prestrašena, ker sta me oba partizana opazila. Zbala
                     sem se, da bosta svoji naperjeni puški usmerila vame in me ustrelila. Še danes
                     vidim njun pogled. Stala sem kot okamnela in strmela v tovornjak. Niti pomahati
                     si nisem upala v slovo, čeprav bi to zelo rada storila. Vedela sem, da me
                     nesrečni fantje dobro poznajo, saj so me klicali s pomanjševalnico, torej tako,
                     kot me je vedno klical le oče. Prevzela me je groza, a sem na mestu počakala še
                     toliko časa, da sem videla, kako so ti tovornjaki v križišču zopet zavili v
                     smer proti Žužemberku oziroma Kočevju. Potem so izginili v ovinek za hribčkom.
                     Čakala sem, kdaj se bodo zopet pojavili na vrhu griča, medtem pa premišljevala:
                     »Kdo so ti mladi fantje, ki me dobro poznajo? Ali so to fantje iz vasi, ki so
                     bili pri domobrancih, ali domobranci, ki so imeli pri nas postojanko?« Tudi te
                     sem dobro poznala, saj je bil med njimi domobranec, ki mi je rešil življenje.
                     Tako mi je povedala mama, ko mi je dajala zdravila, ki jih je ta večkrat zame
                     prinašal iz Ljubljane. Tako zamišljena sem še enkrat v ovinku nad vasjo
                     zagledala kolono tovornjakov, ki so izginjali med hišami. </p>
                  <p>Šele potem sem šla proti domu. Ves čas me je spremljal srhljivi prizor
                     poslavljajočih se <pb n="037"/> fantov z žalostnimi klici, mrka obraza
                     partizanov in grozeče naperjeni puški. Prizor, ki me spremlja vse življenje! </p>
                  <p>Dogodek sam mi je sprožil tudi plaz medvojnih spominov. Najprej spomin na tisto
                     julijsko poletno noč v letu 1942, ko so partizani z lojtrskim vozom sredi noči
                     glasno ustavili na našem dvorišču, kar je lahko takrat v našem kraju pomenilo,
                     da bodo nekoga iz hiše odpeljali in se ne bo več vrnil. Bili smo vsi
                     prestrašeni, kaj se bo zgodilo, čeprav očeta ni bilo doma, ker je teden dni
                     pred tem odšel v bolnico. Čakali smo in čez nekaj časa slišali povelje, da
                     gredo k sosedovim. Tam so odpeljali osemnajstletnega sina, izpraznili vso
                     shrambo in kaščo. Živo sem videla pred seboj prizor, kako so zjutraj ti sosedje
                     glasno in pretresljivo jokali, da se je jok slišal do naše hiše. Hrane jim niso
                     pustili niti za zajtrk. Zato so jim zjutraj sosedje čez naš vrt nosili polno
                     skledo žgancev in drugo hrano. Najhuje pri tem pa je bilo to, da so ljudje
                     povedali, kako so tega mladega fanta pri Šentvidu strašno mučili in usmrtili. A
                     nihče ni vedel, zakaj. »Torej čaka fante, ki so se poslavljali, enaka usoda?
                     Zakaj?« sem se spraševala. </p>
                  <p>Drugič sem se spet spomnila medvojnega dogodka ob koncu poletja 1943, ko smo se
                     nekega nedeljskega popoldneva otroci vračali iz cerkve. Na mestu, kjer sem v
                     maju 1945 videla kolono tovornjakov z nesrečnimi fanti, smo takrat začudeno
                     opazovali dva mlada domačina v civilni obleki in z nekakšnima dolgima puškama v
                     rokah. Strmela sta proti dolini, po kateri se je vila cesta. Otroci smo se ju
                     razveselili, češ saj ta dva nas bosta čuvala ponoči, da bomo bolj varno spali.
                     Bila sta to prva vaška stražarja, doslej v njih še nikoli nismo videli.</p>
                  <p>Vsa leta potem me je zanimalo vse, kar je bilo v zvezi s kočevskimi brezni. O
                     njih smo vedeli že marsikaj, do njih pa nismo smeli. Zato sem težko čakala, da
                     obiščem ta s krvjo prepojeni del naše domovine. Želja se mi je uresničila
                     julija 1990, ko sem se udeležila spravne slovesnosti v Rogu. V sebi sem čutila
                     nekakšno dolžnost, da obiščem fante, katerih obupani klici mi vsa leta odmevajo
                     v ušesih. Vožnja skozi roški gozd me je v vsakem ovinku spomnila na kolono
                     tovornjakov v poslednjem ovinku. Bila sem tako ganjena, da se mi je po telesu
                     naježila koža. Ob breznu, ki je pogoltnilo mlada življenja, sem obstala kot
                     maja 1945 ob srečanju z mladimi fanti na tovornjaku. Spet sem slišala
                     pretresljive klice: »Zbogom, Vidka! Zbogom, Vidka!« kot že tolikokrat prej, a
                     tokrat so bili ti klici še močnejši. V mislih so mi odmevali še zvoki
                     smrtonosnih strelov, ki so uničili toliko življenj, in tesnobni kriki obupanih
                     ljudi. </p>
               </div>
               <div type="div3">
                  <docAuthor>Ivanka Gnidovec</docAuthor>
                  <p><name>Ajdovec</name></p>
                  <figure>
                     <graphic url="slike_z_57/z_57_20.png"/>
                     <head>
                        <name type="author"/></head>
                  </figure>
                  <p>Tistega maja leta 1945, ko sem imela komaj 12 let in je bila svoboda na
                     obzorju, sem se z mamo in starejšo sestro vračala iz begunstva. Leto prej, 31.
                     avgusta 1944, so partizani vso našo družino izgnali v Kočevje, po tem, ko so
                     nam že v začetku decembra 1942 zvečer doma za hišo, ob naši prisotnosti,
                     ustrelili očeta – neoboroženega človeka. Vojna s hudobijo in zlom je zasekala
                     hudo rano v srce odraščajoče deklice. </p>
                  <p>Končno! Prišla je pomlad, polna obetov in upanja. Zdaj gremo domov! </p>
                  <p>Že zjutraj okoli 5. ure smo vstopile na vlak proti Novemu mestu, pa smo morale
                     izstopiti že v Grosupljem, ker je bila proga proti Dolenjski uničena. Pot smo
                     nadaljevale peš, opremljene z nekaj osebne opreme, s katero nas je bila v
                     pregnanstvu oskrbela dobrodelna organizacija, saj smo bili pregnani od doma
                     tako rekoč goli. </p>
                  <p>Po dolgem mučnem potovanju, okoli 35 km, smo prišle že ponoči do sorodnikov v
                     Mirni Peči in tam prenočile. Drugi dan smo nadaljevale pot prek Globodola in
                     Frate do doma v Ajdovec. Za nami sta se nato vrnila še brat Jože in sestra
                     Anica. Dom nas je sprejel izropan: razbita okna, odprta vrata, izsekani pragi,
                     gole stene. Za nekaj časa smo se nastanili pri teti, preden smo počistili in za
                     silo opremili našo oskrunjeno hišo. Dva dobrotnika sta nam podarila dve
                     postelji, in to je bila nekaj časa v naši hiši edina oprema. Začeli smo
                     kmetovati. Brez orodja, brez sredstev! V jeseni nam je teta dala živino in
                     nekaj semena, da smo preorali njive in posejali pšenico. Nova komunistična
                     oblast nas že v naslednjem letu spet »osvobodila« tako, da nam je po zaplembi
                     premoženja pobrala tudi pridelke naših rok. Našo pšenico in <pb n="038"/> naše
                     grozdje je pospravil »osvoboditelj« iz vasi, 17-letni bivši partizan. Spominjam
                     se, kako so se okoliške aktivistke, med katerimi sta bili tudi dve naši
                     17-letni sosedi, tisto leto po vojni prevažale na tovornjakih v Kočevje in kako
                     razpoložene, z borbenimi pesmimi in vzkliki, so se vračale domov. Prve mesece
                     po vojni sta se v Kočevju veliko zadrževala tudi dva vaška komunista in se od
                     tam večkrat vračala domov s polnim vozom različne robe. Kar nekaj časa je bilo
                     iz kočevskih gozdov slišati pogoste zaporedne detonacije, ki so bile včasih
                     podobne grozečemu grmenju. Spraševali smo se, kaj naj bi to pomenilo; nekateri
                     so govorili, da gradijo ceste, spet drugi so šepetaje govorili, da pobijajo
                     domobrance, kar se je pozneje tudi potrdilo. </p>
                  <p>Tisti zmagoslavni 9. maj 1945 je bil že davno za nami, vojne pa kar ni bilo in
                     ni bilo konec. Zaman smo čakali brate domobrance: Toneta, Jerneja in Lojzeta,
                     ki so šli na Koroško. Brat Franc, duhovnik, ki je po vojni tudi šel na Koroško,
                     se je pozneje le oglasil iz taborišča v Italiji. Nato je dobil bivališče v
                     Južni Ameriki. Minilo je prvo leto toliko opevane svobode. Nam je prinašala
                     nova ponižanja in gorje. Najhuje je bilo to, da naših treh bratov ni bilo od
                     nikoder. Koliko žalosti in trpljenja je prestala uboga mama. Zdaj, po enem letu
                     svobode, smo prejeli odločbo Okrajnega sodišča Novo mesto št. Zp. 843/46 z dne
                     6. maja 1946, po kateri so nam zaplenili skoraj 20 ha najboljše zemlje z
                     utemeljitvijo, da je preostalo imetje, ki so nam ga še pustili, dovolj za
                     preživljanje 6-članske družine. Odločbo so zaključili: »Znano je, da je bil
                     pokojni lastnik imetja odkrit sovražnik narodnoosvobilnega pokreta ter da vsa
                     njegova družina po njegovi smrti je prikrito simpatizirala z narodnimi
                     izdajalci, vsled česar je bila v letu 1944 po NOV izgnana v sovražno
                     postojanko. S to odločbo je družini še dana možnost, da si s pridnostjo v delu
                     in s sodelovanjem pri obnovi domovine pridobi zaupanje v delovnem ljudstvu in s
                     tem postane vreden član človeške družbe FLRJ. Smrt fašizmu – svobodo narodu!« </p>
                  <p>Tako! Taka je bila svoboda – za nas nadaljevanje že dolgega in težkega
                     križevega pota. Zdaj, ko jim je zmanjkalo žrtev za pobijanje, so se spravili še
                     nad nas s svojimi nenehnimi lekcijami, da bi postali »vredni člani človeške
                     družbe«. V naše zaplenjeno poslopje (kašča, klet in soba) so naselili Cigane.
                     Temu so se potem le uprli tudi vaščani. Sosed partijski aktivist, bivši borec,
                     je kot naš zaščitnik strogo bedel nad nami. Njegova hči je hodila kar na naše
                     tnalo (drvarnice nismo imeli) po drva. Ko je šel na partijski kongres v
                     Ljubljano, smo mu morali pospraviti pšenico. Če smo hoteli dobiti steljo za
                     živino iz naše zaplenjene hoste, smo mu morali vse poplačati z vinom. Ko se je
                     moj mlajši brat Albin, študent, vračal iz Ljubljane, se je na pešpoti blizu
                     znanega partizanskega doma na Frati v gozdu srečal z njim. Tako ga je napadel
                     in ga poškodoval, da mu je brat komaj ušel. Zopet drugi sosed je nekega dne
                     pričakal našo mamo v svinjski kuhinji s sekiro v roki in ji zagrozil: »Ubil bom
                     to Gnidovčevo nuno!« Bila je mati duhovnika. Koliko groženj in poniževanj smo
                     bili deležni od posameznih znancev! In to je bilo dostikrat bolj boleče kot
                     nenehni pritiski oblasti, ki nas je pritiskala k tlom pol stoletja in ki se nam
                     ni opravičila za storjeno gorje, kaj šele da bi popravila krivice in škodo, ki
                     nam jo je prizadejala. </p>
               </div>
               <div type="div3">
                  <docAuthor>Tončka Grm</docAuthor>
                  <p><name>Dobrepolje</name></p>
                  <figure>
                     <graphic url="slike_z_57/z_57_21.png"/>
                     <head>
                        <name type="author"/></head>
                  </figure>
                  <p>V tistem času sem bila dijakinja pri uršulinkah v Ljubljani. V roke sem dobila
                     zadnji Slovenec: »Združena Slovenija vstaja«. Na drugi strani pa se je že
                     začela črna reka beguncev, ki je prečkala Zvezdo in šla po Šelenburgovi cesti
                     proti severu, kjer je upala, da bo onkraj planin našla varno zatočišče. Še
                     nekaj dni so se valile trume teh prestrašenih ljudi, eni so bili na vozovih,
                     drugi peš. Končno so ulice v Ljubljani ostale prazne. </p>
                  <p>Drugo jutro pa sem šla in zagledala skupino ljudi, ki so se objemali in
                     rokovali, stopila sem bliže, in joj, kaj sem zagledala. Vsi so imeli rdeče
                     zvezde in rjave angleške uniforme. Bili so partizani, ki so osvojili naše
                     glavno mesto. Po cestah si videl trume veselih ljudi, vsi so nosili v rokah
                     zastavice z rdečo zvezdo. Jaz sem jih samo gledala. Naši so govorili: »To se ne
                     bo obdržalo; velesile ne bodo dovolile komunizma v naši deželi.« </p>
                  <p>Drugi dan je izšel Slovenski poročevalec in na prvi strani je bil zasmehljivo
                     naslikan škof Rožman. Spodaj pa napis: <pb n="039"/> »Zbogom, ovčice moje, za
                     Vas se bo že nekaj skuhalo.« Sosed Jože je ves srečen in vesel govoril naši
                     gospodinji: »Zdaj bodo pa boljši časi za delavca.« </p>
                  <p>Zelo so vsi hvalili Tita, ki je kljub hudemu nalivu vztrajal na balkonu
                     univerze in govoril, da nasprotniki ne bodo več gledali prelepih slovenskih
                     planin. </p>
                  <p>Šola se je končala že konec maja. Male mature ni bilo. Dobili smo le diplomo o
                     končani nižji srednji šoli. Šli smo domov na Dolenjsko. Vaščani so pravili o
                     fantih domobrancih, ki so se poslavljali: »Mi gremo na varno,« je rekel Aleni
                     Ivan. »Mi gremo Angležem naproti,« se je veselil Andrejčkov Nace.</p>
                  <p>Potem so odšli, na koncu vasi pa so še glasno zaukali v slovo. </p>
                  <p>Jeseni so začeli izvajati komunizem. Odstranili so vse verne učitelje. Zasedli
                     so nunsko šolo, nune pa stisnili v kot. Pa vendar je bila prepričana mati Pia,
                     bivša ravnateljica, da je to le začasno in bo čez 14 dni drugače in bodo spet
                     učile. Križe so ponoči neopazno odstranili iz razredov in javnih prostorov,
                     tudi iz zasebnih gostiln. </p>
                  <p>Nahujskali so mladino, da je šla protestirat pred učiteljišče. Verni kandidati
                     so bili potem odstranjeni in so morali iti domov. </p>
                  <p>Tako se je začel izvajati komunizem, najprej v šoli, kjer so trpeli samo rdeče
                     učitelje. Angleži so jim dali zmago, materialno pomoč in domobrance. Tudi
                     Hitler, ki je začel drugo svetovno vojno, jim je šel na roko. Brez vojne
                     partija ne bi bila nikoli prišla na oblast. </p>
               </div>
               <div type="div3">
                  <docAuthor>Tilka Jesenik</docAuthor>
                  <p><name>Kamnik</name></p>
                  <figure>
                     <graphic url="slike_z_57/z_57_22.png"/>
                     <head>
                        <name type="author"/></head>
                  </figure>
                  <p>V mozaik spominov ne morem dodati svojega brez pesnika Franceta Balantiča,
                     svojega brata.</p>
                  <p>Pred šestdesetimi leti sem bila stara deset let, zato v <emph>plitvine spominov
                        krmari moje srce</emph> z njim, ki je moje otroštvo zaznamoval z besedo,
                     rojeno v največjih blodnjah ponorelega sveta. Tolpe podivjanih človeških krdel
                     so teptale zemljo, srca so krvavela, okrvavljena so se združevala s prstjo, se
                     spreminjala v prah, ki razsejan spominja in opominja tudi današnje rodove.</p>
                  <p>Pisalo se je leto 1945. Prebujala se je pomlad. S težkimi koraki je stopila med
                     nas. V zraku je lebdel vonj po minulih dneh in se spreminjal v grozečo
                     stvarnost. Še danes je v meni, pred duhovnimi očmi se mi rišejo tisti
                     dnevi.</p>
                  <p>Konec vojne. Z olajšanjem bi morali zaživeti novo življenje, saj smo komaj
                     čakali, da mine strah pred ubijanjem, pred tujci, ki so vsak dan uresničevali
                     grožnje z namenom, da našo deželo naredijo nemško.</p>
                  <p>Toda zgodilo se je, da se je naše upanje spremenilo v obup.</p>
                  <p>Vedela sem, da so partizani, ki se skrivajo po gozdovih in napadajo okupatorja.
                     Slišala sem, da jim morajo kmetje dajati hrano, če ne, si jo vzamejo sami.
                     Vedela sem, da je naš France v Ljubljani in da se je spomladi 1943 pridružil
                     prijatelju Kremžarju v Grahovem na Notranjskem. In to je bilo tudi vse.</p>
                  <p>Ko je novembra leta 1943 zgorel v Krajčevi hiši v Grahovem v bitki s partizani,
                     se je moj pogled na medvojne dogodke zameglil. Mama je jokala, oče je mrk hodil
                     v tovarno, s sestro sva trpeli.</p>
                  <p>In ko so maja meseca leta 1945 prijezdili na konjih partizani, zmagovalci, sem
                     jih sprejela z grenko mislijo na brata, ki je moral umreti strašne smrti v
                     ognju. Niso ga ubili okupatorji, ampak Slovenci, bratje po krvi.</p>
                  <p>Obiskovala sem četrti razred osnovne šole. Zmedeno smo učenci sledili šolskemu
                     pouku. Bili smo skoraj nepismeni, saj se v nemški šoli nismo naučili ničesar.
                     Najbolj smo bili presenečeni, ker v šoli nismo smeli imeti verouka. Duhovnika,
                     patra Pavlina, ki je prišel nekajkrat v šolo, so kmalu izgnali. Biti veren je
                     bil največji greh za komunistično oblast. <pb n="040"/> Učenci smo morali
                     poslušati marksistične in leninistične nauke, ki so nam bili popolnoma tuji,
                     vsaj meni, ki sem s starši vsak dan molila in verjela, da je Bog edina resnica
                     in rešitev.</p>
                  <p>Vsak konec tedna smo morali šolarji zvečer po ulicah Kamnika z navdušenimi
                     zmagovalci v povorki z baklami korakati in vzklikati: »TITO – STALIN!« Ti
                     pohodi so se mi upirali, a sem kot šolarka morala slediti množici, ki je vpila
                     imeni dveh komunističnih poglavarjev, Tita in Stalina.</p>
                  <p>Podnevi pa so skozi Kamnik romale trume na smrt utrujenih ljudi, žalostnih
                     obrazov, starih in manj starih, z otroki. Bili so begunci. Od kod so prihajali,
                     nisem vedela, kam gredo, sem premišljevala. S strahom in grozo sem gledala za
                     njimi. Zvečer pa. Mama je slišala pokanje pušk v okolici mesta. Niso prišli
                     daleč, ubogi ljudje. Komunistična oblast si je vzela pravico neusmiljeno
                     pokončati nesrečne ljudi.</p>
                  <p>Žalost srce v plitvine spomina krmari.</p>
                  <p>Žalostna sem bila takrat, čeprav nisem razumela, vedela sem le, da mama joka za
                     sinom in z njo smo trpeli vsi.</p>
                  <p>Danes pa razumem, zato mi še bolj žalost srce v spomine utaplja, težko se
                     oziram v tisti čas, ki je daleč, a me boli, vedno bolj.</p>
                  <p>Kočevski Rog, Teharje, jame in brezna … so sprejemali pred šestdesetimi leti,
                     bila je pomlad in zgodnje poletje, ponižane in zasramovane – kakor Kristus so
                     trpeli – in zasula jih je slovenska zemlja.</p>
                  <p>Zakaj?</p>
                  <p>Pravijo, da so bili kolaboranti, ki so se povezovali z okupatorjem – tudi moj
                     brat je bil med njimi – zato še danes marsikdo, in kar je najhuje, tudi nova
                     slovenska oblast ni izrekla obžalovanja in priznanja, da so vse žrtve povojnih
                     pobojev nedolžne, ki kličejo k spravi in popravi krivic, storjenih pod
                     komunističnim terorjem v državljanski vojni in po njej.</p>
                  <p>Ali komunisti niso bili kolaboranti? Kot zvesti Stalinovi pristaši so podpirali
                     Hitlerja, saj je sovjetski diktator z njim sklenil pogodbo, ki je prepovedala
                     »vsakršen boj proti nemškemu nacizmu. To je bila najbolj nemoralna pogodba med
                     Stalinom in Hitlerjem. Stalinovo opravičilo je bilo: Komunist se lahko veže z
                     vsakomer, tudi z najhujšim nasprotnikom, samo da ta zveza zagotavlja korist za
                     komunistično partijo.« (Angela Vode)</p>
                  <p>Šestdeset let je minilo. <emph>Molk zasutih</emph> ust je vedno glasnejši,
                     odmeva v srcih ljudi, ki so sposobni prisluhniti zgodovini in eni sami resnici.
                     Bog daj, da bi nas ta molk zbližal in združil, da bomo živeli v miru v tej naši
                     prelepi slovenski deželi.</p>
               </div>
               <div type="div3">
                  <docAuthor>Miklavž Kržan</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_23.png"/>
                     <head>
                        <name type="author"/></head>
                  </figure>
                  <p>Bliža se obletnica konca druge svetovne vojne; zaživeli bodo spomini. Pravijo,
                     da ostajajo v zavesti le lepi. A ni tako. Tudi grenki udarijo in me ob vsaki
                     obletnici za lep čas zamorijo. </p>
                  <p>Star sem bil dobrih 13 let, a že zbegan. Z zadovoljstvom sem opazoval znake, ki
                     so napovedovali skoraj zlom osovraženega nemškega okupatorja: nad poslopjem
                     Slavije dim iz dimnika – Gestapo je kuril svoje arhive; detonacije pod Rožnikom
                     zaradi uničevanja nemške opreme in streliva; med zadnjimi branilci Berlina samo
                     še otroci; zavezniške enote sredi Nemčije, v Italiji blizu Trsta. </p>
                  <p>Ob tem nismo bili le veseli, ampak tudi zaskrbljeni. Vedeli smo, da se bližajo
                     partizani. To so naznanjale strnjene kolone beguncev: kmečkih voz, naloženih z
                     najrazličnejšo opremo, starejši možje kot vozniki, žene in otroci na njih.
                     Prihajale so z Dolenjskega. Strah pred partizani je nagnal vso to revščino z
                     njihovih bornih domov, da si reši golo življenje. </p>
                  <pb n="041"/>
                  <p>Zadnje dni so hodili k očetu v pisarno po slovo njegovi prijatelji, ki so se
                     namenili umakniti pred partizani k Angležem in Amerikancem v Avstrijo ali
                     Italijo. Otroci smo začeli pritiskati na starše, naj se tudi mi pridružimo
                     beguncem. Pripravili smo si že kolesa in nahrbtnike. Oče in mati sta se na našo
                     nejevoljo odločila, da ne gremo nikamor. Oče nas je tolažil, češ da je v
                     govoricah tudi nekaj pretiravanja in propagande in da tako hudo tudi ne more
                     biti. </p>
                  <p>Zvečer smo skozi okna gledali prazne ulice in policijske straže, ki naj bi po
                     očetovem pojasnilu vzdrževale red in preprečevale ropanja do prihoda redne
                     vojske. Mati nas je pred spanjem pokrižala in naročila, da bomo zjutraj šli vsi
                     k maši in obhajilu, potem pa na vse počakali doma. </p>
                  <p>Zgodaj zjutraj smo videli prve partizane, ki so razoroževali policaje, na hišah
                     so se pojavljale zastave s peterokrakimi zvezdami, sicer na ulicah ni bilo
                     mnogo ljudi, ko smo šli v cerkev. Pri maši je bilo zelo turobno. Večinoma so
                     bile same ženske, precej jih je jokalo, zato je kar nekam čudno zvenel
                     duhovnikov glas med pridigo o velikem veselju, ki nas navdaja ob koncu vojne. </p>
                  <p>Doma nam je mati iz ne vem kje skritih zalog pripravila dober zajtrk z
                     besedami: »Otroci, še to pojejmo in potem počakajmo, da pridejo in nas
                     pobijejo.« </p>
                  <p>Niso prišli in nas pobili, pač pa so začeli prihajati terenci z belimi trakovi
                     na levi roki in napisom OF ter puško na rami. Prinesli so nam papirne zastavice
                     in slike Tita in Stalina. Zastavice naj nanizamo na vrvice, obesimo pod vsa
                     okna, slike pa na okna v našem tretjem nadstropju. </p>
                  <p>Po hišah so se pojavili plakati z napisi, češ da je privatna lastnina varna ter
                     da bo nova oblast delovala zakonito, da bodo kaznovani samo okupatorjevi
                     sodelavci. </p>
                  <p>Radovednost me je gnala na cesto. Partizani so prihajali po sredi mesta mimo
                     pošte in nebotičnika. Na pločnikih se je trlo ljudi, pozdravljali so vojake,
                     jih obmetavali z rožami, mahali s papirnatimi zastavicami in vzklikali razne
                     »parole«. Posebno vzhičene, v pravi ekstazi so bile ženske – kasneje sem vedel,
                     da so to članice AFŽ. </p>
                  <p>Tisti čas sem hodil v škofijsko klasično gimnazijo, ki je po pregonu iz Št.
                     Vida in iz škofovih zavodov gostovala pri nunah. Po »osvoboditvi« so v šoli
                     povedali, da je pouk zaključen. Vpisa jeseni ne bo, ker je šola ukinjena. </p>
                  <p>K očetu v službo so prišli partizani, povedali, da je delovanje posojilnice,
                     kjer je bil oče direktor, ustavljeno, in da naj čakajo nadaljnjih navodil. </p>
                  <p>Četrti dan so »osvoboditelji« ponoči prišli, preiskali stanovanje, odpeljali in
                     zaprli očeta; zakaj in kje je, kljub materinem prizadevanju nismo izvedeli. Po
                     štirih mesecih je bil sodni proces, na katerem je bil oče v odsotnosti obsojen
                     na štiri mesece zapora. Obtožnica mu je očitala le to, da je posojilnica med
                     okupacijo delovala. </p>
                  <p>Po procesu so očeta pustili. Pripeljali smo ga – sam ni mogel hoditi – na
                     triciklu vsega onemoglega domov. Bili smo presrečni, da je sploh še živ, kajti
                     kar naprej smo morali poslušati smrtne obsodbe, ki so se razlegale iz zvočnikov
                     na sodniji in po mestu. Na tako imenovanih »sodnih procesih« so kar po tekočem
                     traku obsojali na smrt. </p>
                  <p>Dobili smo pa še drugi obisk terencev. Prišli so iskat starejši sestri, stari
                     19 in 21 let. Odpeljali so ju ribat bivšo klasično gimnazijo, kjer so bili med
                     vojno nastanjeni Nemci. Govorili so, da morajo to delo opraviti nemške vlačuge. </p>
                  <p>Doma je oče več mesecev okreval. Ostali smo brez vsakih sredstev. Službe ni
                     dobil in živeli smo ob pomoči dobrih ljudi ter s priložnostnim težaškim delom
                     nas, šestih šoloobveznih otrok. Tako vse do 1952. leta, ko je oče za 33 let
                     delovne dobe dobil – ne pokojnino – pač pa preživnino. Bi mar naredili bolje,
                     če bi bežali? Ne vem. Stric in teta sta se umaknila v Trst, a ju je VOS tam
                     ugrabil in sta kar izginila. </p>
                  <p>Oče je kasneje videl negospodarnost, nasilje, zlaganost in pokvarjenost
                     oblasti. Ugotovil je: »Vse, kar sem bral napisanega o komunizmu in njegovih
                     zločinih, je res. Če ga pa doživiš, vidiš, da je še veliko huje.« </p>
               </div>
               <div type="div3">
                  <pb n="042"/>
                  <docAuthor>Anton Mušič</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_24.png"/>
                     <head>
                        <name type="author"/></head>
                  </figure>
                  <p>Podpisani sem rojen 10. novembra 1936 in se spominjam še dosti dogodkov ob
                     koncu stare Jugoslavije, začetka vojne na cvetno nedeljo in dogodkov med vojno.
                     Vendar letos poteka šestdesetletnica konca druge svetovne vojne in naj navedem
                     nekaj spominov iz tistih dni. </p>
                  <p>Takrat spomladi se je že veliko govorilo, da bo kmalu konec vojne in smo to
                     tako že vedeli in razumeli tudi otroci. Mnogi odrasli so konec pričakovali v
                     skrbeh, pa nisem razumel vzroka. V tistih dneh je najgloblji moj spomin podoba
                     nepretrgane kolone mož, žena, otrok in vojakov peš in na vozovih, ki so se
                     pomikali več dni iz ljubljanske smeri skozi Trzin proti Mengšu. Moja stara
                     mama, ki je vedno govorila zelo odkrito tudi z otroki (njena hči Tončka, moja
                     teta je bila zaradi tega vedno v skrbeh), je rekla, da bežijo pred tistimi, ki
                     so v Trzinu med vojno požgali kulturni dom, osnovno šolo in župnišče. Tako se
                     mi je zdelo razumljivo, da bežijo pred njimi, saj smo takrat požigalce vsi
                     imeli za zelo slabe ljudi. </p>
                  <p>No, in nekaj dni za tem se natančno spominjam, da je bil lep dan in da sem
                     poskakoval po velikem kupu hlodov, ki so bili naloženi ob gnojišču. Ne vem, ali
                     je že zvonilo pred tem, ko sem skakal s hloda na hlod ali pa sem začel skakati
                     s hloda na hlod potem, ko so mi domači povedali, da zvoni zato, ker je konec
                     vojne. Pri nas in v naši okolici se ne spominjam, da bi se ljudje posebno
                     veselili. Zase ob tem vem, da sem se spomnil na posamezne nevarne dogodke med
                     vojno: doživel sem na poti v domobransko šolo v Mengeš, da so streljali iz
                     aeroplana na zapravljivček Grčarjevega Jožeta, na katerega smo prisedli tudi
                     otroci. Otroci smo urno poskakali v »šicn grabna« ob cesti in se spominjam, da
                     sem spotoma še videl oblačke dima, ki so se dvignili ob udarcu krogle v peščeno
                     cesto. Tega in še mnogih nevarnih dogodkov in v tistem času dostikrat
                     nepretrganega brnenja aeroplanov visoko na nebu in oddaljenega grmenja sem se
                     tedaj spomnil; rekli so mi, da bo zdaj vsega tega konec. Da bomo brez strahu
                     lahko hodili ponoči, kar je bilo do zdaj prepovedano, saj smo morali še okna
                     imeti zapolknana, če je gorela luč. Spominjam se, da sem bil tega zelo vesel in
                     da sem v sebi občutil neznano olajšanje. </p>
                  <p>Olajšanje sem opazil pri vseh ljudeh, ne pa pravega veselja, saj je stara mama
                     zopet rekla: »Zdaj nam bodo pa požigalci vladali!« Tudi se je čez nekaj časa
                     potihem govorilo: »Vse tiste, ki so bežali, so novi oblastniki pomorili.« To je
                     naredilo moreč vtis, vendar sem od vsega skupaj še zelo malo razumel, da bi si
                     lahko kaj predstavljal. </p>
               </div>
               <div type="div3">
                  <docAuthor>Nada Matičič</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_25.png"/>
                     <head>
                        <name type="author"/></head>
                  </figure>
                  <p>Tisto jutro nas je vrglo iz spanca močno butanje po vratih. Z očetom sva se
                     prva znašla na stopnicah. Oče je prebledel in sklenil roke: »So že spet tu?«
                     »Kdo vendar?« »Nemci. Kdo naj bi tako divje razbijal po vratih, če ne
                     sovražnik?« Tudi Veber je logično sklepal. Pogumno sem pogledala skozi okno.
                     Spodaj je stala naša znanka Vera iz soseščine. Šla sem dol in odprla vrata.
                     Široko se je zastrmela vame. »Kje imaš očeta?« Presenetil me je glas, ki ni bil
                     le ukazujoč, rezek in hladen, ampak tako neznansko spremenjen, da sem
                     prebledela. Čemu preti? »Kaj pa je?« se je oglasil oče. Bil je jezen. Verjetno
                     ni prenesel njenega glasu. »Takoj dol s to cunjo!« je ukazala in nekajkrat
                     zamahnila proti naši zastavi. »Glejte, da čimprej obesite tapravo, drugače se
                     ne bo dobro končalo.« Nato je zletela pest od nje naravnost v moj obraz in
                     siknila: »Zdaj se bomo pa takole pozdravljali!« Naglo se je zasukala in
                     odkorakala kot kak general, ki je pravkar izrekel neizpodbitno usodno povelje.
                     »Obsedeno babše!« je zarentačil oče in me poslal gledat na cesto, kaj se
                     pravzaprav dogaja po soseščini. Prepričana sem bila, da me <pb n="043"/> Mirje
                     ne more nikoli presenetiti, ker ga tako dobro poznam kot sebe od prvih korakov,
                     s potepov po njegovih cestah, vrtovih in travnikih. To jutro pa ga nisem več
                     poznala. Vsepovsod so visele jugoslovanske in slovenske zastave z zvezdami in
                     boljševiške, okna so bila okrašena s cvetjem in zastavicami, tu in tam celo
                     slike Lenina, Stalina in Tita. Sumila sem, da se vsaj dobra petina spreneveda,
                     da so izza oken in vrat oprezno privohljale podgane in se obrnile po vetru.
                     Dobro sem si ogledala vilo, ki je imela že v gosteh kraljico Marijo in je
                     kasneje odpirala vrata vplivnim Italijanom – tudi ta je bila krašena po vseh
                     predpisih za deveti maj. Samo mi – morda res edini – smo bili za luno. Oče se
                     je seveda takoj udaril po čelu, da je pozabil na zvezdo. Ne vem, kako bi se
                     znašli, če naša mama ne bi bila znala šivati (bila je izvrstna šivilja, sicer
                     je naredila samo en tečaj v življenju, a ker je zmerom zmanjkovalo denarja za
                     obleke, nam jih je pridno šivala – od plaščev, kostimov in vseh vrst oblek).
                     Tiste dni jo je dajala mena in zato je morala ležati. Na posteljo smo ji
                     položili risalno desko, iz rdečega klotastega blaga pa je ukrojila zvezdi in ju
                     prišila na zastavo. In potem smo jo razobesili v čudovito praznični dan, brez
                     oblačka, toda žal z ženskami, ki mole pesti in vpijejo na zastave. (Še danes
                     imamo to zastavo, nekako ponosni samo nanjo, ker je toliko prestala. »Samo naj
                     se kdo obregne obnjo, mu bom že povedal svoje,« je rekel oče, ko ga je Veber
                     kasneje opomnil, da se mu zastava ne zdi čisto v redu. Zvezdi manjka namreč
                     zlato obrobje.) </p>
                  <p>»Še preden je bilo konec devetega maja, se je ženska spet prikazala. S Tatjano
                     sva se razstajali pred našo hišo. Spet je stegnila pest. Prav pod nos mi jo je
                     pomolila. Mravljinci so mi zagomazeli, Tatjana pa je zbežala. Prenesla sem njen
                     pogled, stisnila sem ustnice in v trenutku sem dobila moč zdrave pameti. Nimam
                     se česa bati, nobenega masla na glavi, ni se mi treba pretvarjati niti
                     postavljati kot človek, ki ima v rokah moč. ‘Kar pojdi lovit podgane!’ sem
                     zavpila. ‘Veliko jih je prilezlo na dan.’ Zares me je debelo pogledala, jaz sem
                     stekla domov, zaloputnila z vrati, se naslonila nanje in se razjokala … Vidiš,
                     niso lovili podgan, sploh ne, celo dovolili so jim, da so se jim motale okrog
                     nog in se dobrikale. Postale so celo nevarne. Izvohljale so kaj čisto
                     nedolžnega in lahko si prišel v arest, ne da bi vedel za vzrok. Na tak način so
                     se zaščitile pred lastnim uničenjem.«</p>
               </div>
               <div type="div3">
                  <docAuthor>Iva Srebotnjak</docAuthor>
                  <p><name>Postojna</name></p>
                  <figure>
                     <graphic url="slike_z_57/z_57_26.png"/>
                     <head>
                        <name type="author"/></head>
                  </figure>
                  <p>V Postojni ni bilo veliko domobrancev. Spominjam se ostarelega majorja
                     Ferenčaka in njegove žene Fani, ki je bila upravnica na novo ustanovljene
                     slovenske osnovne šole v Postojni, ustanovila pa je tudi mestno knjižnico.
                     Domobranci so v Postojni priredili prvo Prešernovo proslavo po kapitulaciji
                     Italije. Vsako jutro je njihova četa korakala skozi Postojno s pesmijo: Delaj,
                     delaj, dekle, pušeljc. Ne spominjam se, da bi komu kaj hudega storili. Nenadoma
                     je njihova pesem utihnila. Slovensko šolo so spet zaprli. Nekega de so se po
                     Tržaški cesti peljali na lojtrniku begunci v civilu. Srbski četniki, ki si jih
                     prej srečeval na vsakem koraku, so izginili. Nemci so postajali čedalje bolj
                     nemirni. Pred našo hišo so si postavili bunker. Po okoliških hribih so
                     partizani kurili ognje. Vsi smo čutili, da se pripravlja odločilni spopad.
                     Vedeli smo, kdo bo zmagal, in bali smo se, kaj nam bo mir prinesel, saj so že
                     dolgo iz okoliških vasi prihajale vesti ne le o napadih na Nemce in o nemškem
                     maščevanju, ampak tudi o tem, da so partizani pobijali domačine, o katerih si
                     nismo mogli predstavljati, da bi bili kaj hudega storili. </p>
                  <p>Bitka je trajala tri dni, potem je pridivjala svoboda. Naše stanovanje so
                     zasedli od zmage in ruma pijani partizani. Moji starejši sestri je nova oblast
                     takoj mobilizirala; morali sta na Ravbarkomando obvezovat ranjence. Ko sta se
                     vrnili domov, sta pripovedovali, da so mimo njiju še švigale nemške krogle. Na
                     našem dvorišču se je nekaj ujetih Nemcev stiskalo v gručo. Stražil jih je
                     partizan. Čez noč so izginili. Zvedeli smo, da so jih postrelili za Sovičem. </p>
                  <p>Partizani so odšli iz našega stanovanja, prihajali pa so dan za dnem drugi
                     obiski. To so bili predstavniki nove oblasti, ki so zahtevali to in ono, recimo
                     kuhinjsko mizo, kmečko orodje in podobno. Treba je bilo dati kravo iz hleva, za
                     Trst, so rekli. Oče se je nekoč skušal upreti, pa ga je oblastnik odgnal z
                     grožnjo. Iskali so tudi sobe za razne funkcionarje, skoraj sleherni <pb n="044"
                     /> dan jim je bilo treba razkazovati stanovanje in dokazovati, da smo velika
                     družina in da imamo vse zasedeno. Pred trgovinami so se nabirale dolge vrste
                     ljudi, čakali so na kruh, na kvas, če se je kakšno živinče ponesrečilo, tudi na
                     meso. Da se ni skoraj nič dobilo, so bili seveda krivi trgovci, zato so jih
                     nekaj zaprli. Zvedeli pa smo tudi za znance, ki so jih po zmagi pobili. Med
                     njimi je bilo poleg domačih civilistov nekaj bivših domobrancev, pa tudi
                     Italijanov, ki so bili poročeni s Slovenkami. Nevarno je bilo spraševati zakaj,
                     a če si vprašal, si dobil zmeraj isti odgovor: »Nekaj je že moralo biti!«
                     Likvidatorji so bili večkrat ljudem znani, o njihovih imenih se je šušljalo. </p>
                  <p>Vojaška godba se je naselila v župnišču tik pod stanovanjem dekana Krhneta in
                     vadila na vse pretege. Ko je šla njegova nečakinja, ki je pri njem
                     gospodinjila, prosit, da bi malo prenehali, ker gospoda strašno boli glava, so
                     začeli še bolj razbijati. Dekanu se je pomračil um. Ob nedeljah so organizirali
                     udarniško delo ob pesmi: Slovenija, svobodna, sovjetska si že ti. </p>
                  <p>Nekega dne, ko sva bili z mamo sami doma, sta prišla dva oficirja v uniformi in
                     zahtevala, da v dveh urah zapustimo stanovanje. Vztrajala sta pri svojem
                     »narđenju« in nista povedala, ne kako ne kam. Naša sedemčlanska družina je
                     potem prebila dva meseca v bivšem pesjaku in v podstrešni sobici, ki nam jo je
                     dala na razpolago usmiljena soseda. Iz te sobice smo gledali v naše stanovanje,
                     kjer so partizanke nekaj tipkale in sprejemale obiske. Moka, krompir in vse,
                     kar smo imeli pridelkov, je zaradi naglice, s katero smo se morali izseliti,
                     ostalo v hiši, tja pa nismo imeli več dostopa. Vstajala sem zjutraj ob petih in
                     hodila čakat kruh v vrsto pred Turkovo pekarno. Nekoč sem bila že skoraj na
                     vrsti, ko se je za menoj oglasila ženska: »Imajo doma polne kašče žita, pa
                     hodijo sem po kruh.« Vedela sem, na koga meri, a sem se naredila, da ne slišim,
                     saj so v pesjaku vsi čakali na tisti koruzni kruh. </p>
                  <p>Na jesen sem zbolela za škrlatinko. Zdravil me je dr. Karninčič. Svetoval je
                     mojim doma, naj nikomur ne pravijo, da imam to nalezljivo bolezen, ker bi sicer
                     morala v bolnišnico, kjer so bile razmere skrajno nevarne. Prevzel je
                     odgovornost nase in skrbno spremljal potek moje bolezni. Nekega dne ga ni bilo
                     na obisk, prijeli so ga in zaprli, ko se je z avtobusom vračal iz Trsta. Proti
                     njemu, poštenemu človeku in zdravniku, so uprizorili pravi stalinistični proces
                     in ga obsodili na prisilno delo. </p>
                  <p>Med nami je zavladal strah, nezaupanje in nekakšna otopelost. Tudi za našega
                     očeta smo se bali, saj je bil »kulak«. Rekel je: »Če me bodo, me bodo po
                     nedolžnem.« Ko pa smo bili sami doma in se je dobro ozrl okrog sebe, je dejal:
                     »To se bo sámo požrlo. Mi tega ne bomo dočakali, naši otroci pa bodo!« </p>
               </div>
               <div type="div3">
                  <docAuthor>Boris Svetek</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_27.png"/>
                     <head>
                        <name type="author"/></head>
                  </figure>
                  <p>Maja 1945 smo živeli v Bizoviku v očetovi rojstni hiši, po domače pri
                     Matevževih. Leta 1942 je stari oče Jakob nagovoril mojega očeta, da je prodal
                     svojo hišo v Bizoviku in se z družino preselil k njemu. Stari oče je bil vdovec
                     in želel si je, da bi mu otroci delali družbo. Jaz sem imel 10 let, Jože 7,
                     Janez 5, najmlajši brat Filip pa se je rodil leta 1942. </p>
                  <p>Oče je bil pri vaški straži na postojanki na Lazharjevem griču v Bizoviku. Ob
                     italijanski kapitulaciji je odšel z vsemi na Turjak. Ob nemški ofenzivi leta
                     1943 je bil ujet na Rdečem kamnu, kjer je bil pri partizanih kot talec.
                     Partizani so ga ujeli v spopadu na Velikem Osolniku in ga zadržali. Ob ofenzivi
                     novembra 1943 so ga Nemci ujeli in odvedli v Ljubljano; tam se je pridružil
                     domobrancem. Vendar ni bil vojak, ker je bil starejši in je skrbel za družino,
                     zato so ga pustili, da je opravljal svoj zidarski poklic. </p>
                  <p>Že nekaj dni pred devetim majem smo otroci opazovali nemške vojake, ki so se
                     umikali iz bojev na Orlah in v okolici. V koloni so hodili mimo našega doma.
                     Bili so obvezani, umazani in utrujenega videza. Vojak iz kolone je z roko
                     pokazal nazaj, rekoč: »Banditen kommen«. Spomnim se dobro, kako je tudi ta
                     dogodek še dodatno povečal strah v družini. Kot 12-letnik sem občutil
                     turobnost, morečo tišino in napetost v družini. Kaj bo? Oče in mama sta se
                     skrivaj pogovarjala, da <pb n="045"/> bodo verjetno prišli partizani.
                     Prisluškoval sem takšnim skrivnim pogovorom. V zraku je lebdela panika: vsi bi
                     nekam šli. Tudi starša sta se odločila, da se umaknemo iz vasi. Imeli smo
                     majhen ročni voziček na štiri kolesa z lojtrcama na obeh straneh, ki ga je oče
                     sam naredil. Na vozičku je bilo verjetno nekaj malega najnujnejšega in nanj smo
                     posadili tudi triletnega Filipa. Mama je bila noseča, kar je v takratnem
                     občutju še povečalo tragičnost dogodka. S tem vozičkom je vsa družina pešačila
                     skozi Hrušico proti Ljubljani. Kam? Prispeli smo do maminega brata Miha Pavčiča
                     in njene tetke – tako smo jo vsi klicali – pisala se je Korošec in je stanovala
                     pri njem. Očitno sta prav onadva starše pregovorila, da smo se vrnili domov v
                     Bizovik. Oče ni šel z nami in tako smo bili otroci tisti dan zadnjič z njim.
                     Nismo se poslavljali. Oče je odšel k svojemu bratu Jakobu na Kodeljevo.
                     Oblastem se je javil 11. maja in nikoli več ga nismo videli. Nikoli več! </p>
                  <p>V Bizoviku se je še vedno slišalo občasno streljanje v daljavi in odmevalo po
                     dolini. Strah nas je bilo spati doma. Na mamino prošnjo nas je čez noč sprejela
                     najbližja soseda, po domače Pergarjeva Marjana. To je bila starejša gospa, ki
                     je stanovala sama v majhnem stanovanju v pritlični hiši. Zatekli smo se v
                     notranjost prostora, kjer ni bilo oken, v popolno temo. Tiščali smo se skupaj
                     in molili rožni venec. Bilo nas je več, vendar se ne spomnim imen. Dobro pa se
                     spomnim Anzetovega Slavca s priimkom Pavčič. Prebudili smo se v lepo sončno
                     jutro v sredo 9. maja. Odšli smo domov. Od naše ali Pergarjeve hiše je ca. 300
                     m čez travnike do vznožja gozda. Kmalu smo opazili, da se po gozdni poti z
                     dobrunjske strani pomika kolona vojakov. Bili so partizani, prvič sem jih
                     videl. Med drugimi smo prišli do njih tudi mi otroci. Moje prvo in nepozabno
                     presenečenje je bilo, ko je Anzetov Slavc prinesel na levi roki, kot polena
                     naložene, velike škatle cigaret in jih poklanjal partizanom. Nisem razumel, kaj
                     je to. Še sinoči je z nami molil, se z nami vred bal prihoda partizanov, sedaj
                     pa takšna vdanost do njih. Ta dogodek se mi je vtisnil v spomin, kot da se je
                     zgodil včeraj. Začel se je nov čas, ljudje so se sprevrgli, komu verjeti in
                     zaupati? Postali smo izobčenci. </p>
                  <p>Vsako nedeljo smo hodili k maši v Bizoviku. Sam sem bil med šolarji velikokrat
                     na koru. Že takoj prvo nedeljo po 9. maju se niso hoteli več pogovarjati z
                     menoj. Težko je opisati tisti občutek osamljenosti, ponižanja, ko nisem
                     popolnoma nič razumel in sem ostal sam. Zanje in za mnoge v vasi smo bili od
                     tedaj samo še »belčki«, oče pa »zločinec«. Vse se je obrnilo proti nam. Kamor
                     koli smo šli, smo bili zaničevani. Mama je veliko jokala. Bili smo lačni in
                     prestrašeni. Mama in stara mama sta nas tolažili, naj potrpimo in se jih
                     izogibamo. Mama je bila perica kot veliko drugih v vasi Bizovik, ki so prale za
                     stranke v Ljubljani. To je bil edini dohodek v družini. </p>
                  <p>Kmalu se je začelo z nasiljem. Vrata smo imeli čez dan zaklenjena, ker so nas
                     vedno ustrahovali in razbijali po njih. Pozneje smo izvedeli, zakaj se je to
                     dogajalo. Domači terenci so prišli odkopavat grob, v katerem naj bi bil človek,
                     ki naj bi ga bil ubil naš oče. Odkopali so udrtino na robu Debenčeve senožeti
                     pod gozdno cesto. Našli so ostanke poginulega psa, ki ga je nekdo zakopal tja.
                     Mi nismo nič vedeli o tem. Terenci so si vzeli vso pravico nad nami. Nenadoma
                     so prišli: »Preiskali bomo hišo,« so dejali in začeli premetavati stvari v vseh
                     prostorih; na podstrešju so bile na tleh pohodne deske. Vse so potrgali in tako
                     pustili. Prišli so še večkrat in celo med že potrganimi deskami zopet
                     »preiskovali«. Nam se je zdelo, da hočejo hišo podreti, s takšno ihto so
                     delali. Najbolj ukazovalen je bil Mešicov Lojze s priimkom Mojškerc. To je brat
                     Smukarjevega očeta, vaščana, ki so ga leta 1942, med racijo blizu njegovega
                     doma v Bizoviku, ustrelili Italijani. </p>
                  <p>Hodil sem v šolo, prvi letnik realke na Rakovnik. Na tiste čase imam prijetne
                     spomine. Po »osvoboditvi«, še pred zaključkom letnika, me je neki dan razrednik
                     Tonin poklical pred tablo in mi sporočil, naj zapustim šolo. Izključen sem bil
                     iz šole.</p>
                  <p>Počasi sem se začel zavedati, da je z našo družino nekaj hudo narobe. Karkoli
                     sem počel, kamor sem se obrnil, vse je bilo narobe. Sama žalost, lakota, jok,
                     napetost, nemir. Izvedeli smo, da so na vasi delili UNRRA pakete. Za našo
                     družino pomoči ni bilo. </p>
                  <p>Povečevalo se je živčno stanje. Še bolj se je stopnjevalo pozneje, ko smo
                     izvedeli, da so očeta vozili v lojtrskem vozu iz zapora v Ljubljani čez vasi
                     Hrušica, Bizovik in Dobrunje na Sv. Urh, na strašne »orgije«, ki so jih tam
                     počeli od zmage pijani in maščevanja željni komunisti. Takrat je bilo tudi pri
                     nas doma pri belem dnevu vse zaklenjeno. Otroci smo bili pod mizo, mama pa je
                     skozi zastrta okna opazovala in trepetala, kaj se bo zgodilo. Dostikrat so
                     hodili okrog, vpili in takrat je bilo, da bi znorel; nič nismo vedeli, kaj se
                     zunaj dogaja. Le strogo zaupne novice je mama pozneje občasno izvedela pri nam
                     podobnih ljudeh, kajti tudi <pb n="046"/> oni so trpeli. Prav ti domačini so
                     bili mami v največjo moralno in mnogokrat tudi materialno oporo. Tistega o
                     očetu na Sv. Urhu tedaj doma nismo nič vedeli. Mama je pozneje prinašala domov
                     te strahotne novice, ki jih nam otrokom nikoli ni zmogla povedati drugače kot s
                     pretresljivim glasnim jokom. </p>
                  <p>Kot da še ni bilo dovolj hudo, da so nam vzeli očeta, smo se morali še po sili
                     izseliti. Stari oče nas je še isto leto pognal iz hiše, ker so ga nahujskali
                     domači terenci. Takrat nismo vedeli in še danes ne vemo, kako so potekale
                     sprevržene politične priprave vaščanov in starega očeta za naš izgon. K staremu
                     očetu nismo šli nikoli več na obisk. </p>
                  <p>Strah, nasilje in dogodki, ki so se v naši družini vrstili drug za drugim takoj
                     in še več let po koncu vojne, so nam pustili trajne posledice. Brata Jože in
                     Janez sta veliko prezgodaj umrla. Mama je do smrti ostala ena sama duševna
                     razvalina. Mlajši brat Filip se je kot mladostnik brez zadržkov vključeval v
                     tedanje življenje. Tudi sam sem živel dolga leta v velikih dilemah in
                     razmišljal, kaj je prav. Premnogokrat sem se jim pustil zapeljati. Pozneje, ko
                     sem v življenju spoznaval laži in prevare, sem se svoje naivnosti močno
                     sramoval. To mi je v veliko izkušnjo. V notranjosti sem bil velikokrat zmeden.
                     Še bolj sem se vase zapiral. Ugotovil sem, da so se nad očeta ljudje spravljali
                     z vsemogočimi starimi zamerami. Komunistična oblast pa jih je iz revanšističnih
                     namenov ščuvala in podpirala. Z osamitvijo od okolice, ki bi mi bila odgovorila
                     na marsikatero vprašanje, ki me je težilo vsa leta, sem zamudil mnogo prič. Na
                     stara leta nimam več miru. Vse bolj me razjeda krivica, ki se je zgodila naši
                     družini. Vendar imam še upanje in voljo, da se bom, kolikor mi bo zdravje
                     naklonjeno, trudil za povrnitev očetove časti in dostojanstva. </p>
               </div>
               <div type="div3">
                  <docAuthor>Meta Velikonja</docAuthor>
                  <p><name>Ljubljana</name></p>
                  <figure>
                     <graphic url="slike_z_57/z_57_28.png"/>
                     <head>
                        <name type="author"/></head>
                  </figure>
                  <p>Večino spominov sem že napisala pred desetimi leti, ob petdesetletnici
                     osvoboditve Ljubljane (Zaveza št. 17, junij 1995, str. 42-48). Tokrat bom
                     zapisala tudi nekaj dogodkov, ki jih pred desetimi leti nisem. </p>
                  <p>Med drugo svetovno vojno smo živeli v Ljubljani, v prvem nadstropju v hiši
                     nasproti šentpetrskega župnišča. Bili smo številna družina: oče, mama in deset
                     otrok. Po kapitulaciji Italije, 8. septembra 1943, na univerzi ni bilo
                     predavanj, v z bodečo žico ograjeni Ljubljani so bili Nemci. Starejši sestri
                     Mija in Ivanka sta šli v Gorico pomagat v slovensko šolo. Brat Jože se je pozno
                     jeseni 1943 pridružil domobrancem na Primorskem. Domov na Primorsko je odšel iz
                     Ljubljane tudi očetov brat Stanko. Ni bil vojak in ni želel v nemške delovne
                     enote. Domov na Predmejo je še prišel, več zanesljivega se o njem ne ve. </p>
                  <p>V začetku meseca maja so bili naši znanci v Ljubljani silno vznemirjeni,
                     prestrašeni in negotovi, kaj se bo zgodilo. Širile so se govorice, da so v
                     Prekmurju že ruski kozaki, ki ropajo, pobijajo in posiljujejo. Znanci so
                     prihajali z novicami, da ljudje bežijo na Koroško. Le za kratek čas naj bi se
                     umaknili, dokler ne pridejo Angleži. Brata Tine in Jane, stara šestnajst in
                     petnajst let, sta šla k domobrancem, drugi pa smo bili v soboto, 5. maja
                     popoldne, že pripravljeni na odhod. S potepanja po okolici se je vrnila
                     najmlajša sestra Lenka in v maminem naročju ihtela, da ona ne gre nikamor. </p>
                  <p>Kaže, da je Lenkin jok povzročil rahel pomislek, kam pa naj sploh gremo? </p>
                  <p>Tri sestre: Zina, 19 let, Zora, 17 let in Ančka, 14 let so se kljub temu
                     odpravile na pot. Oče bi bil morda šel, če bi imel prevoz. Doma smo ostali oče,
                     mama in najmlajši dve, stari 12 in 9 let. </p>
                  <p>V naslednjih dneh nismo šli nikamor. Oče je bil tih, sežigal je svoje papirje.
                     Ko ga je Lenka vprašala, zakaj to dela, ji je odgovoril, da zažiga papirje
                     zato, da dobri ljudje ne bi trpeli. Z Lenko sva se lotili pospravljanja knjig.
                     Iz ene sobe sva jih prenesli v drugo kar na kup. Nihče naju ni zaustavil pri
                     najinem razmetavanju. </p>
                  <p>V noči med 8. in 9. majem smo poslušali ropot voz in konjskih kopit ter
                     vojaških korakov. Zdi se mi, da je oče ob oknu opazoval dogajanje na cesti. </p>
                  <pb n="047"/>
                  <p>Zjutraj, 9. maja, je bil čudovit sončen dan. Okna sosednjih hiš so bila
                     okrašena z zastavicami, med njimi je bilo največ rdečih s srpom in kladivom.
                     Prišla je teta Rezka, da terenci zahtevajo, da se na hišo obesi zastava s
                     peterokrako zvezdo. Oče in mama sta to odklonila. Ko smo se vrnili od jutranje
                     maše, je že visela državna zastava s peterokrako zvezdo. Kaže, da teta Rezka ni
                     želela sitnosti. Ostali smo doma, bilo je tiho, morda kar preveč tiho. Tudi po
                     okoliških ulicah je vladala tišina. Mislim, da še celo tramvaj ni vozil. </p>
                  <p>V četrtek, 10. maja, je bil praznik – vnebohod. Za našo družino je to še prav
                     poseben praznik, saj sta oče in mama praznovala srebrno poroko. Poročila sta se
                     10. maja 1920. Meni in Lenki je oče naročil, naj greva mami kupit rože. Šli sva
                     v najbližjo cvetličarno. Cvetličarka nas je poznala. Pri izbiri rož pa ni bila
                     posebno prijazna. Prodala nama je nemogoče »snežene« kepe in jih ni ustrezno
                     aranžirala. Ko sva prinesli rože domov, naju je oče le žalostno pogledal in šel
                     sam kupovat rože. Popoldne so starši sedeli skupaj s teto Rezko in njenim možem
                     pod kuhinjskim balkonom. Zdi se mi, da niso dosti govorili. </p>
                  <p>Ponoči me je zbudila prižgana luč. Mama me je pomirila, rekoč, da so prišli po
                     očeta. Brskali so po stanovanju, zlasti po omarah fantovske sobe. Pa se oglasi
                     eden od preiskovalcev, češ nekaj sem našel. Našel je težko škatlo od čevljev.
                     Ko jo je odprl, se je oddahnila tudi mama. Notri so bili žigosani kamni s
                     slovenskih gora. Ali so sploh kaj odnesli, ne vem. Kakšnih dragocenosti nismo
                     imeli. Ko so rekli očetu, naj se obleče, da mora z njimi, sem iskala očetove
                     tople nogavice. Brez njih bi ga preveč zeblo. Oče je mraz težko prenašal.
                     Preden so odšli, so zapečatili dve sobi, ki sta ostali po odhodu dveh bratov in
                     treh sestra prazni. Oče se je poslovil in odpeljali so ga. Ne vem, če je mama
                     kaj poizvedovala, kje je oče zaprt. Nekega dne je prišla domov in samo rekla,
                     da ji je stric Janez (mamin svak) rekel: Veš, Ivanka, sedaj so novi časi, pa
                     tudi novega človeka bomo vzgojili! Informacij o očetu tudi on ni dobil ali si
                     jih ni upal iskati. </p>
                  <p>Mama kar ni imela miru in je ponoči večkrat odpirala zapečateno fantovsko sobo.
                     Imela je slab občutek, da nista fanta tam skrila tudi kakšno strelivo. Odpirala
                     je s svečo v roki, sredi noči ob nezastrtih oknih. Imela je srečo, da je niso
                     opazili. </p>
                  <p>Še ena soba je bila prazna – papanova. Tja se je nastanila »partizanka«,
                     kuharica v vojaški menzi, ko je mama terenskemu odboru prijavila prazno sobo.
                     Neke noči je mamo pri njenem nočnem vdiranju v fantovsko sobo presenetila
                     »partizanka«. Zbudil jo je ropot. Mame na srečo ni prijavila. </p>
                  <p>Sredi maja se je preselila na dvorišče v šupo, kjer so bili davno prej hlevi,
                     družina Pavlovčič. Prisilno so jih izselili iz stanovanja na Resljevi cesti.
                     Starši in štirje otroci. Eno sobo jim je odstopila teta Rezka. Tja se je
                     vselila najstarejša, Gizela. </p>
                  <p>Tiste dni je bilo bolj malo šole. Z Lenko sva se »zaposlili« kot mežnarja –
                     vajenca pri cerkvi sv. Petra. Redno sva zvonili opoldne in avemarijo. Pomagali
                     sva tudi pri krašenju cerkve, saj sva brez težav splezali na oltar in nameščali
                     sveže rože. Župnišče je bilo kar prazno. Ostal je g. kaplan Pavlin, dr. Demšar
                     in v Ilirski ulici g. Janko Mlakar. Naša dva kateheta, g. Starc in g. Škrbec,
                     sta odšla skupaj z župnikom Košmrljem. </p>
                  <p>9. junija zvečer, pred kongresom AFŽ v Ljubljani, so začeli streljati rakete.
                     Tekla sem na balkon, ki je bil obrnjen proti kolodvoru, da bi bolje opazovala.
                     Toda kmalu je nekaj močno počilo. Prišla je mama in me odvedla z balkona.
                     Grmenje in pokanje ni ponehalo. Vsi prebivalci »vrta« smo se zatekli v klet
                     sosednje hiše, ki je bila močneje grajena. Lenke ni bilo z nama. S
                     Pavlovčičevim Tonetom sta šla na pokopališče Žale. Zato je bila mama v velikih
                     skrbeh za Lenko pa tudi za očeta. V kleti smo ostali vso noč. Zjutraj je bilo
                     vidno razdejanje: na »našo« hišo je padel kos podvozja železniškega vagona,
                     stekla na cerkveni uri so bila razbita, povsod razbita stekla in kosi železja.
                     Hiša na vogalu Bolgarske in Šmartinske ceste je imela samo še zidove. </p>
                  <p>Lenka je zjutraj prišla domov. Eksplozije na kolodvoru so jo presenetile še na
                     pokopališču in sta s Tonetom ostala tam na Upravi. </p>
                  <p>Znanke in prijateljice so prihajale k mami in si skrivoma izmenjavale novice o
                     svojcih. O tistih, ki so bežali, in o tistih, ki so se morali javiti in jih ni
                     bilo domov. Kmalu so začeli govoriti, da domobrance vračajo. V Slovenskem
                     poročevalcu je bila 1. junija objavljena kratka vest: Belogardisti se vračajo.
                     Poroča o vrnjenih domobrancih, ki so jih sprejeli na kolodvoru v Kranju in
                     »pospremili« v barake v Kranju.</p>
                  <p>Širile so se vesti, da domobrance na Kočevskem streljajo in jih mečejo v jame.
                     Mama ni dovolila, da bi bile me pri teh pogovorih, vendar vsega ni mogla
                     prikriti. </p>
                  <pb n="048"/>
                  <p>23. junija 1945 objavlja Slovenski poročevalec na strani 2: KRVNIKI SLOVENSKEGA
                     NARODA PRED SODIŠČEM </p>
                  <p>Tako je mama izvedela, da bodo pred vojaškim sodiščem v Ljubljani sodili našemu
                     očetu. Obtožnica se glasi: </p>
                  <p>Narte Velikonja, pravnik in književnik iz Ljubljane, med okupacijo pokrajinski
                     inšpektor. Obtožnica ga obtožuje, da je kot odločen idejni nasprotnik in
                     sovražnik narodnoosvobodilnega gibanja vršil proti temu gibanju ustno agitacijo
                     in pismeno propagando zlasti s tem, da je priobčeval v listih »Slovencu« in
                     »Domoljubu« profašistične članke, ker je objavil v »Dom in svetu« novelo
                     »Zanjka« in izdal brošuro »Malikovanje zločina«, da je nadalje kot predsednik
                     Rupnikovega podpornega odbora in Zimske pomoči delil podporo predvsem le
                     profašistično usmerjenim prosilcem. Odtegnil je podporo idejnim pristašem
                     narodnoosvobodilnega gibanja, si v to svrho organiziral svoj posebni vohunski
                     aparat in se za svoj posel posluževal podatkov okupatorjeve policije. Nadalje
                     je kot predsednik Zimske pomoči kriv aretacije odbornikov Rdečega križa ter
                     njih odgona v taborišče. Kot književnik, politik in uradnik je bil v
                     okupatorjevi službi in eden vidnejših idejnih voditeljev slovenskega fašizma. </p>
                  <p>Ljudska pravica 26. junija 1945 na strani 5 poroča: V imenu narodov Jugoslavije
                     so bili vsi obsojeni na smrtno kazen s streljanjem, na trajno izgubo
                     državljanskih pravic in na zaplembo premoženja … Višje sodišče je sodbo za vse
                     obtožence v celoti potrdilo. </p>
                  <p>V sodno dvorano mami niso dovolili. Ko je 25. junija ves dan hodila od »Poncija
                     do Pilata«, da bi smela videti očeta, so ji pod večer le dovolili; vendar ko bi
                     ga smela videti, ji je bilo rečeno, da so jih že odpeljali. </p>
                  <p>Zvečer smo se z mamo dobile v stolnici. Peljala naju je pred razpelo, naju
                     prijela za roke in z muko iztisnila iz sebe: Zdajle bodo papana ustrelili! </p>
                  <p>Ne vem, koliko časa smo ostale v cerkvi in tudi ne vem, kako smo prišle domov.
                     Mama je kmalu odšla v Šentvid pri Ljubljani k prijateljema dr. Mateju Justinu
                     in njegovi ženi Anici. Skrila se je pred radovedneži, da v samoti žaluje za
                     očetom. Tiste dni je za naju z Lenko skrbela gospa Pavlovčič. </p>
                  <p>V tistih dneh je mama pisala svojemu bratrancu v Rim. Piše, da tolikšnega
                     sovraštva v svojem življenju še ni občutila. Sovraštvo in hujkaštvo je bilo
                     tudi v uvodnikih dnevnih časopisov. </p>
                  <p>V torek, 26. junija, je bil v Slovenskem poročevalcu objavljen odlomek iz
                     očetovega Malikovanja zločina pod naslovom: VELIKONJA SI JE SODBO PISAL SAM, s
                     poudarjenim uvodom: »Slovesno izjavljam: Take svobode ne maram … med menoj in
                     med njimi je samo smrt.« (Objavljeno tudi v Zavezi št. 29, junij 1998, na
                     zadnji strani – platnice). Ker me je na cesti podrl motorist in sem imela
                     ranjeno ustnico, je mama prišla domov in me negovala. Takrat je tudi izvedela,
                     da je v ljubljanskih zaporih naša najstarejša sestra Mija. Obsojena je bila na
                     tri mesece prisilnega dela. Mama ji je lahko poslala paket. Odpeljali so jo na
                     Kočevsko. </p>
                  <p>8. avgusta, zgodaj zjutraj, je pozvonilo pri vhodnih vratih. Slišala sem mamo,
                     da je šla na okno pogledat, kdo zvoni. Slišati je bilo samo: Odkod pa vidva? In
                     še: Papana so ustrelili! Domov sta prišla Tine in Jane. Preživela sta Teharje.
                     Bila sta živa okostnjaka. Ušiva in na smrt bolna. Mama je naredila več, kot je
                     možno, in brata sta preživela. 11. avgusta je prišla domov Mija. Bilo nas je
                     zopet kar nekaj. Prosili smo, da so nam odpečatili sobe. Z Mijo smo uredili
                     knjige in še marsikaj. </p>
                  <p>Mama je dočakala visoko starost – 9l let. Zadnjih 25 let je živela v Clevelandu
                     pri hčerki Zini. Od leta 1969 je prihajala v Slovenijo in spremljala, kako
                     napredujejo vnuki. Ko ni več zmogla poti čez »lužo«, smo mi hodili k njej. Leta
                     1982 sem bila jaz na obisku v Clevelandu. Pogovor je nanesel na marsikaj, tudi
                     na prve dni svobode in papanovo smrt. Začudili so se, da jaz nič ne vem o vsem.
                     Res nisem veliko vedela in čutila sem kot očitek, da me nič ne zanima. Pa je
                     prišlo čez kakšen mesec mamino pismo, datirano 26. avgusta 1982. V njem mama
                     piše: Draga Metka, še nekaj bi Ti rada napisala, kar ti povedati nisem mogla.
                     Gre za čas po papanovi smrti. Ti si pripomnila: Saj nam mama ni nič povedala.
                     Res nisem, ker nisem mogla, pa tudi nisem hotela. Trudila sem se sama nositi in
                     ne še vas bremeniti. Draga Metka, ne veš pa, kolika opora si mi bila prav ti v
                     tistem času s svojim tihim razumevanjem; ko si kljub svoji mladosti naredila
                     vse, kar si mogla, da bi pomagala. Ko smo tisti večer govorili o teh časih, sem
                     skušala, da bi ti povedala, pa nisem mogla. Upam, da razumeš. Vem, da si tudi
                     ti takrat mnogo trpela in nisem imela jaz v vsem prav. Rada bi, da bi ti vedela
                     in razumela, kako je bilo. Še danes ne morem govoriti o tem; res ne morem. Zato
                     sem ti to napisala. Prisrčno pozdravlja, mama. </p>
               </div>
            </div>
         </div>
         <div type="div1">
            <head>Dve poti v Italijo</head>
            <div type="div2">
               <head>Iz Ljubljane čez Beljak v Monigo</head>
               <docAuthor>Franci Hrovat</docAuthor>
               <div type="div3">
                  <pb n="049"/>
                  <p>Minil je tretji maj leta 1945. V Ljubljani si videl zaskrbljene obraze, ljudje
                     so bili v dvomih, kaj storiti; tudi novonastala vlada je malo govorila in še
                     manj odločala. </p>
                  <p>Tudi moj osebni položaj ni bil zavidljiv; na veliko soboto leta 1945 mi je dr.
                     Blumauer v Leonišču iz vnete desne rebrne mrene izčrpal liter temne tekočine. </p>
                  <p>Prišlo je povelje: petega maja na zborno mesto pripravljeni za umik. Ko sem
                     tega dne prispel na določen kraj in me je neposredni šef zagledal v tako slabem
                     zdravstvenem stanju, mi je naklonil pozdrav: »Ti boš pa samo za napoto!« To mi
                     je vzdignilo moralo in »napota« si je ponoči »pridobila« neki uradni avto
                     znamke Hanomag, ki je bil predelan za pogon na oglje. </p>
                  <p>In šestega maja smo odrinili proti Kranju. Vsa naša policijska enota je
                     potovala na kolesih, spremljal jo je hanomag, kjer smo potovali trije člani in
                     ena članica skupine. </p>
                  <p>V Kranju je vladala precejšnja zmeda. Ni bilo zanesljivih in resnih odredb.
                     Spet se mi je približal šef, ki je kljub temperaturi, ki me je nadlegovala,
                     verjetno videl »izboljšanje« mojega zdravja. »Ti boš šel na Jesenice in boš tam
                     prevzel položaj!« Povelja so včasih problematična ali pa tudi neumna. To je
                     bila odredba brez glave. Posadka hanomaga je 8. maja zjutraj pognala motor in
                     odrinili smo proti Tržiču. Število oseb se je povečalo: prisedlo je moje dekle,
                     ki je prej potovalo s kolesom do Kranja; pozneje je postala moja žena in me
                     spremlja že 60 let. </p>
                  <p>Kmalu so se začeli problemi. Ubogi motor je začel ob ogljeni hrani »kašljati«,
                     kar je bilo pri težko naloženem vozu in strmi cesti čisto razumljivo. </p>
                  <p>Odločili smo se: odrezali smo kotel za žganje oglja in ostali z majhno količino
                     bencina. Odkrili smo način za pridobivanje goriva. </p>
                  <p>Ob poti so ležali avtomobili in kamioni; z gumijastimi cevmi smo jim izsrkali
                     tekočo energijo do zadnje kaplje in jo pretočili v naš avto. </p>
                  <p>Prepotovali smo Tržič, dospeli do Ljubelja in se ustavili pri vhodu v predor.
                     Nikogar ni bilo; zavozili smo v notranjost, kjer je bila popolna tema in dosti
                     blata in vode na poti. Pokvarila se nam je tudi luč pri avtomobilu in smo si
                     pomagali z ročno baterijo. </p>
                  <p>Prispeli smo do mostu na Dravi. Po njem so hodili nemški vojaki z žicami v
                     rokah. Vprašali smo jih, kaj delajo, in so nam odgovorili, da minirajo most.
                     Uničili smo nekatere dokumente, prešli most in pozno popoldne dospeli v
                     Celovec. </p>
                  <p>Ustavili smo se pri neki šoli, kjer je v telovadnici na slami že sedelo lepo
                     število rojakov, med njimi tudi že nekateri pravkar izvoljeni poslanci nove
                     slovenske skupščine. </p>
                  <p>Prespali smo tam in zjutraj odpotovali proti Beljaku. Bilo je 9. maja. Nismo
                     vedeli, da so Avstrijci ponoči spet oklicali neodvisnost Avstrije. Ko smo se
                     približali celovškemu mestnemu bloku, nas je ustavil vojak z naperjeno puško in
                     avstrijsko zastavo na rokavu ter vprašal: »Wohin fahren Sie?« – »Nach Villach.«
                     – »Haben Sie Waffen?« – »Nein.« – »Gut, weiter!« </p>
                  <p>Zadeva se je dobro končala; pri prvem potoku smo ustavili in se razorožili, ker
                     smo bili krepko oboroženi. Potovali smo oblečeni v civilne obleke. Ostali smo z
                     eno pištolo. </p>
                  <p>Nadaljevali smo pot in naenkrat zagledali, da se z nasprotne strani približuje
                     dolga kolona tankov. Na prvem sta stala dva partizana. Ljudje so nam rekli, da
                     je to osma armada, ki zaseda Avstrijo. Ne vem, ali so bili Angleži ali
                     Amerikanci. </p>
                  <p>Ker nas niso nadlegovali, smo nadaljevali pot proti zahodu, oni pa so prodirali
                     proti vzhodu. Nekaj kilometrov pred Beljakom smo prispeli v Trefen. Bilo je 9.
                     maja dopoldne. V neki zapuščeni koloniji Hitlerjugenda smo odkrili slovenske
                     begunce. Spominjam se nekaterih: svetnik Karel Škulj, svetnik Merkun, prof.
                     Srečko Baraga, sodnik Žužek, ing. Padar. Drugi dan je prispel s svojim
                     kamionetom sin tovarnarja iz Bežigrada, kasneje senator v Avstraliji. V tej
                     koloniji smo ostali do 12. maja. Prišla je vest, da moramo biti v Beljaku
                     dvanajstega maja zjutraj za prevoz v Italijo. </p>
                  <p>Med begunci, ki so bili v Vetrinju, so kasneje širili vest, da Angleži vozijo
                     begunce v Italijo. Mislim, da smo bili mi material za izložbo; nas so res
                     prepeljali v Italijo. </p>
                  <p>V Beljaku je bilo pripravljenih okrog 20 ogromnih odprtih vojaških kamionov;
                        <pb n="050"/> nanje so pričeli nalagati slovenske rojake begunce, ženske,
                     moške, otroke. Bilo je okrog 700 ljudi. </p>
                  <figure>
                     <graphic url="slike_z_57/z_57_29.png"/>
                     <head>Prihod v Udine 12. maja 1945 – Z leve Marta Langus (Hrovatova žena),
                        Marjan Česen, Renata Cotič, Minka, Marjan Tumpej, Petek, Kobal, Franci
                        Hrovat <name type="author"/></head>
                  </figure>
                  <p>Tam so nam pridružili še en avto. Dotedanji trenutni lastnik, šef naše
                     oborožene skupine, je odločil: »Lojz, ti mi pripelji avto v Italijo, jaz bom pa
                     potoval s kolono!« </p>
                  <p>Približal se nam je neki angleški poročnik, kateremu smo v vseh mogočih jezikih
                     (razen v angleščini, ki je nismo znali), dopovedovali, da hočemo potovati s
                     kolono s svojimi vozili. Saj smo ga razumeli, naj pustimo avtomobile in zlezemo
                     na kamione; ker pa smo hoteli ohraniti lastna prevozna sredstva, za vsak
                     primer, smo se pač naredili, da ničesar ne razumemo. </p>
                  <p>Kolona tovornih voz se je premaknila. Na čelu je vozilo komandantovo vozilo, z
                     našimi avtomobili smo se vrinili za njim. V začetku je šlo dobro, ko pa smo
                     začeli voziti po Karavankah proti Trbižu in je bila cesta razbita od bomb, so
                     nas začeli kamioni, ki s svojimi velikimi kolesi niso imeli problemov,
                     prehitevati. Ko smo se približali italijanski meji, smo potovali na repu
                     kolone. Ta je prekoračila mejno zaporo, in ko smo ji hoteli slediti, nam je
                     vojaška straža (mislim, da je bil amerikanski vojak), zaprla prehod. Začutili
                     smo tragedijo, izgubljeni na svetu, brez moči in brez cilja. </p>
                  <p>In glej: kamionet Bežigrajca se je za nekaj minut zakasnil in v Beljaku je
                     prisedel na odprti del vozila še en rojak, ki si je že v Celovcu »priboril«
                     plašč angleške vojaške uniforme in ga oblekel. Ko se je kamionet približal
                     našim stoječim vozilom, je zaprašeni mož vstal in kriče vprašal, čemu čakamo.
                     Amerikanski stražar je zagledal umazanega »zavezniškega vojaka«, avtomatsko
                     odprl mejno zaporo in pognali smo se v Italijo. Ker nismo poznali cilja, smo se
                     podili po karavanški pot, da bi kolono dohiteli. Pri tem se je Lojzu pokvaril
                     avto; mi tega nismo opazili in revež je čez dva dni prispel v Udine s kolesom.
                     Že na asfaltni cesti smo dohiteli kolono in se ji priključili. Dospeli smo v
                     Udine in kamioni so se ustavili pred ogromnim begunskim taboriščem, kjer si
                     videl razne človeške rase in slišal klice v raznih jezikih. Začeli so
                     izkrcavati naš pripeljani človeški material in ga usmerjati v notranjost
                     taborišča. </p>
                  <p>Spet se nam je približal angleški poročnik in nam namignil, naj vstopimo v
                     kampo. Uprli smo se. Začel se je spet »mednarodni« <pb n="051"/> pogovor in
                     razumeli smo, da hoče vedeti vzrok. </p>
                  <p>V čudovitem razgovoru smo mu poročali (mladina je iznajdljiva), da smo člani
                     mednarodnega Rdečega križa, ki spremljamo begunce. Možakar ni zahteval
                     dokumentov, izgleda, da je bil zadovoljen z odgovorom, in nam je poiskal
                     stanovanje v nekem zavodu z dobrimi posteljami in prostor za vozila. Na hrano
                     smo hodili v taborišče. </p>
                  <p>Še en zanimiv dogodek, ki se pripeti v življenju. Ko smo prišli v Udine in se
                     utavili, smo slišali, da nekdo kliče: »Francesco, Francesco!« Obrnil sem se in
                     ob meni je stal italijanski vojak z rdečo ruto okrog vratu. Spoznal sem ga; bil
                     je pri italijanski posadki leta 1942 v Novem mestu in nosil svoje perilo v
                     pranje k stanovalki v pritličju naše hiše v Novem mestu. Vprašal je, če smo
                     lačni, seveda smo potrdili; odšel je in se vrnil čez nekaj minut s kopico
                     kruha, napolnjenega s slanino. </p>
                  <figure>
                     <graphic url="slike_z_57/z_57_30.png"/>
                     <head>V taborišču Monigo 20. maja 1945 – Z leve v prvi vrsti dva brata
                        Jeločnik, Ciril Masič, v drugi Hrovat, Franci Hrovat, Šinkovec, Marjan Česen
                           <name type="author"/></head>
                  </figure>
                  <p>Ker ni bilo več prevrnjenih kamionov, smo ostali brez goriva za vozila.
                     Izvedeli smo, da je v Udinah nastanjena velika skupina poljske Andersove
                     vojske. Odrinil sem k njim in jim razlagal v različnih slovanskih jezikih, malo
                     nemško in malo italijansko, da smo slovenski begunci, ki se umikamo izpod
                     komunističnega terorja in nimamo bencina za vozila. Kar dobro smo se razumeli,
                     in rezultat: neki oficir je odredil, da so vojaki prinesli tri sodčke bencina,
                     vsakega po 25 litrov, in sodček olja. Vsekakor bogato darilo. </p>
                  <p>Ne spominjam se dobro, koliko dni smo ostali v Udinah, tri ali štiri. Prišel je
                     dan in povelje, da se slovenski begunci preselijo dalje v Italijo – kam, nihče
                     ni vedel. </p>
                  <p>Ljudi so spet naložili na kamione, formirali kolono in odpeljali. »Mednarodni
                     Rdeči križ« se je priključil koloni in brez težav potoval z njo. Vse je šlo v
                     redu do reke Piave. Ni bilo mostu, namesto njega je bil pod vodo cementni tlak.
                     Voda Piave je bila v tistem času precej narastla. Kamioni so krepko rezali
                     vodo, tudi naš kamionet je pregazil pot; ko pa je ubogi hanomag zavozil v vodo
                     in prevozil nekaj mestov, se je zaslišalo »puf, puf« in stvar se je ustavila.
                     Začeli smo sezuvati čevlje, da bi šli ven, pa se je od zadaj prikazal
                     dvometrski uniformiran Amerikanec in ukazal: »Stop!« Uprl se je v zadnji del
                     voza in nas sam porinil do drugega brega. Prispela sta dva motorista, odprla
                     pokrov motorja, posušila mokre naprave in motor je spet zabrnel. </p>
                  <p>Sledili smo koloni, in kje se je potovanje nehalo? V begunskem taborišču Monigo
                     presso Treviso, kjer sem bil leta 1942 pet mesecev interniran. Drugič spet
                     »doma«! </p>
               </div>
            </div>
            <div type="div2">
               <head>Dnevnik zapoznelih beguncev</head>
               <docAuthor>Janko Maček</docAuthor>
               <div type="div3">
                  <pb n="052"/>
                  <p>V soboto, 5. maja 1945, so skozi Šentjošt šli domobranci iz Logatca, Hotedršice
                     in Rovt ter civilisti, ki so se umikali z njimi. Dolge kolone pešcev in voz s
                     konjskimi vpregami so hitele po cesti proti Suhemu Dolu in Gorenji vasi. Tudi
                     šentjoški domobranci in tisti, ki so nameravali iti z njimi, so bili
                     pripravljeni za odhod, vendar so ga odložili do ponedeljka zjutraj. Po njihovem
                     odhodu je zazevala praznina, ki se ji je pridružil strah. Zvonovi farne cerkve
                     niso vabili k maši, kajti duhovnik je odšel z begunci, odšel je pa tudi
                     cerkovnik z družino, odšel je župan in obe učiteljici. Zadružna trgovina je
                     ostala zaprta, ker sta odšli tudi prodajalki. </p>
                  <p>Le redki so opazili, da nekaterih mož in fantov ni bilo med odhajajočimi. So
                     morda šli že naprej ali so se kje zadržali? Niso mogli vedeti za njihovo
                     odločitev, da ostanejo v bližini doma in iz skrivališča v gozdu spremljajo, kaj
                     se bo dogajalo tistih štirinajst dni do povratka beguncev. Kdo so bili ti možje
                     in fantje? Stanko Guzelj, Albert Malovrh, Viktor Tominec in Jakob ter Jože
                     Žakelj so bili domačini, radiotelegrafist Florijan Duh je pa bil Dolenjec.
                     Kmalu so sprevideli, da napovedana vrnitev ne bo tako hitra, so pa še verjeli
                     vanjo. Ko so konec maja pricurljale do njih prve vesti o drugačnem vračanju
                     domobrancev, jim niso verjeli, češ da je to le grda propaganda. Pa vendar sta
                     brata Stanko in Pavle Žakelj z domobranci iz Črnega Vrha nad Polhovim Gradcem
                     in drugimi gorenjskimi domobranci, med katerimi so bili tudi tisti iz Suhega
                     Dola in Lučin, že 28. maja prišla na škofjeloški grad. Šele, ko se je Pavle
                     Žakelj v drugi polovici junija s težavo privlekel domov in povedal svojo
                     zgodbo, so se morali sprijazniti s kruto resnico. Stankota so z nekaterimi
                     drugimi odpeljali z loškega gradu že po nekaj dneh in ni jih bilo več nazaj.
                     Pavle je pa prišel v Škofove zavode v Šentvidu, od koder mu je uspelo
                     pobegniti. Ker je vedel za skupino skrivačev v domačem kraju, se je skozi
                     gozdove prebil k njim. Šele tedaj so skrivači začutili, da so tudi njihova
                     življenja v neposredni nevarnosti.</p>
                  <p>Marsikaj so zvedeli in doživeli tiste tedne in mesece. Miličniki so prihajali z
                     raznih strani in delali hišne preiskave. Na dom Žakljevih so prišli celo iz
                     Žirov. Znano je, da je bil tudi takratni komandant loškega gradu žirovske gore
                     list. Navadno jih je sprejela mati, ki je kljub svojim 65 letom znala biti
                     mirna in prepričljiva. Nekoč so jo postavili pred zid in ji grozili z
                     ustrelitvijo, če ne pove, kje so sinovi. Odgovorila jim je: »Zakaj sprašujete
                     mene? Pojdite na Koroško in jih poiščite!« Tudi potem, ko se je v zid poleg nje
                     zarilo nekaj krogel, je ostala mirna: »Kaj vendar hočete? Saj veste, da so šli
                     na Koroško.« – Napeto je bilo v juliju, ko se je v Šentjoštu mudil poseben
                     oddelek knojevcev. Ali so prišli zaradi njih? Bodo preiskali gozdove? Zgodilo
                     se je nekaj drugega. Nekega jutra so od Piškove domačije, kjer se je večkrat
                     oglasil eden od članov skupine, zaslišali vpitje in streljanje. Knojevci so
                     namreč prejšnji dan v Žažarju prijeli domobranskega skrivača Franca Trčka, ki
                     je bil sorodnik Piškovih in se je delno skrival pri njih, delno pa v domačem
                     kraju. Ni bil član šentjoške skupine, le slučajno je prišel v stik z njo.
                     Verjetno so ga že nekaj časa zasledovali. Torej v Žažarju so ga prijeli in
                     odvedli k sorodnikom v Šentjošt, da bi jim dokazali zvezo z njim. Celo noč so
                     ga imeli zvezanega v Piškovi hiši. Zjutraj je prosil, naj mu dovolijo na
                     stranišče. Na hitro se je odločil za beg. Odrinil je vojaka, ki ga je
                     spremljal, in začel teči po dolini proti cesti. Vojak se je kmalu znašel in
                     začel streljati za njim. Streli so poklicali še druge. Vsi so tekli za njim in
                     streljali. Obležal je v dolinici pod cesto na robu gozda in kar tam so ga za
                     silo zagrebli. Piškovega očeta so knojevci odpeljali v Šentjošt. Da bi ga
                     mučili, so mu na hrbet naložili vrečo, polno kamenja. Oče je bil močan in
                     vzdržljiv, toda to je zanj le bilo prehudo. Ves izmučen se je opotekal pod težo
                     bremena. Tudi pri zasliševanju so ga še mučili, vendar niso prav nič zvedeli od
                     njega. Nekako po enem tednu so ga izpustili in šele tedaj so se skrivači
                     oddahnili.</p>
                  <p>Prišla je jesen. Listje na drevju nad skromnimi bivaki skrivačev je začelo
                     rumeneti in odpadati. Številnim nevšečnostim, ki so jih pestile že od začetka
                     skrivanja, se je pridružilo še hladno in deževno vreme. Odločili so se za odhod
                     v Italijo. Ohranjen je dnevnik te dolge in nevarne poti, ki ga je pisal Jakob
                     Žakelj, eden izmed sedmih zapoznelih beguncev.</p>
                  <p>27. september 1945. Odhod iz domačega kraja danes zvečer ob šesti uri. Mimo
                     Zabrdarja, skozi Možinetov Mali gozd čez Lavrovec, <pb n="053"/> mimo Soveta,
                     Česna, Katreta, do Dolinarja, kamor smo prišli ob osmi uri zvečer. Tam nas je
                     čakal g. župnik Ramšak in vodnica Franca.</p>
                  <figure>
                     <graphic url="slike_z_57/z_57_31.png"/>
                     <head>Krvinetova domačija v Suhem Dolu <name type="author"/></head>
                  </figure>
                  <p>Odhod od Dolinarja ob deveti uri, mimo Hlevišarja, skozi Izgorje v Sopovt,
                     skozi Spodnji Zavratec v Zgornji Zavratec. Tu smo dobili novo vodnico, ki nas
                     je peljala do Mravljišča. Pridružili sta se še dve dekleti in vse tri so šle z
                     nami do Kališ, kamor smo prispeli 28.9. ob pol tretji uri zjutraj. Poklicali
                     smo domače, se vse potrebno pogovorili in šli na kozolec počivat. Čez dan smo
                     dvakrat dobili čaja in hlebec kruha. </p>
                  <p>S kozolca smo zlezli 28. 9. zvečer. Hčerka od te hiše in njena soseda sta nas
                     peljali do Novaka, ki smo ga zbudili in oba z ženo sta nas vodila čez
                     strahovito grd hrib (gozd) Koševnik do vasi Koševnik. Tu smo se poslovili od
                     Novaka in njegove žene in šli sami dalje. Pot nas je peljala proti Zadlogu,
                     skozi Zadlog in Malo Goro. 29. 9. je začelo takoj po polnoči po malem deževati.
                     Na Mali Gori smo prišli na cesto in šli kaki dve uri po cesti. Ob svitu 29. 9.
                     je začelo močneje deževati; ob pol sedmi uri smo krenili s ceste na desno v
                     hrib. Od sedme do osme ure je lilo kot iz škafa in padala je tudi toča. Vsi smo
                     bili mokri kot miši. Ob osmi uri naredimo vsak en požirek iz naših steklenic in
                     krenemo dalje po skalovitem terenu proti Angelski gori. Po eni uri hoda smo
                     izgubili Pepeta in se čez eno uro spet dobili skupaj. </p>
                  <p>Na visokem hribu nad Otlico smo dobro uro počivali, jedli in gledali v Vipavsko
                     dolino. Dobili smo nekega drvarja, ki nam je pokazal nadaljnjo pot. V nekem
                     živinskem napajališču smo dobili vode. Začela se je huda in težavna pot. Po
                     enourni hoji smo v neki kotlini ponovno našli vodo. Hodili smo že po Trnovskem
                     gozdu, po hribih in skalovju desno od Predmeje. V dolini smo slišali
                     partizansko streljanje in tudi videli smo jih. Proti večeru smo prišli na cesto
                     in dobro uro hodili po lepi cesti. Ko se je začelo večeriti, smo si pripravili
                     prenočišče ter utrujeni in izmučeni polegli.</p>
                  <p>30. september 1945. Nedelja je danes in krasno jutro. Vstanemo ob šesti uri in
                     gremo dalje proti zahodu. Na vse zgodaj smo bili žejni, vode pa nikjer. Hodimo
                     komaj 20 minut, ko dobimo vodo v neki luži. Tu se umijemo, napijemo in natočimo
                     v posode. Po dveurni hoji pridemo do podrte oglarske koče, zraven katere sta
                     bili dve koriti sveže vode. Hvala Bogu!</p>
                  <pb n="054"/>
                  <p>Ob enajstih dopoldne pridemo zelo utrujeni na vrh nekega hriba in zagledamo
                     Gorico. Tu počivamo in se pokrepčamo. Ob enih gremo dalje proti Gorici, držeč
                     se levega krila hriba. Vode smo še večkrat dobili po duplinah bukovih dreves
                     tako, da nismo trpeli žeje. Ob enajsti uri zvečer smo zašli na tako neprehoden
                     teren, da nismo mogli ne naprej in ne nazaj. Bila je tudi huda tema. Vležemo se
                     med skale in čakamo meseca, ki se prikaže ob treh zjutraj.</p>
                  <p>1. oktober 1945. Ko je mesec nekoliko razsvetlil skalnati in s trnjem poraščeni
                     teren, kjer smo obtičali, smo krenili dalje. Ker smo zašli preveč levo od
                     Gorice, smo se morali sedaj obrniti v desno. Po enourni hoji smo prišli iz
                     gmajne med senožeti in vinograde in spet naleteli na vodo. Skakali smo čez
                     zidove in ponovno zašli v pečine nad neka brezna, iz katerih smo se s težavo
                     izmotali. Začelo se je daniti. Pred seboj v dolini smo zagledali cerkev in vas
                     Kromberk. Ker nismo vedeli, na kateri strani meje se nahajamo, smo se bali, da
                     ne pademo v roke partizanom. Zavijemo popolnoma desno po vinogradih pod hribom
                     San Gabrijel. Dobre pol ure od Gorice se ustavimo v grmovju. Ker smo bili
                     strašno utrujeni, smo polegli in čakali do četrte ure popoldne.</p>
                  <p>Še vedno nismo vedeli, na čigavem ozemlju smo, zato nismo upali dalje. Ob
                     četrti uri popoldne pošljemo Stankota k neki hiši, da ugotovi kako in kaj.
                     Ugotovil je, da smo že 20 minut čez mejo na anglo-ameriški strani. Poberemo
                     prtljago in gremo proti Kromberku. S Stankotom se oglasiva v župnišču pri
                     župniku in skladatelju Vodopivcu. Ni bil preveč prijazen z nama. Po polurni
                     hitri hoji smo prispeli ob avemariji v Gorico. Gremo v cerkev na Travniku, kjer
                     smo slučajno dobili gospo Vodopivčevo, ki nas je peljala na svoj dom, da smo
                     dobili večerjo in prenočišče. Pri njej smo se sešli z gospodom Čekuto.</p>
                  <p>Dne 4. oktobra sem šel v Trst zaradi službe za naše fante. Sešel sem se z več
                     znanci. Službe ni mogoče dobiti, brez nje pa tudi ni mogoče živeti, ker je
                     velika draginja. 6. oktobra sem v salezijanskem zavodu obiskal dr. Tomca, ki je
                     prišel iz Praglie in mu izročil pismo za Vinkota. 7. oktobra smo se preselili
                     od gospe Vodopivčeve, ki je bila z nami zelo dobra, v goriško Alojzijevišče.
                     Ogromna in popolnoma zapuščena stavba. Ležali smo na tleh in se hranili na
                     svoje stroške.</p>
                  <p>Do 9. oktobra nismo doživeli nič posebnega. Ta dan smo se pa sešli z Vinkotom,
                     ki je prišel iz Praglie. On sploh ni vedel, če je kdo od naših še živ, sedaj pa
                     kar naenkrat zagleda pred seboj tri brate in še ostale naše prijatelje. Ostal
                     je z nami v Gorici do 13. oktobra, ko smo skupaj odpotovali proti Trstu. Vsak
                     dan je šel maševat in mi z njim k maši. </p>
                  <p>10. oktobra sva z Vinkotom šla na obisk v Vedrijan k g. Janezu Koširju. Gospod
                     Košir je zelo dober in ljubezniv. Sprejel naju je prijazno in nama dobro
                     postregel. Takoj po našem prihodu v Gorico sem pisal domov po legalni in po
                     ilegalni poti. Pisal sem tudi Kogovškovim na Mravljišče in oni pošljejo naše
                     pozdrave naprej proti Št. Joštu.</p>
                  <p>13. oktobra ob pol devetih smo odšli v Trst, kjer smo se javili na rdečem
                     križu. Dobili smo hrano in prenočišče. 14. oktobra smo se s kamionom odpeljali
                     v Udine. Mesto je močno porušeno od bombardiranja. Pili smo dobro vino.</p>
                  <p>15. oktober 1945. Odhod iz Udin danes zvečer ob devetih z vlakom v živinskem
                     vagonu.</p>
                  <p>16. oktober 1945. V Verono smo prišli danes zjutraj ob devetih. Videli smo
                     veliko ruševin. Odhod iz Verone danes ob pol dveh popoldne. Prihod v Bologno ob
                     šestih zvečer.</p>
                  <p>17. oktober 1945. V Forli smo prispeli ob pol petih zjutraj in nadaljevali pot
                     v Rimini. Povsod se poznajo posledice strašne vojne.</p>
                  <p>18. oktober 1945. Odhod iz Rimini danes ob petih popoldne in prihod v
                     Senegalijo ob desetih zvečer. Neki poljski vojak nam pomaga, da pridemo v
                     taborišče. Tu dobimo veliko znancev: Možinetova družina, precej Rovtarjev,
                     Vrhovcev itd. Ogledovali smo morje. Stanko Guzelj je dobil službo šoferja in
                     ostane tu. Med vožnjo po Italiji smo dobili le malo hrane.</p>
                  <p>22. oktober 1945. Odhod iz Senegalije danes proti večeru z avtomobilom
                     serviglijanskega taborišča. Z nami sta se peljala tudi predsednik dr. Žitko in
                     g. Iskra. V naš novi dom – servigliansko taborišče – smo prispeli ob desetih
                     zvečer in se nastanili v baraki št. 11. V naši baraki stanujejo sledeči znanci:
                     Hlevišar, Petrač z dvema fantoma, Vrsničan, Kožuh z Opol, g. Pregelj, g. župnik
                     Skubic, g. župnik Jenko, elektromonter Kalan, g. Kapus in precej Hotedrščanov.
                     Menda je tukaj okrog 60 duhovnikov. Vsak dan so v taboriščni kapeli sv. maše od
                     petih do devetih zjutraj.</p>
                  <p>Ta teden so v taboriščni kapeli duhovne <pb n="055"/> obnove za vse stanove.
                     Udeležba je srednje dobra. So še vedno ljudje, ki smatrajo to za nepotrebno. –
                     V nedeljo 29. tega meseca smo šli z nekaterimi Rovtarji in Vrhovci v mestece
                     Falerone, ki je eno uro oddaljeno od našega taborišča. Tam smo pili krasno črno
                     vino.</p>
                  <figure>
                     <graphic url="slike_z_57/z_57_32.png"/>
                     <head>V šentjoških gozdovih – Z leve spredaj Stanko Guzelj, Florijan Duh in
                        Jože Žakelj, stojijo Viktor Tominec, Jakob Žakelj in Pavle Žakelj <name
                           type="author"/></head>
                  </figure>
                  <p>30. oktober 1945. Danes je temen in oblačen dan. V taborišču se ni zgodilo nič
                     posebnega. Na oglasni deski je obešen razglas, da vodstvo taborišča razpisuje
                     volitve novega taboriščnega odbora za 3. november 1945. Za te volitve je veliko
                     zanimanje. Zadnje dni sem pisal g. Staretu, Bitencu, Čekuti in Možinetu.</p>
                  <p>2. november 1945. Danes je vernih duš dan, posvečen spominu in molitvi za
                     rajne. Naše misli uhajajo v domači kraj na domače pokopališče, kjer na grobovih
                     gore lučke in cveto še zadnje jesenske rože. Naše misli pa hite tudi na neznane
                     kraje, kjer leži nešteto naših šentjoških fantov v skupnih grobiščih. Na
                     njihovih grobovih ni svečk in ne cvetja. Sveti in ogreva jih le naš spomin in
                     tolaži naša molitev. Št. Jošt se je ponašal z lepim številom najboljših fantov.
                     Le redki izmed njih so še živi. Bog naj ohrani vsaj te, našim mrtvim fantom pa
                     naj podeli plačilo v nebesih.</p>
                  <p>11. novembra. Danes je Martinova nedelja. Vreme je precej hladno. V Jugoslaviji
                     imajo volitve v konstituanto. Inozemske radijske postaje o tem popolnoma
                     molčijo, beograjska in ljubljanska pa vpijeta o velikem volilnem navdušenju.
                     Tako je Ljubljana poročala, da so Rovte v celoti volile že do osmih zjutraj. –
                     Popoldne smo šli nekateri na sprehod v Falerone in si privoščili nekaj
                     kozarčkov rdečega.</p>
                  <p>12. november 1945. Z Vrsnika je prišla neka ženska in prinesla pošto za vse
                     Vrhovce. Jutri odpotuje nazaj in odnese pošto. Tudi jaz bom napisal pismo za
                     domače. – Včeraj je prišel g. profesor Grum in prinesel pismo od Vinkota iz
                     Praglie.</p>
                  <p>13. november 1945. Vreme je precej hladno. Danes goduje sv. Stanislav Kostka.
                     Naš Stanko, če je še kje živ, ima god – star je 26 let. V taborišče sta danes
                     prišla dva dolenjska domobranca, eden od njiju je menda ušel z morišča. O
                     volitvah v Jugoslaviji še ni točnih poročil. Zavezniki še niso zavzeli svojega
                     stališča napram njim.</p>
                  <pb n="056"/>
                  <figure>
                     <graphic url="slike_z_57/z_57_33.png"/>
                     <head>V šentjoških gozdovih – Z leve Florijan Duh in Albert Malovrh <name
                           type="author"/></head>
                  </figure>
                  <p>Tako dnevnik Jakoba Žaklja. Le dva od sedmih šentjoških skrivačev sta ob
                     60-letnici njihovega nevarnega podviga še živa. Florijan Duh, ki edini med
                     njimi ni bil domačin, živi od leta 1950 v Kanadi. Pred kratkim je napisal nekaj
                     spominov na leto 1945. Marsikaj se je v šestdesetih letih izgubilo, nekateri
                     dogodki so mu pa še vedno živo pred očmi. Pove, da so računali, kako bodo s
                     pomočjo radijske postaje imeli zvezo z domobranci v Celovcu in bili stalno na
                     tekočem o vsem. Seveda niso mogli vzpostaviti nobene zveze. Niso si niti
                     predstavljali, kaj se dogaja. Večkrat so bili v nevarnosti, da jih odkrijejo.
                     »Vsi smo bili čisto tihi, nismo kurili, ker bi nas dim lahko izdal.« Ko so se
                     odločili za odhod preko meje, je nekega večera prišel k njim duhovnik in jim
                     podelil zakramente za umirajoče. »Ko je prišel, je na skalo postavil mali križ
                     in prižgal dve sveči. Vsakemu je dal blagoslov in nato odšel brez razgovora.
                     Besede ne morejo izraziti, kaj sem takrat čutil.« Ko so se v začetku poti
                     ustavili pri neki hiši, je starejša žena začela na glas jokati: »Kje so moji
                     sinovi, kje so moji sinovi!« Vsem je bilo težko zaradi tega in z grenkobo v
                     srcu so se poslovili. »Hodili smo tri dni in tri noči v stalni nevarnosti, da
                     bomo ujeti in verjetno pobiti, kot se je zgodilo mnogim drugim … Ko smo zadnji
                     dan v mraku bili že blizu Gorice, smo se za trenutek ustavili in gledali. Pred
                     nami mesto v luči in polno aktivnosti, za nami Slovenija v temi, nič luči,
                     nobenega glasu! Vprašal sem se: ‘Kaj hočeš, življenje ali smrt?’ Ljubil sem
                     Slovenijo, toda tedaj sem se odločil za življenje. Pogledal sem ostale in
                     rekel: ‘Naprej!’ </p>
                  <p>Iz dnevnika smo poleg poti naših skrivačev do Gorice spoznali tudi njihovo pot
                     v begunsko taborišče v Italiji in delček vsakodnevnega življenja v njem.
                     Florijan Duh se je ob pogledu na Gorico zamislil. Čutil je, da morda za vedno
                     zapušča domovino, na katero je bil navezan, ki jo je imel rad, kjer mu je pa
                     tedaj grozila smrt, zato se je odločil za življenje v tujini. Ostal je v
                     taborišču, dokler ni dobil možnosti za emigracijo. V Kanadi si je potem
                     ustvaril družinsko ognjišče in tam živi še danes. Viktor Tominec je iz Italije
                     kmalu odšel v Avstrijo, nato se pa izselil v ZDA in sedaj živi z družino v
                     Clevelandu. Jože Žakelj je iz taborišča v Italiji odšel v Argentino. Leta 1956
                     so iz Slovenije prišli za njim še žena in trije sinovi. Umrl je leta 1980 v
                     Buenos Airesu. Ostali štirje nekdanji skrivači so se leta 1946 in 1947,
                     nekateri tudi kasneje, kot Bitenčevi sodelavci še vračali v domači kraj. Guzelj
                     je ob neki taki priliki s seboj v taborišče pripeljal zaročenko Albino, se
                     poročil in kmalu potem odšel v Argentino. Ko je leta 1990 umrl v Buenos Airesu,
                     so za njim poleg žene žalovali še trije sinovi, tri hčere in kopica vnukov. V
                     Argentino je odšel tudi Albert Malovrh, se poročil in postal oče petim otrokom.
                     Umrl je leta 1999. Zadnja sta iz Italije odšla Jakob in Pavle Žakelj. Naselila
                     sta se v Clevelandu – ZDA. Za Jakobom je po nekaj letih prišla še žena s petimi
                     otroki, Pavle pa je življenjsko sopotnico našel v Clevelandu in rodilo se jima
                     je šest otrok. Jakob je umrl leta 1974 v Gorici in je pokopan v Clevelandu,
                     Pavle pa leta 1993 v Clevelandu.</p>
                  <p>Naj na koncu pojasnimo še nekatera imena, ki bralcu verjetno niso znana.
                     Duhovnik Vinko, ki je prihitel 9. oktobra 1945 iz Praglie, je bil brat Jakoba
                     in Pavla Žakelj. V začetku maja 1945 je z nekaj bogoslovci in njihovim
                     profesorjem dr. Odarjem iz Ljubljane odšel v Celovec, bil 19. maja pri sv. Emi
                     v Krki posvečen v duhovnika in imel 27. maja novo mašo v Vetrinju, pri kateri
                     je bil prisoten tudi Pavle in trije drugi bratje ter sestra Anica, ki so bili
                     že v naslednjih dneh vrnjeni in pomorjeni. Dr. Alojzij Tomc je bil salezijanec,
                     ki je pripomogel, da je že junija 1945 v Pragliji pri Padovi začelo delovati
                        <pb n="057"/> slovensko begunsko semenišče in teološka fakulteta. Imel je
                     namreč dobre zveze s tamkajšnjimi salezijanci. Ker je novomašnik Vinko imel
                     pred seboj še eno leto študija, je tudi on prišel v Praglio in tako ga je dr.
                     Tomc poznal. Sveti sedež je šel pri izdaji dovoljenja za slovensko teološko
                     fakulteto v begunstvu izredno na roko. (Dr. Kolarič, Škof Rožman, str. 565)</p>
                  <figure>
                     <graphic url="slike_z_57/z_57_34.png"/>
                     <head>Oktober 1945 – Prvo srečanje Žakljevih z Vinkom v Gorici – Z leve Pavle,
                        Vinko, Jakob in Jože <name type="author"/></head>
                  </figure>
                  <p>V dnevniku med drugim beremo, da so se v Gorici »sešli z gospodom Čekuto«.
                     Arhitekta Vilka Čekuto so namreč poznali kot domobranskega poročnika, ki je
                     leta 1944 z načrti in nasveti pomagal pri obnovi požganih in porušenih
                     šentjoških domačij. Nekaj časa je delal pri slovenski oddaji Radia Trst,
                     kasneje se pa izselil v Kanado. V dnevniku je omenjenih kopica imen, ki se
                     piscu očitno zdijo čisto enostavna, saj je vse tiste ljudi poznal. Piše na
                     primer, da so v Servigliano potovali skupaj s predsednikom Žitkom in gospodom
                     Iskro. Verjetno misli pri prvem na ljubljanskega odvetnika dr. Stanislava
                     Žitka, ki je bil najprej predsednik pripravljalnega odbora za evharistični
                     kongres, nato še za kongres Kristusa Kralja, ob začetku vojne pa tudi
                     predsednik Zveze fantovskih odsekov. (Dr. Kolarič, Škof Rožman II) Duhovnik
                     Anton Iskra je imel novo mašo leta 1941. Do odhoda v begunstvo je bil prefekt v
                     Baragovem semenišču v Ljubljani, nato je pa živel v Rimu in delal pri slovenski
                     oddaji vatikanskega radia. Med znanci, ki so jih našli v taborišču so večinoma
                     kmečki gospodarji, zato jih imenuje kar z njihovimi domačimi imeni kot Možina,
                     Hlevišar, Vrsničan in podobno. Med stanovalci barake 11 omeni župnika Skubica
                     in Kapusa: Anton Skubic, rojen leta 1892 v Šmarje – Sap, je bil do maja 1945
                     župnik v Gornjem Logatcu, Jožef Kapus, župnik v Leskovici, pa je bil kot nemški
                     pregnanec tedaj v Hotedršici. Pod »g. Pregelj« je verjetno mišljen Darko
                     Pregelj, ki je kot domobranski poročnik bil nekaj časa v Šentjoštu, nato pa v
                     Suhem Dolu. Konec leta 1947 je z Bitencom, Berlotom in Žakljem prišel v
                     Slovenijo. Imel je srečo, da se je zaradi slabega zdravja že okrog Novega leta
                     vrnil nazaj v Italijo in se tako izognil težavam, ki so jih imeli Bitenc in
                     ostali. Pa o tem morda kdaj drugič.</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Domobranski poročnik Martin Zorko</head>
               <docAuthor>Jože Strgar</docAuthor>
               <div type="div3">
                  <pb n="058"/>
                  <p>V Slovencu z dne 25. aprila 1945 sem našel zapis, nekrolog za domobranskim
                     poročnikom Martinom Zorkom. Takole piše ob koncu nekrologa: <emph>»Tako si,
                        dragi Tine, odšel od nas, kot odhaja junak. Zastonj bo nate čakala naša
                        mladina, da bi ji kot učenik po božji volji razkrival lepoto materine besede
                        in jo navajal na pota vernega in poštenega življenja … Vemo, Tine, da živiš
                        v Bogu, da si stopil tam v krog svojih sošolcev in prijateljev Pavčiča,
                        Mravljeta, Golouha, Žvana, Furlana in v krog vseh 25 doslej padlih
                        marjaniških gojencev.«</emph>
                  </p>
                  <p>Martin Zorko je torej bil domobranski vojak, ki je bil spomladi leta 1945
                     ranjen in je konec aprila, tik pred koncem vojne, umrl v ljubljanski
                     bolnišnici. To je bil moj stric, mamin brat, ki sem ga zelo spoštoval in ga
                     imam v lepem spominu. Prav rad se odzivam vabilu, da bi o njem napisal svoje
                     spomine. </p>
                  <p>Ko deček odrašča v fanta, ima ob svojih željah, da bi čim prej odrasel v
                     moškega, največkrat pred očmi kak zgled, nekoga, ki ga ceni in mu želi slediti.
                     Tudi pri meni je bilo tako. Imel sem strica Tineta, ki mi je bil vzor za vse
                     lepo in možato. Spominjam se začetka takih občutkov, ko sem kot deček v domači
                     vasi sredi krškega polja spremljal priprave na njegov odhod v široki svet, v
                     Ljubljano na učiteljišče. Pred odhodom so mu dali narediti nove čevlje in mu
                     kupili še dve srajci in obleko. Kako smo vse to občudovali. Za na pot pa so
                     spekli bel kruh in skuhali klobaso. Odhod na železniško postajo na Videm je bil
                     nadvse slovesen. Pol vasi je gledalo, ko ga je stric Johan odpeljal s svojimi
                     lepimi konji in vozičkom. Domačim so silile solze v oči. Kako tudi ne, saj je
                     šel od doma priden in dober fant. Bogve, kako bodo z njim ravnali tam v mestu
                     in kaj bo potem nastalo iz njega? </p>
                  <p>Iz šole v Velikem Podlogu sem vedel, kaj pomeni biti učitelj, in to bo postal,
                     če Bog da, moj stric Tine Zorko. V tistih časih, to je bilo tik pred drugo
                     svetovno vojno, je bil učitelj nekaj velikega, nekaj podobnega kakor župnik.
                     Učitelj je bil gospod, ki je vse vedel in učil druge. Vsi smo ga spoštovali in
                     občudovali. Učiteljski stan je v tistem času še imel ugled in veljavo. </p>
                  <p>Potem je prihajal domov na počitnice – najprej za božič, potem za veliko noč in
                     nazadnje sredi poletja, ko so bile velike počitnice. Kako smo se ga vedno
                     veselili in kako smo bili radovedni za vse, kar se je tam v Ljubljani dogajalo.
                     Spraševali smo ga, ali ima dovolj jesti. Ni bil ravno lačen, a šele doma se je
                     komaj najedel. Spraševali smo ga tudi, kdaj hodijo spat v Marjanišču, kjer je
                     stanoval, in kdaj vstajajo. V posteljo so morali ob devetih, vstajali pa so ob
                     šestih. Povedati je moral vse in za nas je bilo vse novo. Sam pa sem ga po
                     svoje opazoval. Tudi doma je vstajal kakor tam ter se vsako jutro umival do
                     pasu, in sicer z mrzlo vodo, češ da je to zdravo, da krepi telo. Potem je tam v
                     mali hiši, to je v mali sobi, pogosto vadil gosli. Kako to cvili, so rekli.
                     Pogosto se je kam odpeljal s kolesom, zdaj k sorodnikom, zdaj k sošolcem, pa k
                     sv. maši v Leskovec. Včasih me je vzel s seboj, sedel sem na »štangi«, kakor so
                     rekli. In rad je prihajal tudi k nam, Strgarjevim. Mama, njegova sestra, mu je
                     rada postregla, kadar je kaj primernega imela. Z nami otroki se je prešerno
                     igral in nam pokazal kakšno telovadno vajo. Okrog mene se je posebno rad
                     »smukal« in gledal, kakšne zvezke imam, kako se učim, kako berem. Z očetom in
                     še z drugimi pa je rad moževal in razsojal o političnih razmerah pri nas in v
                     soseščini. »Najbolj se moramo bati Nemcev. Hitler sovraži vse, razen Nemcev,«
                     je zatrjeval. Nekateri pa so mu ugovarjali, češ da gre nemškim kmetom in
                     delavcem bolje kakor našim. Tako nekako je minilo tistih nekaj let, ko je
                     drugod že bila vojna, pri nas pa smo vsemu sledili, kolikor je bilo mogoče in
                     se spraševali, kaj in kako bo z nami, če nas Nemčija napade. Stric Tine je
                     vedno znova poudarjal, da Nemčija ne more zmagati, ker ni poštena in ima proti
                     sebi velik del sveta. Prav mogoče pa je, da nas bo napadla in zasedla.</p>
                  <p>Potem nas je Nemčija napadla na cvetno nedeljo leta 1941. Ko smo šli zjutraj od
                     sv. maše, so v zraku že krožili nemški avioni in slišalo se je streljanje. (To
                     sem nekoliko obširneje opisal v svojih spominih Od vrtnarja do župana, izdala
                     Mohorjeva družba 1999.) Stric Tine je bil takrat v Ljubljani, kajti
                     velikonočnih počitnic še ni bilo. In tudi pozneje ni prišel. Rekli so, da zanj
                     ni varno, da bi ga Nemci gotovo zaprli ali izgnali. Šele pozno poleti, ko se je
                     v bližini ustalila nemško-italijanska meja, je nekega dne na skrivaj prišel
                     domov. Nikjer se ni <pb n="059"/> pokazal in pred nočjo se je vrnil na
                     italijansko stran, v Šutno, blizu meje, k bratu Lojzetu, pri katerem je kratko
                     počitnikoval. V nevarnosti je bila tudi celotna Zorkova družina, kajti stari
                     oče, tudi Martin Zorko, ki je bil občinski odbornik pa tudi oba druga strica
                     Johan in Tone, ki sta prav tako bila odločno proti Nemcem in sta v resnici tudi
                     kljubovala tistim, ki so Nemce hvalili. Na Zorkovi in na Strgarjevi hiši nismo
                     izobesili nemške zastave. To ni bilo všeč nekaterim vaščanom, predvsem pa ne
                     tistim propagandistom iz sosednje vasi Gorica, ki so hodili okrog in govorili:
                     »Gospod Marko Natlačen, tvoj narod je lačen. Pridi Stalin, odpri magazin.« To
                     je bilo namenjeno predvsem tistim, ki so bili ves čas proti Nemcem in enako
                     neljub jim je bil tudi Stalin. Eden izmed tistih, ki so kar naprej hodili po
                     vasi in ljudem govorili, kako veliki sta Nemčija in Rusija, je imel novo kolo
                     in novo obleko in je prav to parolo zelo rad ponavljal. Sam pa sem si jo že
                     prvikrat zapomnil. Ker je to delal javno, pred očmi Nemcev, so ljudje ugibali,
                     od kod temu gospodu vse to? Ali so ga oblekli Nemci ali kdo drug? In kaj vse to
                     pomeni? Res pa je, da ga po napadu Nemcev na Rusijo ni bilo več naokrog.
                     Zorkovi so vsej tej propagandi, tako tisti za Nemce kakor oni za Stalina,
                     nasprotovali. Zato so bili še posebej v nevarnosti in negotovi in so nekega
                     večera, zgodaj jeseni, preden so Nemci pričeli z izseljevanjem celotne vasi,
                     pobegnili na italijansko stran. Tam je bilo bolj varno. Naselili so se pri
                     stricu Lojzetu v Šutni in v hramu, leseni zidanici, ki so jo imeli ob vinogradu
                     na Bočju. </p>
                  <figure>
                     <graphic url="slike_z_57/z_57_35.png"/>
                     <head>Tretji letnik ljubljanskih učiteljiščnikov spomladi 1941 – Martin stoji v
                        sredini s prekrižanimi rokami <name type="author"/></head>
                  </figure>
                  <p>Kako se je v naši vasi, na Jelšah, pozno jeseni, ko so bili pridelki že
                     pospravljeni, pričela selitev ali izgon ljudi, sem v že omenjenih spominih
                     opisal takole: Zvečer, že v mraku, sta se pripeljala v vas dva osebna
                     avtomobila. »Kdo zna nemško«, so vprašali. Odpeljali smo jih k Belajevim. Stric
                     je menda znal nemško, ker je bil v prvi vojski avstrijski vojak in celo
                     desetnik. Pri Belajevih so ravno imeli veliko pojedino, polno mizo mesa in
                     drugih dobrot. Štirje ali pet možatih policistov s čini na ramenih je vstopilo
                     v hišo. Povabili so jih za mizo, kakor se za jevšanskega gospodarja spodobi, da
                     bi jedli in pili. Mi, otročad, smo ostali za pečjo, postregli so tudi nam. Ob
                     jedi in novem vinu so se kaj hitro pričeli pogovarjati o prvi vojni. Stric je
                     znal veliko povedati, čeprav s pomočjo rok in pipe, ki mu je bila ves čas v
                     ustih ali v roki. Ker so bili tudi oni v tej isti vojni, so obujali spomine in
                     se imeli prav veselo. </p>
                  <p>Nazadnje so le povedali, po kaj so prišli. »Jutri zjutraj ob sedmi uri bodite
                     pripravljeni 60za odhod!« Povedali so še, da lahko vzamemo s seboj vse, kar
                     lahko nesemo, da pa <pb n="060"/> to ni pomembno, saj bomo vse in vsega dovolj
                     dobili v nemškem rajhu. Ko so ljudje, ki so bili tam v hiši, med njimi sem bil
                     tudi sam, prišli malo k sebi, so hoteli še vprašati, ali gremo vsi ali samo
                     nekateri, kam gremo in tudi kdaj se bomo vrnili. A prijazni gospodje policisti
                     so stricu sicer na hitro še nekaj povedali, celo opravičevali so se, češ da
                     niti ne bi smeli tu sedeti in z nami jesti. In so odropotali. Belajev stric je
                     predvsem zvedel, kdo vse naj bo drugo jutro pripravljen. Oni, Belajevi, so bili
                     med njimi. </p>
                  <p>Kaj vse se je tisto noč dogajalo, vedo le tisti, ki so ostali pokonci. Gotovo
                     so šli na vse strani, celo tja čez Globelo in Krko, na drugo, italijansko
                     stran, da opozorijo na začetek selitve tod naokoli. </p>
                  <p>Z majhno zamudo so naslednje jutro priropotali trije tovornjaki. Eden poln
                     vojaštva ali policistov, kdo bi vedel. Druga dva prazna za nesrečne ljudi. Vsi
                     so se ustavili sredi vasi, to je pred našo hišo. Ko so ugotovili, da
                     Strgarjevih ni na seznamu za selitev, so prišli v hišo in se namestili za mizo.
                     Bili so spet trije ali štirje, a ne isti kakor sinoči. Imeli so sezname in
                     polno papirjev in so se tu in tam pogovarjali. Mama jim je hotela nekaj
                     postreči, a so odklonili. Sprejeli so le vino. Straža je bila pred hišo, na
                     vrtu ter ob poti. »Ste pripravljeni?« Take in podobne stavke smo slišali
                     povsod. Seveda so nas nekoliko priganjali, a v resnici se jim ni mudilo. Ljudje
                     pa so bili tako zbegani, da niso spravili skupaj nič kaj pametnega. Tako so se
                     vlekle ure in ure, ves dopoldan … </p>
                  <p>Na tisti dan imam še več spominov. Tam okrog devete ure, ko je bilo po vasi vse
                     živo in napeto, se je po našem vrtu, iz hoste, vlekel čuden človek. Bil je
                     raztrgan, kakor berač, postrižen na balin, malo šepav, prava slika vaškega
                     pastirja. Straža ga je sicer videla, a je ni vznemirjal. Prišel je naravnost v
                     hišo in sedel za peč. Dali so mu jesti in piti, čeprav vina ni pil. Častniki za
                     mizo se nanj niso ozirali. On pa je bil tih, miren, kakor da nikogar ne pozna,
                     in je samo poslušal. Mene so posvarili, naj ga ne nadlegujem. Seveda jim ni
                     prišlo na um, da sam dobro vem, kdo je in zakaj se tako vede. Bil je moj stric
                     Tine, takrat učiteljišnik (kakor sem ga že prej predstavil). Prišel je z one,
                     italijanske strani, da bi kaj zvedel, kam bodo naše ljudi odpeljali in kaj z
                     njimi počno. In predvsem, da bi jih tolažil. Imel je devetnajst let, jaz pa
                     dvanajst, a zame je bil že pravi moški. Ko je ugotovil, da bodo naložili samo
                     tiste, ki so na seznamu, se je ojunačil in pripovedoval: naj nikar ne
                     obupujemo, da bodo Nemci zagotovo propadli, mi pa da se bomo vrnili. Ostanite
                     Slovenci, zvesti domovini in Bogu. </p>
                  <p>Da, tako je govoril in nam dajal korajže. Bil je junak, kajti če bi ga Nemci
                     spoznali, bi ga gotovo zaprli. Onega, ki je toliko govoril o Stalinu in hvalil
                     Nemce, pa ni bilo blizu. </p>
                  <p>V drugem valu selitve, januarja 1942, so odselili tudi nas in s stricem Tinetom
                     se nismo več videli. Samo enkrat smo od njega dobili kartico. Bilo je leta
                     1943, ko je sporočil, da je končal učiteljišče, da nas pozdravlja in da nas naj
                     Bog varuje. Kartica se ni ohranila. Zakaj nikoli nismo dobili nobene pošte, še
                     danes ne vem. Dejansko nismo vedeli, kaj vse se je dogajalo doma. Ko pa smo se
                     v juliju 1945 vrnili v »Titovo Jugoslavijo«, kakor je na železniški postaji na
                     Jesenicah pisalo, so nas za tri dni namestili v taborišče v Radovljici. Tam
                     blizu, v Kamni Gorici, je živela mamina sestra Mici, poročena Kapus. Kako je
                     izvedela, da smo tam, ne vem. Vsekakor ni bilo lahko, kajti bili smo (v lastni
                     domovini) močno zastraženi, nihče ni smel ven ali imeti stike z zunanjim
                     svetom. Kljub temu se je že naslednji dan, zgodaj zjutraj ob žici tam bolj v
                     ozadju prikazala teta Mici in v kanglici prinesla nekaj mleka in nekaj kosov
                     kruha. Tako smo se srečali in se rokovali skozi žično mrežo ter gledali, da nas
                     ne bi kdo pregnal. »Kje je stric Tine,« sem nestrpno spraševal. »Ni ga več,
                     padel je, pravzaprav umrl kot ranjenec v ljubljanski bolnišnici, in sicer 24.
                     aprila 1945.« »Kako, ali je bil vojak?« »Da, bil je domobranec,« je ganjena, a
                     nekako s ponosom pripovedovala. Šlo mi je na jok, kajti ves čas sem ga imel rad
                     in komaj čakal, da bi ga spet videl. Pa je teta nadaljevala: »Nikar ne jokajte,
                     bolje je, da je v bolnici umrl, kakor če bi ostal živ in bi ga dobili
                     partizani. Tukaj jih je bilo cel vlak. Partizani so ga obkolili. Vojne je bilo
                     že konec, a so vse pobili.« Tako nam je pripovedovala in še povedala, da so vsi
                     njeni ostali živi, da so imeli težke čase. Ves čas so se bali Nemcev in
                     partizanov. Stric Lovro pa dela v kovačnici in že je zaslužil prve dinarje.
                     Dala jih je nam, vse, kar je imela. </p>
                  <p>Domov na Jelše so se vrnili tudi Zorkovi. Žalovali so za Tinetom, a ne na glas.
                     Stari oče Martin je vedel povedati nekaj stvari. Da je bil Tine kot vodja
                     manjše enote domobrancev izredno obziren do partizanskih družin. In da je
                     dejal, da spričo tolikih padlih ali umorjenih sošolcev ni mogel ostati križem
                     rok in se je sam prijavil k domobrancem. To je domačim pripovedoval, ko se je
                     samo enkrat oglasil pri njih, v Šentjerneju, kjer so takrat stanovali. </p>
                  <pb n="061"/>
                  <figure>
                     <graphic url="slike_z_57/z_57_36.png"/>
                     <head>Domobranca – Martin Zorko na desni <name type="author"/></head>
                  </figure>
                  <p>Zame je stric Tine ostal še naprej vzor dobrega in plemenitega človeka ter
                     pravega domoljuba. A kako naj to uskladim z mnenjem, ki sem ga poslušal
                     desetletja po vojni, namreč, da so bili domobranci narodni izdajalci? Kdaj bomo
                     v širši javnosti zvedeli, kaj vse se je med vojno in tudi po njej, dogajalo?
                     Kdo je v resnici bil pravi ali delni izdajalec. Ali tisti, ki je po nemški
                     zasedbi blatil legalno postavljenega bana Natlačena ter hvalil Nemce in vabil
                     Stalina, ali tisti, ki se je po svojih močeh uprl obema? </p>
                  <p>Nekrolog v Slovencu ni podpisan. Očitno ga je napisal Stanko Lenič, poznejši
                     pomožni ljubljanski škof, bližnji rojak iz sosednje cerkljanske župnije, kajti
                     gotovo sta se kot rojaka poznala. </p>
               </div>
            </div>
            <div type="div2">
               <head>Boš videl, kakšno kulturo so nam prinesli</head>
               <docAuthor>Marjan Štefančič</docAuthor>
               <div type="div3">
                  <p>Malo nenavaden naslov, katerega pomen pa se bo razjasnil, vsaj tako upam, z
                     naslednjo pripovedjo iz mojega življenja, ki naj bo spomin na 60. obletnico
                     konca druge svetovne vojne. Leta 1944 so me medvojne razmere v Ljubljani, kjer
                     je živela naša družina, prisilile, da sem se po zgledu starejših fantov, tudi
                     svojega starejšega brata, pridružil domobrancem še ne sedemnajst let star.
                     Spominjam se, kako je brata obiskoval njegov prijatelj in skupaj sta se
                     odločala o tem, ali sprejeti orožje za boj proti komunističnemu nasilju ali ne.
                     Njegova odločitev za je bila tudi zame pomembna, da smo s skupino sošolcev iz
                     klasične gimnazije šli k domobrancem. </p>
                  <p>Moja vojaška služba je potekala v varovanju Štampetovega mostu nad Vrhniko,
                     pomembnega objekta na železniški progi med Ljubljano in Postojno. Ker je bil
                     miniran, so čezenj držale traverze, zato so bili transporti v nevarnosti, saj
                     je vlak za prevoz preko mostu zelo zmanjšal hitrost. Tu smo dočakali zadnje
                     dneve pred koncem vojne, ko je prišlo povelje, da moramo na pot proti Avstriji. </p>
                  <p>Naj povem ob tem drobno zanimivost. Bil sem ves zaskrbljen, saj je bil v
                     bunkerju, kjer sem stražil, flak, ki bi ga lahko partizani obrnili proti nam in
                     nas obsuli z granatami. Zato sem, ko smo odhajali, iz njega izvlekel zapirač in
                     ga odvrgel v grmovje nad cesto, ki je peljala proti Vrhniki. Vse to sem storil
                     na lastno pest, saj sem se kot mlad fant in vojak prvič samostojno odločal in
                     se čutil odgovornega za svoje prijatelje.</p>
                  <pb n="062"/>
                  <figure>
                     <graphic url="slike_z_57/z_57_37.png"/>
                     <head>Marjan Štefančič po prihodu iz taborišča Šentvid 8. avgusta 1945 <name
                           type="author"/></head>
                  </figure>
                  <p>Pot na Koroško je bila zame že tedaj skrivnostna, danes pa je še celo zavita v
                     gosto meglo in v občutje zapuščanja domače dežele, še bolj pa v slovo od mame,
                     očeta, bratov in sester, torej slovo od doma, od katerega sem bil že kot vojak,
                     še pubertetnik odtrgan. Hodili smo večinoma ponoči, spali, kolikor so razmere
                     dopuščale. Spominjam se le temnih nočnih poti in dolgih kolon kmečkih voz s
                     konji, ki so vozili proti Tržiču in Ljubelju. Pot skozi predor ni bila
                     dovoljena, dokler je niso četniki izsilili in nam odprli tavanje skozenj, saj
                     se je v tunelu sem in tja pojavila kakšna lučka.</p>
                  <p>Kako smo se znašli v Vetrinju in kako je bilo tam, je ostalo v meni v medlem
                     sanjskem spominu, saj sem se kot odraščajoči mladenič popolnoma predal
                     tedanjemu skupnemu pričakovanju, kaj bo z nami, češ: kamor bodo šli vsi, tja
                     bom šel tudi jaz, na srečo s prijatelji, s katerimi sem delil usodo in smo se
                     bodrili med seboj. Navsezadnje je prišlo do vračanja domobranske vojske v roke
                     partizanov namesto v Italijo, kakor so nas prepričevali Angleži. O tem pa so že
                     drugi dovolj napisali. Bil sem v skupini, ki je polnila živinske vagone v
                     Podgorju, tedanji postaji Maria-Ellend. </p>
                  <p>Tedaj se mi je dogajalo nekaj, kar me je po svoje obvarovalo pred sovražnim in
                     ponižujočim ravnanjem partizanov, ki so na postaji zamenjali angleške
                     spremljevalce. Strašno me je namreč bolel želodec, kar je bila najbrž posledica
                     zasilne prehrane v Vetrinju. Vse okoli sebe sem gledal skozi meglo, ki se mi je
                     delala pred očmi, in le medlo se spominjam, kako so partizani odpirali vrata
                     vagona in med domobranci iskali znane obraze.</p>
                  <p>Vlak je potegnil, bolečina v meni pa se je še stopnjevala, tako da je zajela
                     vse moje bitje in doživljanje prav do Kranja, kjer se je transport ustavil.
                     Zgnali so nas skupaj po četah in nas naganjali skozi Kranj po klancu proti
                     Zlatemu polju. Tam sem se znebil strahotnega pritiska v želodcu na način, ki ga
                     ne bi opisoval. Pač pa bi opisal nekaj doživetij. </p>
                  <p>Najprej se spominjam pohoda od kranjske železniške postaje do taborišča na
                     Zlatem polju. Med stražarji, ki so nas spremljali in naganjali proti taborišču,
                     je bil tudi starejši partizan, ki nas je priganjal s pravim pletenim usnjenim
                     bičem in kričal na nas, da smo ‘Rožmanove ovce’. Njegov obraz je pritegnil mojo
                     pozornost in kmalu sem spoznal, da sem ga že nekje videl. Tedaj sem se spomnil
                     na moža, ki sem ga pred vojno videl, kako je vihtel bič nad konji kot delavec
                     mestnega podjetja za odvoz smeti v Ljubljani. Otroci smo vozove s konji često
                     videvali, ker so vozili mimo hiše, v kateri smo stanovali, proti Ambroževemu
                     trgu in naprej v središča mesta. Naši radovednosti ni nič ušlo, kar se je
                     dogajalo na cesti. Še danes ga vidim z dvignjenim bičem na cesti v Ljubljani in
                     v Kranju. </p>
                  <p>Za drugi doživljaj sem Bogu zelo hvaležen, saj pomeni slovo od starejšega
                     brata. </p>
                  <p>Po prihodu v taborišče na Zlatem polju smo se znašli na prostoru, obdanem z
                     bodečo žico. Gledal sem proti lesenim barakam na zahodni strani, nenadoma pa
                     izza najbližje barake priteče moj brat. Zavpil sem proti njemu v pozdrav in mu
                     vrgel konzervo, ki sem jo še imel v torbici. Pobral jo je, tedaj pa se pojavi
                     stražar in ga s puško nažene nazaj v barako. To slovo me še danes neprestano
                     spremlja v spominu. </p>
                  <p>Pa še eno slovo sem doživel v Kranju. Še isti večer so ločili nas mladoletnike
                     od starejših domobrancev in nas zaprli v eno od barak. Drugi dan, bil je
                     praznik svetega Rešnjega telesa, se je pred našo barako pojavila velika skupina
                     domobrancev. Dan je bil prelep <pb n="063"/> in sonce je lepo osvetljevalo
                     njihove obraze, zato sem med njimi iskal bratovega. Tedaj pa zagledam obraz
                     gospoda Trčka, vojaškega kurata, ki sem mu ministriral še kot duhovniku
                     lazaristu v ljubljanski splošni bolnišnici. Tudi on je pogledal proti meni, me
                     spoznal in se mi nasmehnil, a ga je rezko povelje obrnilo na smrtno pot. </p>
                  <figure>
                     <graphic url="slike_z_57/z_57_38.png"/>
                     <head>Marjan (na desni) z bratom Ivanom, ko je ta odšel k domobrancem v začetku
                        leta 1944 <name type="author"/></head>
                  </figure>
                  <p>V Kranju smo ostali malo manj kot tri tedne. Samo čakali smo, neprestano
                     pripravljeni, kaj se bo z nami zgodilo. Popolnoma smo se predajali molitvi in
                     Božjemu varstvu, zato obupanosti ni bilo med nami. Seveda so nas sistematično
                     stradali z malo čorbice na dan, tako da jaz 14 dni nisem ničesar odložil. Moram
                     reči, da smo se kar razveselili spremembe, in sicer odhoda proti Ljubljani.
                     Lahko si predstavljate, kako smo sestradani zmagovali pohod ob preganjanju
                     sodobnih biričev. </p>
                  <p>Sprejelo nas je taborišče Št. Vid, bivša škofijska klasična gimnazija, ki so jo
                     že Nemci spremenili v zbirno taborišče izgnancev. Odtod so šli v smrt v
                     Kočevski Rog vsi tisti domobranci, ki so jih pripeljali z gorenjske strani in
                     gotovo je bil med njimi tudi moj starejši brat, od katerega sem se poslovil v
                     Kranju. Nekatere od nas so natrpali v bivšo kapelo, jaz pa sem pristal v
                     dvorani pod njo skupaj še z nekaterimi znanci. Seveda smo bili natlačeni kot
                     sardine v konzervi, da smo se leže na cementnih tleh komaj premikali, saj nas
                     je bilo v sorazmerno majhni dvorani čez šeststo. </p>
                  <p>Tudi tu nas upanje kljub neznosnim razmeram ni zapustilo. Še bolj pa sta nas
                     podpirali molitev in predanost Božji volji. Na srečo so imeli nekateri s seboj
                     molitvenik in rožni venec, drugi pa dobro voljo, ki je še kako prav prišla.
                     Vsaka sprememba nas je vznemirila, a po svoje smo je bili veseli. </p>
                  <p>Začela so se zasliševanja. Mene je zasliševal neki tovariš Höhn, ki sem ga
                     dosti let kasneje srečal s Slovenskim oktetom v goriškem gledališču. Od tega
                     zaslišanja se spomnim samo tega, da sem ves suh komaj stal pred njim z
                     izbuljenimi očmi. ‘Zakaj se mi smeješ?’ me je nahrulil in ukazal stražarju, da
                     mi prisoli zaušnico. Kako bi se mu mogel smejati v takih okoliščinah! </p>
                  <p>Druga stvar je prav zanimiva. Dvorano, v kateri smo bili zaprti, je pri vhodu
                     čuval stražar. Nekega dne se pojavi stražar, ki je imel med nami polbrata
                     Jožeta Uršiča. Ni se ga sramoval, ampak mu je prinesel kakšen kos kruha in
                     odnesel sporočilo domačim, da je Jože še živ. Nam je to njuno sodelovanje
                     nudilo veselje in vlivalo upanje na rešitev. Ob Jožetovi smrti, utonil je
                     namreč v Blejskem jezeru, sem ta spomin zapisal v Zavezi. </p>
                  <p>Rešitev je res prišla, saj je pricurljala julija meseca v dvorano novica o
                     amnestiji letnikov 1927, 28 in 29. In res so nas v začetku avgusta po dolgih
                     pripravah, nagovorih in opozorilih izpustili. Spomnim se, kako je moral vsak od
                     nas stati pred tremi partizanskimi oficirji, ki so nas prebadali z očmi,
                     polnimi sovraštva in želje v nas zasejati strah. Izpuščeni smo bili 8. avgusta.
                     Z menoj sta šla domov Franc Grum in Franc Černe iz Štepanje vasi. Z njima sem
                     se spoznal že med vojno na klasični gimnaziji v Ljubljani. </p>
                  <p>Predstavljate si lahko našo pot proti domu po tako dolgem stradanju. Pa tudi
                     med potjo je zasijal svetel žarek. Na Celovški cesti, po kateri smo se s težavo
                     vlekli, se je zgodil čudež, da je pred hišo, v kateri je stanoval s svojo
                     družino, stal stric, me spoznal in nas povabil v stanovanje. Tetin čaj in
                     pecivo sta nas okrepčala, da smo laže nadaljevali pot. Pozneje smo izvedeli, da
                     so mnogi na poti domov izginili, teti pa sem zaupal, <pb n="064"/> čeprav je
                     bila komunistka, saj sem že od prej poznal njeno dobro srce. </p>
                  <p>Doma me je šele čakalo presenečenje. Staršema se ni niti sanjalo, da se njun
                     sin vrača domov. Potrkal sem na vrata, odprla so se in skoraj bi me kap, saj
                     sem stal pred partizanskim oficirjem, čigar prsi so krasile kolajne, še sedaj
                     jih vidim. Po njegovem zagotovilu, naj se ne bojim, sem šele premagal strah in
                     se predal domačim in njihovemu toplemu sprejemu. Izkazalo se je, da je omenjeni
                     oficir prišel povedat moji sestri, da je rešil smrti njenega moža, domobranca v
                     Novem mestu. Tudi take stvari so se dogajale. </p>
                  <p>Dom je torej le dom. Življenje se je začelo vračati, a zelo postopoma, saj sem
                     bil sama ‘kost pa koža’, kot je rekla mama. Kasneje mi je pripovedovala, da se
                     me je ponoči bala pogledati, ker ‘sem bil videti kot smrt’, kakor je rekla ona.
                     Nič čudnega, saj so nas v dveh mesecih tako sistematično izstradali, da smo
                     bili videti kot okostnjaki.</p>
                  <p>V naslednjih dneh po prihodu domov sem se moral javiti na krajevni oblasti, na
                     ‘kvartu’, kot se je tedaj imenovala. Tu me je doletela sošolčeva izjava, ki se
                     je zarezala vame kot vznemirljiv in oster opomin: ‘Boš videl, kakšno kulturo so
                     nam prinesli.’ Zdaj razumete, zakaj sem dal tem spominom tak naslov. Ta njihova
                     kultura smrti in nasilnega pozabljanja nas je spremljala vso dobo njihove
                     oblasti po vojni in nas kot posledica spremlja še danes.</p>
               </div>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Profesor France Terseglav</head>
               <docAuthor>Vanja Kržan</docAuthor>
               <div type="div3">
                  <p>Praznovanje letošnje šestdesetletnice Gimnazije Jesenice njenim nekdanjim
                     dijakinjam in dijakom kliče v spomin gimnazijsko življenje, lepa in tudi manj
                     lepa doživetja; vanje so vtkani naši profesorji, ki so nam vsak po svoje
                     pomagali do večje izobrazbe, razgledanosti, zrelosti in nam oblikovali
                     osebnost.</p>
                  <p>Če danes, po več desetletjih, vprašate nekdanje dijake za najbolj
                     priljubljenega in spoštovanega profesorja na gimnaziji, o katerih imajo še
                     vedno visoko mnenje, boste brez oklevanja dobili od vseh enak odgovor, da je
                     bil to profesor zgodovine in geografije, v prvih letih tudi latinščine in
                     filozofije – prof. France Terseglav, ‘naš France’, v žargonu dijakov. Njegovi
                     dijaki so bili Jeseničani in okolišani s podeželja, vse do Rateč, Bohinja in
                     Radovljice. Za prof. Terseglava so vedeli ne le starši dijakov, poznala ga je
                     skoraj vsa Gorenjska. Njegovi nekdanji dijaki danes pravijo, da je bil
                     »profesor, ki smo ga oboževali«, »impozantna oseba«, »dober, skromen in
                     preprost človek«, »naš duhovni oče z otroško dušo«, »še danes moj idol«, »od
                     vseh profesorjev najbolj spoštovan in priljubljen«, »nadpovprečen zgodovinar«,
                     »specialist za Habsburžane«, »izredno razgledan na vseh področjih«, »velik
                     mislec«, »humanist v najboljšem pomenu besede«, »velik Slovenec«,
                     »poštenjakar«, »gospod v vseh ozirih«, »zaščitnik dijakov«. Njihove ocene niso
                     prazne besede, ker jih izrekajo danes, ko so zreli ljudje z diplomami,
                     doktorati in življenjskimi spoznanji. Izredno znanje zgodovine je stresal iz
                     rokava, pa tudi na vseh drugih področjih je bil široko razgledan in izobražen,
                     podkovan v klasičnih jezikih, v grški in latinski literaturi in kulturi, v
                     slovenski in svetovni literaturi in jezikoslovju, obvladal je šestnajst
                     jezikov, deloma tudi hebrejsko in sanskrt, v razlago je vpletal latinske
                     izreke, ki jih je dijakom prevedel in razložil, da je z modrostjo izrekov
                     osvetlil zgodovinska dejstva in življenjske resnice, saj se sedanjost
                     neprestano prepleta z zgodovinsko preteklostjo. Bil je velik ljubitelj in
                     poznavalec filozofije, dve leti je študiral tudi psihologijo. Skratka
                     intelektualec v najboljšem pomenu besede in profesor, ki je učil dijake za
                     življenje in jih silil k razmišljanju, mnogim dijakom je ostalo zanimanje za
                     zgodovino, ne glede kaj so študirali.</p>
                  <p>Njegovo znanje in izobrazba sta bila preobširna, da bi ju lahko v celoti
                     razdajal nezrelim in neukim dijakom. Zavedal se je, da je zanj akademska
                     kariera nedosegljiva in je verjetno na tihem trpel. Tudi dijaki so spoznali, da
                     njihov profesor dosega akademsko <pb n="065"/> višino, hkrati pa tudi hitro
                     presodili, da ni režimski in ne sme povedati vsega, kar misli in ve, čeprav ve
                     ogromno in za svoja predavanja ne potrebuje priprav in učbenikov. Tudi kadar
                     jim narekuje, govori prosto brez predloge. Morda so kdaj zaslutili v svojem
                     profesorju prikrito bolečino, ki pa ni nikoli prerasla v zagrenjenost ali
                     mrkost. Velikokrat se je z dijaki od srca nasmejal in jim v takih trenutkih
                     odkrival kotičke svoje otroške duše in smisel za humor.</p>
                  <p>Dijaki, ki so bili kasneje sami profesorji, ugotavljajo, da je bil odličen
                     pedagog. Kljub svojemu ogromnemu znanju ni nikoli nobenega dijaka podcenjeval
                     ali se nanj zjezil, nasprotno, osebnost in zmožnosti vsakega je spoštoval,
                     dijake vikal in v njih gledal mlade ljudi na poti zorenja, pridne ali lene,
                     zavzete ali brez zanimanja za zgodovino. Zlasti v razredih, kjer je bil
                     razrednik, je skušal pritegniti problematične dijake, večjih težav z disciplino
                     ni imel.</p>
                  <p>Bil je nasprotnik vsakega ekstremizma, saj je prav zgodovina polna takih
                     tragičnih primerov, kadar se ta uveljavlja, in bil tudi nasprotnik vsakršnih
                     -izmov in ideologij, človek svobodnega uma in širokih obzorij, zato pa ga noben
                     režim in nobena ideologija nista mogla ukalupiti, bil je nasprotnik tako
                     predvojnega klerikalizma kot tudi povojnega komunizma. Ni se prilagodil ne
                     enemu, še manj drugemu: ostajal je notranje svoboden, sledil svojemu razumu in
                     resnicoljubnosti, a zato v sebi velikokrat trpel.</p>
                  <p>Že kot študent je bil krščanski socialist, predsednik strokovnega študentskega
                     društva Borba, demonstrant v študentski stavki l. 1933, ki se je zavzemala za
                     boljši socialni položaj zlasti študentov s podeželja. Do potankosti je
                     preštudiral marksizem, bil je simpatizer in znanec predvojnih komunistov. Zato
                     se je med vojno skupaj s svojim očetom Francem Terseglavom (1882), filozofom,
                     publicistom in urednikom Slovenca, za nekaj časa znašel v Gonarsu. Pred tem je
                     nekaj let poučeval na ljubljanski Realki zgodovino in geografijo. </p>
                  <figure>
                     <graphic url="slike_z_57/z_57_39.png"/>
                     <head>Profesor France Terseglav <name type="author"/></head>
                  </figure>
                  <p>Njegova inteligentnost, bistrost za razpoznavanje preteklih in sedanjih
                     zgodovinskih dogodkov, predvsem pa njegovo poštenje in tenkočuten posluh za
                     pravico in resnico, iskreno zavzemanje za malega človeka, sočutje do ‘ponižanih
                     in razžaljenih’, vse to ga je kmalu za vselej odvrnilo od komunizma. Postal je
                     opozicija, še več, trn v peti svojim nekdanjim somišljenikom. Kljub temu je
                     pokončno vztrajal na poti Resnice in Pravice, ki nista odvisni od časa in
                     zakonitosti zgodovine. »Spomnim se njegove pokončne, strumne hoje, njegovega
                     sivega suknjiča in redovalnice, ki jo je stiskal pod pazduho. Nekaj vojaškega
                     je bilo na njem,« pravi njegov dijak, zgodovinar Marko Vidic.</p>
                  <p>Morda bomo že ob tej bežni predstavitvi zaslutili, zakaj se je jeseniški
                     partijski komite l. 1974 odločil, da za vedno utiša prof. Terseglava in ga
                     kazensko upokoji. Prav zato je ob letošnjem jubileju gimnazije vsem lepim in
                     hvaležnim spominom njegovih nekdanjih dijakov, primešana trpkost ob spominu na
                     veliko krivico, ki se je zgodila njihovemu profesorju. Dijaki in profesorski
                     zbor so bili le neme priče in še danes jim ostaja nerazumljivo, da tako velika
                     krivica ni bila nikoli priznana in popravljena.</p>
               </div>
               <div type="div3">
                  <head>Gimnazija Jesenice v prvih desetletjih</head>
                  <p>Za lažje razumevanje poklicne poti prof. Terseglava (12. 9. 1911) si bežno
                     oglejmo okoliščine in čas njegovega poučevanja. Z ženo Frido, romanistko, sta
                     prišla na Gimnazijo Jesenice v začetku šolskega leta 1945 in ji ostala zvesta
                     do konca. Zvestoba prof. Terseglava je še toliko več vredna, ker »ni bil tip
                     srednješolskega profesorja, <pb n="066"/> ampak po svojem znanju in
                     sposobnostih univerzitetni predavatelj«, kot sta ga ocenila nekdanja dijaka in
                     kasneje univerzitetna profesorja dr. Stanko Klinar in mag. Franci Slivnik. Eden
                     njegovih dijakov, profesor na Pedagoški akademiji, je o svojem nekdanjem
                     profesorju zapisal, da je bil intelektualec mlade ljubljanske univerze, ki je s
                     svojo učenostjo obogatil proletarske Jesenice v letih po vojni.</p>
                  <p>Razmere, v katerih so se znašli kar vsi povojni profesorji na novoustanovljeni
                     Gimnaziji Jesenice leta 1945, so bile izredno slabe. Stanovanj zanje ni bilo,
                     prebivali so po praznih kabinetih ali pa je eden živel na Jesenicah, sozakonec
                     pa v Kranju ali Ljubljani. (Avtomobilov in avtobusov ni bilo.) Imeli so slabo
                     prehrano, saj ni bilo šolske kuhinje. Gimnazijska kronika ob petdesetletnici
                     gimnazije ugotavlja, da so se kljub temu z vso požrtvovalnostjo zagnali v delo
                     na šoli in v kraju. Šole za usposabljanje mladih kadrov so na Jesenicah rasle
                     kot gobe po dežju, tako da so poleg številnih interesnih dejavnosti in krožkov
                     na gimnaziji profesorji poučevali še na mnogih tečajih in novoustanovljenih
                     šolah. Te so bile: Oficirska gimnazija, večerna Delavska gimnazija, Vajeniška
                     šola pri Železarni, Metalurška šola, Gospodarska šola za trgovske vajence in
                     Obrtna šola. Poučevali so predvsem gimnazijski profesorji za nizke honorarje.
                     Saj je šlo vendar za mlade kadre. Tako je imel vsak profesor letno okrog 410
                     nadur, povprečno dve na dan.</p>
                  <p>Izčrpanost zaradi slabe prehrane in preutrujenosti tovarišev, kot dalje
                     ugotavlja kronika, se je pokazala predvsem v mesecu maju, ko je mnogo tovarišev
                     zbolelo, a so kljub bolezni vzdržali do konca. Profesorji postajajo delavci –
                     proletarci pri gradnji lepše prihodnosti. Za družino z majhnima otrokoma, kot
                     je bila prof. Terseglavova, so bile obremenitve in stanovanjska stiska še
                     hujše. Nekoč mu je dijak s Koroške Bele prinesel pošto na stanovanje v šoli.
                     Potrka in vstopi v sobico. Kopali so otroka. Vtis, ki ga je takrat dobil dijak,
                     je danes strnil v skope besede: »V edinem prostoru je bil tudi nag otrok.
                     Sopara, perilo, beda.« Nemalokrat je prof. Terseglava kateri od dijakov videl,
                     kako se na koncu hodnika, kjer so imeli sobico, sklanja nad lesen škaf in na
                     perilniku drgne pleničke. Ko ga je nekoč višješolec od blizu opazoval pri
                     žehti, mu je profesor preprosto rekel: »Pa še jih bom pral.« Budnim očem
                     dijakinj pa ni ušlo, kako oguljeni so bili ovratniki in manšete profesorjevih
                     srajc. Iz leta v leto iste sive hlače in suknjič pa so poznale vse generacije
                     dijakov.</p>
                  <p>Oglejmo si na kratko, kdo so bili profesorji, ki so po vojni poučevali zlasti v
                     višjih razredih gimnazije. Gimnazijska kronika jim priznava, da so bili to
                     profesorji z »naravnost enciklopedičnim znanjem in da so dijaki v malone
                     tekmovalnem vzdušju prejemali njihovo znanje«. Starejše generacije maturantov
                     se spominjajo izrednega slavista prof. Mirka Mahniča in prezgodaj umrlega
                     Martina Fortuna, prof. Joža Tomažiča, velikega ljubitelja slovenščine, zbiralca
                     pohorskih bajk, povesti in legend, predvsem pa dramaturga, ki je jeseniški
                     mladeži v dobi zasičenosti s partizanščino pričaral na oder jeseniškega
                     gledališča pravljično Dravsko rožo in kasneje Maturo s takratnimi maturanti.
                     Mnoge generacije se spominjamo slavistke Božene Anžičeve, ki je z enakim žarom
                     kot starocerkveno slovanščino dijakom deklamirala Gregorčičevo ‘V pepelnični
                     noči’. Vselej so jo oblile solze, ko je prišla do zadnje kitice: »Le vstani,
                     uborni narod moj, do danes v prah teptan, pepelni dan ni dan več tvoj, tvoj je
                     – vstajenja dan.« Nam negodnikom je nehote povedala, da smo del tega ubornega
                     naroda, ki mora ohraniti upanje na ‘vstajenja dan’. Na maturi pa je ostala
                     odločna, mirna in suverena. Kasneje se je zvedelo, da je bila že kot študentka
                     glavni informator angleškemu slavistu, ki je izdal knjigo o slovanskih jezikih.
                     Nepozaben ostaja jezikoslovec prof. Dušan Čop, ki danes obvlada dvajset
                     jezikov. Še posebej naravoslovci ohranjajo spomin na izvrstnega matematika
                     prof. Silva Breskvarja, ki je v vnemi za astronomijo odstiral dijakom
                     neskončnost in nedoumljivost vesolja kar pod milim nebom. Kasneje ga je za
                     matematiko in fiziko nadomestil ugledni prof. Vladimir Kuster. In še bi lahko
                     naštevali nepozabne profesorje.</p>
                  <p>Eden od povojnih dijakov, sam kasneje profesor, je v šali omenil, da bi lahko
                     veliko večino povojnih profesorjev imenovali kar ‘črni kader’, ki so se ga v
                     prestolnici Slovenije znebili tako, da so ga pošiljali na podeželje. Zato je
                     tudi obveljalo mnenje, da je na Jesenicah ‘kazenska gimnazija’ s kvalitetnim
                     profesorskim kadrom, dijaki pa so zato imeli ogromne koristi.</p>
                  <p>Odvetnik Stanislav Fortuna, jeseniški dijak, je pred časom zapisal, da je imela
                     jeseniška gimnazija profesorski zbor sestavljen iz »samih političnih
                     proskribirancev (kot tudi trboveljska gimnazija), izvrstnih pedagogov in ljudi,
                     ki so mislili z lastno glavo. <pb n="067"/> Poleg staršev so nas pred ‘rdečim
                     terorjem’ ščitili tudi naši profesorji.«</p>
                  <figure>
                     <graphic url="slike_z_57/z_57_40.png"/>
                     <head>Poroka Francetovega brata Vasilija leta 1937 – Profesor Terseglav prvi z
                        leve <name type="author"/></head>
                  </figure>
                  <p>Njen prvi ravnatelj je bil štiri leta odlični profesor matematike Marijan Ažbe.
                     Za njega se je vedelo, da je ‘črni komunist’, komunist le na papirju, po srcu
                     pa predan poučevanju matematike in ravnateljevanju. Že v prvem letu je v petem
                     razredu gimnazije naredil temeljito ‘čistko’, pa ne politične, ampak je očistil
                     razred dijakov z nezadostnim predznanjem zaradi vojnih razmer.</p>
                  <p>Jeseni 1949 je prevzel vodenje gimnazije prof. Jovo Vasi, rdeči komunist ali
                     Titov oficir, kot je ponosno rekel o sebi, originalen in dobrodušen možak,
                     sicer pa zelo strog profesor, pristaš delovne discipline. Ravnateljeval je le
                     eno leto, nasledil ga je ortodoksni komunist, profesor ruščine Vinko Kopač,
                     prav tako za eno leto. Bil je edini profesor, ki je osmošolce silil v mladinske
                     delovne brigade. Za vse tri ravnatelje bi lahko rekli, da so bili predvsem
                     učitelji ‘starega kova’. Moralno-politične kvalifikacije dijakov in profesorjev
                     niso bile toliko pomembne kot predvsem znanje dijakov, pa tudi njihova
                     vsestranska vzgoja, red in disciplina (hora legalis ob osmih zvečer je veljala
                     še v šolskem letu 1958/59). Jeseni l. 1950 je ponovno postal ravnatelj prof.
                     Marjan Ažbe in ostal na tem mestu do konca šolskega leta 1957.</p>
                  <p>V obeh obdobjih svojega ravnateljevanja je s svojo razumnostjo in poštenostjo
                     dosegel, da je šolo ohranil za hram znanja in učenja, kamor naj politika in
                     interesi občinskega partijskega komiteja ne bi vdirali. Dijaki se ne spominjajo
                     zasliševanj kdo hodi k verouku. Učni uspeh, znanje in vzgoja dijakov, so mu
                     bili vedno prvo poslanstvo gimnazije. Bil je zelo strog, pri matematiki so se
                     ga dijaki bali, največkrat so bili ‘buteljni’. V kritičnih trenutkih pa je
                     ravnal očetovsko in maturanti 1951/52 so ob pripravah na maturo in ob maturi
                     sami odkrili v njem srčno dobroto in plemenitost.</p>
                  <p>Prav ta generacija maturantov je l. 1947, ko Božič ni bil več praznik, zaznala
                     širino in tolerantnost svojega ravnatelja Ažbeta. V razredu so se zmenili, da
                     pridejo v šolo brez knjig in zvezkov, vsi zakmašno oblečeni. Kaj bo pri strogem
                     prof. Ažbetu, ki ne bo kar tako opustil ure matematike? Ravnatelj je takoj
                     ocenil položaj, stopil brez besed k oknu in si prižgal cigareto. Vso uro je
                     molčal, gledal skozi okno in kadil. Ko je pozvonilo konec ure, je zgrabil
                     zaprto razrednico in brez besed odvihral iz razreda. Dijaki so vedeli:
                     spoštoval je njihovo pr8epričanje <pb n="068"/> in protest, ker so jim odvzeli
                     praznik, pokazal je veliko mero strpnosti in poguma v letih, ko bi lahko tako
                     zadržanje drago plačal.</p>
                  <p>Dijaki nižje in višje gimnazije skupaj s svojimi profesorji so se povojna leta
                     poslušno udeleževali političnih proslav in demonstracij, npr. ob tržaški krizi
                     ali ruski zasedbi Madžarske, vzklikali in mahali so s papirnatimi zastavicami,
                     jih ob državnih praznikih lepili po oknih in v dolgih vrstah ob cesti skozi
                     Jesenice nekajkrat dočakali maršalov mimohod v črnih limuzinah. Nekateri se
                     spominjajo AFŽ-jevk, ki so nepoučenim nižješolčkom zbijale kape z glav in jih
                     lasale ob igranju himne na trgu pred gimnazijo ob proslavi Dneva republike.
                     Nekdanja dijakinja se spominja AFŽ-jevke, ki jo je prepričevala, kako prav so
                     komunisti storili z njenim očetom, uglednim uslužbencem v tovarni, da so ga
                     ubili že med vojno, saj je bil izdajalec in sovražnik naroda. Niti pomisliti ni
                     bilo, da bi si kaj tako netaktnega privoščil profesor v nižji ali v višji
                     gimnaziji.</p>
                  <p>Leta 1952 se dijaki spominjajo podivjane množice, ki je z grožnjami navalila na
                     avto škofa Vovka in mu onemogočila birmo na Jesenicah. Kar veliko birmancev,
                     gimnazijskih nižješolcev, je takrat prvič z bridkostjo in strahom občutilo
                     komunistično nasilje in laž. Njihovim staršem, uslužbencem Železarne, so
                     zagrozili, da jih pomečejo iz služb, če se demonstracij ne bodo udeležili, in
                     nekaj so jih res. Nahujskani so bili vajenci Metalurško-industrijske šole z
                     internatom, katerega upravnik je bil predavatelj na tej šoli, komunistični
                     agent Jože Varl. V tistih letih je bilo v barakah internata štiristo dijakov,
                     večinoma iz Primorske, in vsi so se morali obvezno udeležiti demonstracij ob
                     prihodu škofa Vovka. Ne spominjam pa se, da bi bila za gimnazijske profesorje
                     in dijake ta demonstracija obvezna, verjetno po zaslugi ravnatelja Ažbeta,
                     sicer pa glavnine profesorjev ob nedeljah ni bilo na Jesenicah.</p>
                  <p>S šestnajstimi leti so višješolci obvezno postali člani mladinske organizacije
                     LMS in so po osmi gimnaziji v delovnih brigadah pridno obnavljali porušeno
                     domovino. Že v gimnaziji so hitro opazili, da posamezniki – mladi komunisti –
                     izstopajo v politični vnemi, npr. dijak v prvi generaciji maturantov, ki je bil
                     v zadnjem letu vojne partizanski kurir. Mladinska organizacija je posameznike
                     snubila, da postanejo člani partije, ZSMS-jevci in nekatere tudi zvabila.
                     Nikoli pa niso bili v to vpleteni profesorji in omenjeni ravnatelj. Izbrani
                     mladinci so tudi pisali ‘karakteristike’ o svojih sošolcih in sošolkah. Morda
                     bo zanimivo doživetje ing. Marjana Šolarja, maturanta v š. l. 1951/52, ki mu je
                     bil razrednik prof. Terseglav. Leta 194- so komunisti odpeljali njegovega očeta
                     neznano kam in ga ubili. Dijaki s tako preteklostjo so bili gotovo še posebej
                     zaznamovani v partijskih kartotekah.</p>
                  <p>V šolo se je vozil z vlakom, zgodaj vstajal in se pozno vračal domov. Zato so
                     vozači v šolski kuhinji dobivali poceni topel obrok. Enkrat so jim postregli
                     nekakšen golaž iz stlačenih rib, ki se je Marjanu zazdel neprebavljiv. Obregnil
                     se je ob slabo kosilo, sošolec, ki je v razredu izstopal v ‘pravovernosti’, ga
                     je skušal prepričati o njegovi nehvaležnosti. Prav je imel, toda Marjan ni bil
                     razpoložen za njegovo pridiganje, pa je zgrabil žlico ribje pešte in jo vrgel v
                     sošolca. Ta je hitro sklonil glavo in pešta je priletela v obraz maršalu Titu
                     na stenski sliki. Dijaki so zijali vanjo in gledali, kako je pešta počasi
                     polzela po obrazu maršala navzodol, prek vseh odlikovanj in se ustavila na
                     briljantnem maršalovem prstanu. Marjan se ni zbal, čeprav je vedel, da bo lahko
                     nepremišljeno vihravost drago plačal. Zagrozili so mu z izključitvijo iz šole.
                     Že naslednji dan je dobil pisno obvestilo, da je izključen iz mladinske
                     organizacije. To ga ni prav nič prizadelo, toda kaj bo temu še sledilo? Začuda,
                     razrednik Terseglav mu dogodka niti omenil ni. Ing. Šolar je prepričan, da sta
                     imela zasluge za tak razplet razrednik Terseglav in zelo verjetno tudi
                     ravnatelj Ažbe.</p>
                  <p>Prav tako je M. Šolar obema hvaležen, da se ni njegova matura sprevrgla v
                     veliko nesrečo zanj. Razred je izdelal s prav dobrim uspehom, ruščino je imel
                     odlično. Na maturi je predsedoval republiški inšpektor. V pisni nalogi iz
                     ruščine se je Šolarju ista beseda trikrat napačno zapisala, zamenjal je mehki
                     znak s trdim. Zato je iz ruščine ‘padel’, iz republiške maturitetne komisije pa
                     je prišla prepoved, da popravnega izpita jeseni dijak ne sme opravljati, ampak
                     se lahko ponovno priglasi k celotni maturi šele prihodnje leto. Šolar še danes
                     ne ve, kdo je posredoval pri republiški komisiji, da mu je le dovolila
                     opravljanje mature jeseni. Prav gotovo nihče drug kot razrednik in ravnatelj.
                     Vendar ni smel dobiti višje ocene od zadostne, razrednik prof. Terseglav pa je
                     dosegel, da je bil uspeh mature prav dober. Ne le zato, ampak tudi zaradi vseh
                     drugih njegovih kvalitet danes ing. M. Šolar trdi: »Poleg profesorja na
                     Gozdarski fakulteti Bogdana Vovka ima v najlepšem trajnem spominu prof.
                     Terseglava in v tem smo tudi nekdanji sošolci enotnega mnenja.«</p>
                  <pb n="069"/>
                  <p>S širokosrčnostjo in pogumom je ‘črni kader’ povojne Gimnazije Jesenice branil
                     dijake pred rdečim nasiljem. Molče so profesorji pokazali razumevanje in
                     obzirnost do medvojnih in povojnih travm, ki jih je doživljala družina
                     marsikaterega dijaka. Eden od takratnih dijakov je izjavil: »Takratni
                     profesorski kader nam je bil v veliko oporo. Živeli smo v blaženem miru.«</p>
                  <p>Dijaki nikoli nismo zvedeli za obiske miličnika pri ravnatelju, ki je za božič
                     hotel od njega zvedeti, koliko dijakov je manjkalo pri pouku. Enkrat je
                     ravnatelj od njega zahteval pisni odlok, kdo hoče to evidenco. Miličnik je
                     odšel in se ni vrnil, ravnatelj Ažbe pa je verjetno ponovno dobil na komiteju
                     ‘črno piko’.</p>
                  <p>Ob koncu šolskega leta 1956 je maturante zadela stroga kazen zaradi mladostno
                     objestnih verzov ob ceremonialu pogreba, ki so bili za profesorje žaljivi.
                     Ravnatelj Ažbe je vztrajal pri kazni, čeprav je preko mladinske organizacije
                     dobil svarilo celo iz Beograda. Ni popustil, tudi na prigovarjanje prof.
                     Terseglava ne, zelo verjetno tudi zato, ker mu je že presedalo neprestano
                     vmešavanje različnih partijskih organizacij v gimnazijsko življenje, pa četudi
                     iz samega Beograda.</p>
                  <p>Na partijskem občinskem komiteju so ponovno razpravljali in sklepali o
                     ravnatelju Ažbetu jeseni 1957, ko so kar trije dijaki hkrati vstopili v
                     bogoslovje. To je bil zadnji, po vsem videzu odločilni razlog, da se je junija
                     1958 nepreklicno iztekel čas ravnateljevanja prof. Marjana Ažbeta.</p>
                  <p>Povojna ‘kazenska gimnazija’ je, povsem logično, dobila sloves ‘klerikalne
                     gimnazije’. Partijski voditelji so sodili, da bo treba poostriti nadzor nad
                     ideološko usmeritvijo in vzgojo mladine. To skrb odslej prevzame nekdanji
                     partijski vzgojitelj vajencev internata Metalurško-industrijske šole Jože Varl.
                     Leta 1958 postane na Okraju Kranj načelnik Tajništva za šolstvo, kulturo in
                     šport, kar je bila oblastna funkcija. Partija mora biti navzoča v vseh porah
                     družbenega življenja. Ljubiteljsko postane Varl tesno povezan tudi z jeseniškim
                     gledališčem Tone Čufar kot režiser in celo igralec. Leta 1962 se povzpne na
                     mesto direktorja Zavoda za pedagoško službo v Kranju in ker ves čas piše članke
                     v Železarja, postane še njegov urednik. Odslej so na Jesenicah šolstvo, kultura
                     in šport v celoti podrejeni trdi roki in budnemu očesu partije pod vodstvom J.
                     Varla. </p>
                  <p>Z gledališčem se je ljubiteljsko ukvarjal tudi gimnazijski prof. slovenščine
                     Jože Šifrer in tam navezal stike z J. Varlom. V š. l. 1958/59 postane prof.
                     Jože Šifrer ravnatelj Gimnazije Jesenice. Ni bil niti ‘črni’, še manj ‘rdeči’
                     komunist, videti pa je bilo, da bo za šolsko oblast lažje vodljiv, kot je bil
                     nepopustiljivi Ažbe.</p>
                  <figure>
                     <graphic url="slike_z_57/z_57_41.png"/>
                     <head>Profesor Terseglav s sinom 1953 <name type="author"/></head>
                  </figure>
                  <p>Šifrerju je kar dobro uspevalo krmarjenje gimnazije v nemirnih vodah takratne
                     politike. Nekoliko jo je vzburkala birma njegove hčerke v nekem gorenjskem
                     kraju. Član vsevedne Udbe, sicer tovarniški delavec, mu oponese: »Žal mi je, da
                     sem dvignil roko za tvoje ravnateljsko mesto.« »Pa še enkrat skliči sestanek in
                     je ne dvigni,« mu odvrne ravnatelj. »Za ravnateljstvo se ne pulim, želim le v
                     miru poučevati slovenščino.« Tudi Šifrerja je vsako leto za Božič obiskal
                     miličnik: »Ali danes manjka kaj več dijakov kot običajno?« ga je vprašal.
                     »Normalno«, je bil ravnateljev odgovor in miličnik je opravil svojo službeno
                     dolžnost. Gotovo vsevidno oko Udbe opazuje tudi jeseniško cerkev in cerkve po
                     gorenjskem podeželju, kajti v Železarju se pojavi anonimni članek omenjenega
                     partijskega funkcionarja Varla, ki kara jeseniške profesorje, da ne bedijo
                     dovolj <pb n="070"/> nad dijaki, ki se udeležujejo liturgičnih obredov. Zatem
                     je Varl o tej sramoti predaval profesorjem na enem od številnih sestankov v
                     zbornici. Le eden od profesorjev se mu je drznil oporekati in mu očital
                     anonimnost članka. Varl predseduje celo sestankom Sveta staršev na šoli, ki so
                     povsem apolitični, a mora imeti nadzor tudi nad njimi.</p>
                  <p>Večina profesorjev se je ‘liturgičnih obredov’ udeleževala, samo ne na
                     Jesenicah. Z vlakom so se vozili v okoliške kraje ali v Ljubljano. Prof.
                     Terseglav je velikokrat šel k maši v zakristijo v jeseniški cerkvi, ker svoje
                     vernosti ni hotel bahaško razkazovati in delati ravnatelju težav. Profesorji so
                     po večini živeli v stalni napetosti in strahu. Če se je npr. profesorica
                     angleščine za razlago literarnega teksta zatekla h krščanskemu izročilu, se je
                     naslednjega dne s težkim srcem odpravila v šolo in tem bolj jo je stiskalo pri
                     srcu, čim bliže šoli je prihajala. Sitnosti je ravnatelju Šifrerju povzročil
                     dijak, sin ortodoksnih komunistov. Njegova mama je bila na Brdu šivilja Jovanke
                     Broz. Osnoval je Tajno proticerkveno organizacijo (TPO). Nagovarjal je dijake,
                     da se vanjo vključijo in organizirajo sestanek, kjer bodo odstavili vse verne
                     profesorje. Ravnatelju Šifrerju je uspelo, da je bil dijak izključen tudi
                     zaradi drugih razlogov, a se je ponovno vpisal na gimnazijo Kranj.</p>
                  <p>Bolj kot profesorji so dijaki v šestdestih letih še naprej živeli v miru,
                     neobremenjeni s politiko, poslušali in prepevali so Beatlese in hodili pod
                     Mežakljo na hokej. Za marksistični krožek na gimnaziji se nihče še zmenil ni.
                     Jeseni 1968 sta ponovno dva dijaka vstopila v bogoslovje in kasneje še kdo. Ali
                     se je tudi Šifrer moral zagovarjati na komiteju, se ne ve.</p>
                  <p>Končno leta 1970 partija v celoti prevzame vodstvo gimnazije in postavi za
                     ravnatelja profesorja slovenščine Bratka Škrlja, svojega partijskega tovariša,
                     večkratnega predsednika Zveze borcev, nekdanjega partizanskega kurirja in sina
                     predvojnega komunista-proletarca. Njegovo ravnateljevanje zaznamuje obdobje po
                     Titovem pismu in sprejetje nove ustave. Sledi t. im. obdobje partijskega
                     čistunstva na vseh področjih, tudi v šolstvu, kar je pritiske nad profesorji še
                     povečalo. Nobena oblast, najmanj pa komunistična, ni trpela učiteljev, ki bi
                     upali mladim svobodno krojiti pamet. Z različnimi pritiski je profesorju
                     uničevala psiho in mu maličila osebnost. Profesorja intelektualca je še bolj
                     degradirala v pedagoškega delavca. Na jeseniškem partijskem komiteju se poveča
                     pritisk nekaterih članov do prof. Terseglava. Mnenja so, da je treba z njim za
                     vedno obračunali. Akcijo vodi partija, najverjetneje pod vodstvom J. Varla.
                     Njegov partijski tovariš Bratko v krčevitem strahu za svoj ravnateljski položaj
                     poslušno izpolni vse ukaze, štirje majhni ljudje na komiteju pa si hočejo
                     pridobiti nekaj majhnih privilegijev. Zato uničijo velikega človeka. Vzeti
                     nekomu dobro ime in čast je prav tako svojevrsten uboj, ki se je na jeseniškem
                     partijskem komiteju zgodil trideset let po vojni.</p>
               </div>
               <div type="div3">
                  <head>Najbolj priljubljen in spoštovan profesor</head>
                  <p>Preden osvetlimo vzroke nasilne in brezpravne odstanitve prof. Terseglava z
                     jeseniške gimnazije, se še nekoliko pomudimo ob spominih nekdanjih dijakov, da
                     bomo lažje razumeli zakaj je bil za dijake najbolj priljubljen in cenjen
                     profesor, za mnoge partijce pa tako moteč. Spoštovali so ga zaradi ogromnega
                     znanja in razgledanosti, ki sta presegali tedanje okolje. »Ko je razlagal
                     kakšno zanimivo zgodovinsko snov,« je zapisal prof. zgodovine Jože Pogačar, »je
                     to počel s takim žarom, da je kar pozabil, kaj se v razredu dogaja. Tudi kakšno
                     suhoparno snov je znal tako plastično razložiti, da si ga moral poslušati.
                     Težko smo čakali njegove ure, saj smo vedno spoznali kakšno zanimivost.
                     Zgodovino je poučeval tako, da je lahko dijak daljna zgodovinska dejstva
                     povezoval z dogajanji v sedanjosti.« Dijaki po mnogih desetletjih, ki jih
                     ločijo od gimnazijskih let, marsikaj razumejo šele danes. Mnogi ugotavljajo, da
                     je v marsičem prehiteval čas in napovedoval dogodke, ki so se kasneje
                     uresničili. Poklicni zgodovinarji, njegovi nekdanji dijaki, danes vedo, da so
                     bila njegova predavanja na akademski višini.</p>
                  <p>»Med poukom se je profesor Terseglav velikokrat vračal na nekatere teme,« se
                     spominja eden od zgodovinarjev, Marko Vidic. »Rad je obravnaval, kot smo takrat
                     rekli, družbeno-ekonomske formacije: sužnjelastništvo, fevdalizem, kapitalizem
                     in socializem. Revolucije med sužnjelastništvom in fevdalizmom ni bilo in
                     profesorju se marksistični pogled na prehod iz enega v drug družbeni red ni
                     izšel.« Velikokrat je dijakom risal na tablo te prehode, ki po logiki stvari ne
                     bi potrebovali revolucije. Danes zgodovinarji vedo, da tudi francoska
                     revolucija ni bila v socialnem in gospodarskem <pb n="071"/> pogledu velika
                     prelomnica, in šele zdaj njegovi dijaki razumejo profesorjevo upravičeno
                     kritiko temeljev sistema, v katerem smo takrat živeli, in njegovo, za tiste
                     čase zelo drzno ugotovitev, ki jo je skušal nakazati: prehod v socialistični
                     družbeni red je možen brez revolucije. »Marksizma ni kritiziral, ampak je z
                     njim veliko polemiziral in nam ustvarjal kritičnega duha. Ohranjal je
                     zgodovinski optimizem, saj se iz ruševin ponovno dvigneta civilizacija in
                     kultura, lahko na še višjo stopnjo kot pred sesutjem.«</p>
                  <figure>
                     <graphic url="slike_z_57/z_57_42.png"/>
                     <head>Profesor Terseglav z maturanti <name type="author"/></head>
                  </figure>
                  <p>Toda ta tema še zdaleč ni bila med profesorjevimi najbolj priljubljenimi. Pri
                     obravnavanju bojev z Italijani v 19. stoletju je dijakom na tablo risal vse
                     mogoče avstrijske uniforme s čeladami vred, tako da so takrat nekateri znali
                     razlikovati med dragonci, huzarji, ulani itd. Ko so ga v nekem razredu fantje
                     spraševali o mušketah, jim je obljubil, da jim bo natančneje razložil naslednjo
                     uro. In res, sledilo je izčrpno predavanje o mušketah. Bolj kot te je dijake
                     prevzel profesorjev odnos do njih: na njihovo izrecno željo se je pripravil na
                     predavanje, ki mu je posvetil vso učno uro. »Zazdel se mi je kot oče, ki se mu
                     zdi potrebno, da razloži sinu. Pri tem je užival tudi on. Nismo vsi dijaki
                     izhajali iz družin, kjer bi se kompetentno pogovarjali. Za nas je bil duhovni
                     oče z otroško dušo in legendarno učenostjo,« ga danes hrani v spominu mag.
                     Danilo Slivnik.</p>
                  <p>Odvetnik Stanislav Fortuna pa je v svojo rodbinsko kroniko zapisal: »Moj
                     razrednik v peti gimnaziji je postal prof. Terseglav, ki je pri našem razvoju
                     odigral odločilno vlogo in me takrat poleg staršev najbolj oblikoval.« »Pri
                     obravnavanju prve svetovne vojne se je izkazalo, da je bil eden največjih
                     takrat živečih strokovnjakov za to obdobje (kasneje v študentskih letih sem z
                     njim tudi lazil po Krnskem pogorju ter si na kraju samem ogledoval ostanke in
                     debatiral s profesorjem),« se spominja dalje S. Fortuna.</p>
                  <p>Tudi linije soške fronte je risal na tablo, vendar je dijakom hotel približati
                     temeljno resnico: kaj so vzroki in posledice zgodovinskega obdobja, npr. prve
                     svetovne vojne. Dijake ni gnjavil z letnicami, lahko jih je zdrdral, pa je
                     dobil ‘kajlo’, če ni znal povedati vzrokov in posledic dogajanja. Tudi ni bil
                     drobnjakar, gledal je, kako učenec razume celoto, temeljno resnico. Iz dijakov
                     je hotel ustvariti misleče ljudi. Vedel je, da bodo letnice pozabili, da mnoge
                     zgodovina ne zanima, se je ne učijo in da večina ne bo zgodovinarjev. »Dal pa
                     nam je občutek za presojo zgodovine in smisel za oblikovanje lastnega
                     stališča,« ugotavlja danes germanistka Simona Krivec Bennett. Tudi je vedno
                     poudarjal, kdo je delal dobro in pošteno, kdo pa hudo in pri tem ostajal
                     objektiven. Z nič manjšo ognjevitostjo kot je črtal s kredo linije soške
                     fronte, je obsojal italijanski <pb n="072"/> prestop, za kar je bila po vojni
                     Italija celo nagrajena. Zgodovino je »uporabno razlagal«, da bi se lahko dijaki
                     iz nje naučil kar največ za življenje in da jih je zgodovina tudi kasneje
                     zanimala. »Ko sem poučevala nemščino na angleških kolidžih, sem se vedno
                     zatekala k razlagam protestantsko-katoliških bojev prof. Terseglava,« ugotavlja
                     Simona Krivec Bennett. »Do vsakega dogodka je zavzel znanstveno stališče in
                     predaval zgodovino neobremenjeno s svetovno nazorsko filozofijo.«</p>
                  <p>Bil je dober poznavalec grške in rimske zgodovine in kulture. Ni bilo pomembno,
                     da je dijak naštel imena bajeslovnih bitij, bogov in boginj, ampak tudi
                     lastnosti in značaje, ker so še danes občečloveški, pomembni za spoznavanje
                     današnje psihe človeka, njihove usode pa so spremljevalke človeštva skozi vso
                     zgodovino. Profesorjeva razlaga zgodovine se je prepletala z bogastvom
                     življenjske modrosti, če so jo negodniki mogli in hoteli razumeti. Visoko je
                     povzdignil grško demokracijo in kulturo, ki so jo bili zmožni ustvariti Grki,
                     ker so cenili znanje. Nosilci njene demokracije in kulture še danes veljajo za
                     napredne, saj ni napredno le to, kar je sodobno. Ko je do potankosti razložil
                     grško demokracijo, si je dijak lahko jasno predočil, kaj demokracija ni in kdaj
                     države nastajajo na principu divje moči in ne demokracije. Dijaki so že pred
                     desetletji od profesorja zgodovine prvikrat slišali za Solženicina. V
                     slovenskem prevodu so ga čitali mnogo kasneje in šele takrat bolje razumeli
                     profesorja in njegovo misel, da premalo živimo v zgodovini z občutkom za
                     sedanjost. »Ko sem sam poučeval zgodovino,« pravi danes prof. Jože Pogačar,
                     »sem velikokrat imel pred očmi prof. Terseglava in ga poskušal posnemati
                     predvsem v tistih stvareh, kjer sem ga lahko; v razgledanosti in znanju ga je
                     nemogoče.«</p>
                  <p>Spominja se dalje, da je profesor Terseglav pri razlagi fašizma in nasilnih
                     oblik oblasti v isti uri ponovno predstavil delovanje grške in rimske družbe,
                     preletel njen vpliv v različnih obdobjih, na koncu pa prešel še na vsebino
                     desetih božjih zapovedi, zapisanih za vsako družbo in civilizacijo, za vsako
                     zgodovinsko obdobje. »Kdor je bil od otroštva indoktriniran s komunističnim
                     učenjem, da je edino veljavna družbena ureditev komunistična, da je to
                     zakonitost, ki se ji ni moč izogniti, nam je naš razrednik in zgodovinar vcepil
                     nova spoznanja,« se spominja Tone Markelj, župnik v Pirničah. »Človek mora biti
                     kritičen do učenja zgodovine«, prava zgodovina se lahko piše šele petdeset let
                     po smrti tistih, ki so jo ustvarjali.</p>
                  <p>Vedeti moramo, da vsaka oblast dogodke razlaga po svoje. (Luther in dr. Eck sta
                     npr. vodila javno debato, pa so eni učbeniki pisali, da je zmagal Luther,
                     drugi, da dr. Eck). V osnovni šoli sem imel samo tri leta verouka, oče mi je
                     umrl pri desetih letih, bil sem dokaj nerazgledan. Prof. Terseglav mi je dal
                     trdnost prav s tem, da nas je opozarjal, da moramo znati sami misliti, sami
                     presojati in biti kritični. V tisti dobi je bilo to za nas zelo pomembno, za
                     našega profesorja pa kasneje zelo usodno.</p>
                  <p>Dijaki smo opazili, da mit NOB ruši s tem, da smo ofenzive zelo hitro
                     prejurišali, čeprav je učni načrt za osmo gimnazijo zanjo predvidel celo šolsko
                     leto. Pri maturi smo imeli za inšpektorja univerzitetnega profesorja zgodovine
                     Ferda Gestrina. Bili smo v strašni napetosti, ker smo domnevali, da je v
                     zadregi tudi prof. Terseglav in da ga lahko s svojim neznanjem onemogočimo pred
                     inšpektorjem. Ker pa smo ga imeli radi, tega na noben način nismo hoteli. Dali
                     smo vse od sebe in čutili prav zaradi zgodovine veliko olajšanje, ko je bila
                     matura končana.« Ko se je eden od dijakov kasneje pobliže seznanil z
                     Gestrinovimi predavanji, je ugotovil, da so bila ta zgolj obnove obnov, bistva
                     pa predavatelj ni povedal, ker ga tudi ni znal izluščiti. Prof. Terseglav pa je
                     šel v nadrobnosti, ne da bi se v njih izgubil.</p>
                  <p>Za prof. Tomaža Vebra, predavatelja metodike zgodovine na univerzi, ki se je
                     tudi nekoč pojavil za republiškega inšpektorja na maturi, pa se je zvedelo, da
                     je v celoti skritiziral metodiko poučevanja prof. Terseglava. Toda prof. Jože
                     Pogačar, sam profesor zgodovine pravi: »Manjšo metodološko teoretično znanje
                     prof. Terseglava je zaradi mnogih naštetih kvalitet vsebina njegovega
                     poučevanja absolutno odtehtala.«</p>
                  <p>O naši osvoboditvi in novejši zgodovini ni govoril. Zgražal se je le ob
                     ‘osvoboditvi’ Ljubljane, kjer se je sam prepričal, kako vojaki
                     Bosansko-hercegovske divizije izvajajo eksekucijo nemških vojnih ujetnikov.
                     Včasih je sredi govorjenja nenadoma umoknil, na kakšno stvar samo namignil, ni
                     pa o njej direktno govoril. Nikoli ni govoril proti režimu, ampak na napake
                     samo opozoril, ker je videl, kam nas bodo pripeljale. Dijaki se dobro
                     spominjajo, kako je nasprotoval samoupravljanju v gospodarstvu, vojski in šoli.
                     Kakor vedno je pri svojih vizionarskih napovedih imel tudi tokrat prav. Morda
                     je bil še bolj dalekoviden, ko je svaril pred Kitajci, pred ‘rumeno’
                     nevarnostjo, morda pod <pb n="073"/> vplivom Mencingerjevega Abadona. Danes, po
                     nekaj desetletjih, dijaki ugotavljajo, da bodo Kitajci resnično kmalu
                     preplavili evropsko tržišče.</p>
                  <figure>
                     <graphic url="slike_z_57/z_57_43.png"/>
                     <head>Upokojeni profesor Terseglav leta 1974 ob maturi svojega nekdanjega
                        razreda <name type="author"/></head>
                  </figure>
                  <p>Profesor Terseglav je bil velik ‘specialist’ za Habsburžane in ‘rajnko’
                     Avstroogrsko, kot so jo poimenovali starejši ljudje. Dijakom je zelo nazorno
                     pokazal, kaj smo Slovenci od nje prejeli in kaj nas je z njo povezovalo. Stara
                     Avstroogrska je bila naravna tvorba podonavskih dežel in Slovence je z njo
                     povezovala zemljepisna lega, kultura, mentaliteta, vera in verski običaji,
                     urejena zakonodaja, šolski sistem, izdelan kataster itd. Hkrati pa je dijakom
                     dvigoval narodni ponos s tem, da jim je povedal veliko zgodb o znanih
                     Slovencih, ki so se uveljavili na Dunaju, kjer imajo še danes spomenike.</p>
                  <p>Zgodovinar prof. Marko Vidic ugotavlja: »Profesor Terseglav nam je velikokrat
                     govoril o ljudeh v Kraljevini Jugoslaviji, ki so se s simpatijo spominjali
                     prejšnje države. Vlil nam je spoštovanje do podonavske monarhije, ki jo sedaj
                     tudi naše zgodovinopisje obravnava podobno, kot nam jo je že v sedemdesetih
                     letih prejšnjega stoletja prikazal naš profesor. Marija Terezija in Franc Jožef
                     sta bila za nas že tedaj slovenska vladarja.«</p>
                  <p>»Zanimivo je, da je Avstroogrsko prikazoval v drugačni luči kot tedanja uradna
                     politika,« ugotavlja dr. Avgust Mencinger. »Prikazoval je idejo in če bi danes
                     lahko naredili nekakšno primerjavo, bi lahko rekli, da je bil za idejo
                     Alpe-Jadran.« Škoda, da prof. Terseglav ni dočakal samostojne Slovenije in
                     njene enakopravne vključitve med evropske narode.</p>
                  <p>Posameznim dijakom ni ušlo, da je bil prof. Terseglav proti velikosrbski
                     politiki. Eden od njih je nekoč slišal profesorja, ki se je zazrl skozi okno ob
                     njegovi klopi, nato pa sam zase zamrmral nekaj čez Srbe, ki so se v limuzinah
                     ustavili pred Železarno. Vedelo se je, da je Železarna Jesenice predvsem
                     podjetje zveznega značaja, v vsem odvisna od Beograda in od njega tudi
                     izkoriščana. Toda prof. Terseglava je morda še bolj kot to motila nesposobnost
                     in nespamet političnih voditeljev, kajti neumnosti ni trpel in ga je vedno bolj
                     spravljala v izbruhe jeze.</p>
                  <p>Razumljivo, da vseh dijakov zgodovina ni zanimala in se jih profesorjevo
                     navdušenje ni preveč dotaknilo. Taki so med uro šahirali, potapljali ladjice
                     ali kako drugače izrabljali profesorjevo dobroto. Prof. Terseglav nikoli ni bil
                     pretirano strog, marsikaj je spregledal in ohranil svojo filozofijo. <pb
                        n="074"/> »Dijaki nikoli nismo imeli občutka, da si hoče z disciplino
                     ustvarjati avtoriteto, kajti znal je poiskati pravo mero med avtoritativnostjo
                     in človečnostjo. Bil je človeški in razumevajoč,« je zapisal dr. Tomaž
                     Ažman.</p>
                  <p>»Do dijakov je bil vedno vljuden in izredno pošten, nikoli ni bil nihče
                     ‘butelj’, čeprav smo bili ob njem mi vsi buteljni,« se spominja prof. Jože
                     Pogačar. »S tem si je ustvaril večjo avtoriteto kot vsi drugi profesorji, mi pa
                     smo se trudili, da ga ne bi prizadeli. Eden lenuhov, »ampak ne pri najbolj
                     neumnih«, je bil po mnenju prof. Terseglava dr. Lado Razinger. »Lahko bi samega
                     sebe sklofutal, če pomislim nazaj, kako malo smo se okoristili z njegovim
                     velikanskim znanjem in svetovljanskimi nazori, ko smo med njegovimi urami
                     velikokrat raje igrali tarok. On pa nič … Njegova predmeta zgodovina in
                     zemljepis sta bila nadvse zanimiva. Večkrat sem imel občutek, da ni predaval za
                     nas, osle, ampak je razpredal misli za sebe in se tako še bolj izpopolnjeval
                     ... In odpuščal nam je naše male nesramnosti in lumparije, ki pa nikoli niso
                     bile osebno žaljive. Zame je bil prof. Terseglav idol in ta podoba še po
                     petinštiridesetih letih ni zbledela. Morda tudi zato, ker sem z devetimi leti
                     izgubil očeta, ki je bil velik prijatelj prof. Terseglava.«</p>
                  <p>Z dijaki, ki jih je zgodovina zanimala, se je zelo rad pogovarjal še po pouku.
                     Včasih ga je kdo obiskal, velikokrat pa so ob nedeljah ali državnem prazniku
                     šli na kakšen krajši izlet v okolico Jesenic. Nekoč so zašli na Vrtaškem vrhu
                     nad Peričnikom. Zamudili so zadnji vlak in zvečer je v koči prof. Terseglav
                     dijake neznansko zabaval z vojaškimi šalami iz prve svetovne vojne in jih
                     zalival z vinom. Pravijo pa, da je bil tudi pri pitju ‘gospod’. Dijaki so to
                     sprejemali kot del njegove posebnosti, ki je posebnost odrinjenega
                     intelektualca.</p>
                  <p>Bežno smo opisali, kako se danes dijaki spominjajo svojega priljubljenega in
                     cenjenega ‘Francla’ kot profesorja zgodovine. Poleg tega so opazili, kakšen
                     jezikoslovec je profesor. Dijaki, ki so pozneje študirali jezikoslovje ali
                     slavistiko, so bili pozorni, kako je profesor zgodovine znal razložiti prvotni
                     pomen besed in posegel celo v indoevropski jezik, ali kako jim je razložil
                     pomen besede s primerjavo v več jezikih, ali kako bi lahko tujko npr.
                     akumulirati nadomestili s pristnim slovenskim izrazom gomiliti, nagomiliti
                     itd.</p>
                  <p>Na podlagi jezikoslovja je zagovarjal teorijo, da so Slovenci staroselci in
                     prvotni prebivalci na ozemlju kamor so se šele kasneje pričeli naseljevati
                     Slovani. Ljubitelje latinščine in poezije je navduševalo njegovo znanje in
                     poznavanje obojega. Slavist in pesnik Valentin Cundrih je na platnicah
                     zgodovinskega zvezka imel z lepopisnimi črkami napisan svoj latinski prevod
                     Prešernove pesmi Koritku, ki jo je iz nemščine prevedel v latinščino. Profesor
                     Terseglav jo je mimogrede prečital in brez besed popravil De mortem v Ad mortem
                     homo demittitur itd.</p>
                  <p>Maturanti letnika 1953/54 so opazili, da je njihov razumevajoči razrednik tudi
                     dober pedagog in psiholog. V njihovem razredu so imeli čudaškega dijaka
                     »smešnega obnašanja in govorjenja«. Imel je manjvredostni kompleks in se je kar
                     naprej hotel izkazovati. Nekoč je stal na hodniku nad stopniščem in profesorju
                     ruščine Kopaču baje pljunil na plešo. Po najkrajšem postopku je sledil ukor z
                     izključitvijo. Razrednik Terseglav dijaka ni mogel rešiti. Posvetil pa je uro
                     zgodovine, da je razložil sošolcem prizadetega, da so nekateri ljudje lahko
                     psihično razdvojeni. Prikazal jim je, da sta v sošolcu dve nasprotujoči si
                     osebi, odrasla in otroška. Poleg vsega pa tudi ni bilo jasno, ali je res prav
                     ta sošolec pljunil, če sploh je pljunil. Morda pa je prof. Kopaču padla na
                     plešo kakšna smet?</p>
                  <p>V š. l. 1953/54 so postale za vse dijakinje obvezne črne halje. Profesor
                     Terseglav je bil edini v profesorskem zboru, ki je temu nasprotoval in v
                     razredu dijakom povedal, da so nedvomno praktične in v letih pomanjkanja
                     dobrodošle, vendar pa »osebnost in lepoto deklice s črno haljo uničiš«.
                     Zadnjikrat je bil prof. Terseglav razrednik v š. l. 1973/74. Tudi dijaki tega
                     razreda so opazili, da imajo v razredniku zagovornika, »zaveznika« in
                     razumevajočega človeka, ne le izrednega profesorja zgodovine. Tisto zimo je
                     odpovedala centralna kurjava. Zgradba gimnazije je bila predvojna osnovna šola,
                     še neobnovljena, ker nikoli ni bilo za obnovo denarja, čeprav so se v ozki
                     dolini Jesenic v tem času na veliko gradile stolpnice in bloki. Dijaki so se
                     oblekli v plašče in bunde, zrinili mize in stole na sredo, bojkotirali pouk in
                     s tem pokazali svoj protest. Profesor Terseglav jih ni skušal ogreti s
                     spraševanjem (kot drugi), ampak z živahno in duhovito razlago snovi: dijaki so
                     uvideli, da razume proteste mladostnika.</p>
                  <p>Dijakom ni zameril njihovih neumnosti. Nekoč je moral dijak – vozač po maminem
                     naročilu v jeseniški lekarni kupiti salmijak. S stekleničko je prišel v šolo in
                     ker so imeli <pb n="075"/> prvo uro zgodovino, se je naslonil prek klopi s
                     stekleničko v roki in hlinil opitost. Sočutni profesor se je približal, mu vzel
                     stekleničko in jo povohal. V hipu mu je vzelo sapo, začel je kimati in se
                     solziti. Dijaki so se spravili nad sošolca, ker profesorja nikoli in na noben
                     način niso hoteli prizadeti. Ko pride profesor k sebi, jim mirno reče: »Nič ne
                     zamerim, ker je bila dobra potegavščina.«</p>
                  <p>Nekdanji dijaki so svojega priljubljenega profesorja bolje razumeli in na novo
                     odkrivali njegove kvalitete na obletnicah matur, ko so bili zrelejši. Njegova
                     veličina je ponovno zasijala v nepozabnih govorih, ker je bil odličen in
                     duhovit govorec. Kdor ga je slišal prvič, je naredil nanj nepozaben vtis, kot
                     je zapisal prof. Šifrer. »Ko je maturantom spregovoril razrednik Terseglav, sem
                     hitro spoznal, da je to govor človeka, ki je široko razgledan in globoko
                     razmišljajoč. Mladim ljudem, ki vstopajo v življenje, ima marsikaj povedati.
                     Odtlej sem na starejšega kolego Terseglava gledal z nekoliko drugačnimi očmi, z
                     očmi spoštovanja in občudovanja.« </p>
               </div>
               <div type="div3">
                  <head>Najhujši prekršek profesorja</head>
                  <p>Morda si zdaj že lažje predstavljamo, zakaj je moral prof. Terseglav z
                     gimnazije, zakaj so ga na silo ločili od njegovih dijakov. Naredil je najhujše:
                     mlade generacije ni vzgajal v ubogljive državljane, ampak v svobodne ljudi, ki
                     bodo mislili s svojo glavo v smislu akademskega samospraševanja. Dijaki so mu
                     za to najbolj hvaležni. V tem je vsa veličina prosvetnega poklica. Kdor v tem
                     uspe, mu dijaki že za življenja postavijo spomenik, kot so ga prof. Terseglavu.
                     Med njimi se najdejo tudi dijaki, ki so bili že v gimnaziji partijci. Tako je
                     ob dvajsetletnici mature leta 1970 takrat visok politični funkcionar in eden
                     vodilnih komunistov, čestital svojemu nekdanjemu profesorju za široka obzorja,
                     ki jih je pokazal pri svojih predavanjih in ugotavljal, da bi moral biti človek
                     s tako obširnim znanjem univerzitetni profesor.</p>
                  <p>V š. l. 1973/74 se v 4. b razredu pojavi dijak ZSMS-jevec, sin zagrizenega
                     komunista, med vojno enako zagrizenega Hitlerjevega mladca. Zdaj njegov
                     osemnajstletni sin hote ali nehote sproži plaz, ki je odnesel iz gimnazije
                     prof. Terseglava. Ta je bil februarja 1974. na okrevanju v Rogaški. Dijakom 3.
                     b, ki jim je bil razrednik, pošlje razglednico. Bila je last razreda in jo
                     zataknejo za tablo. Lepega dne razglednica izgine. Nihče ne ve, kam je
                     izginila, kdo jo je vzel. Čez dva, tri dni v razredu završi: sunil jo je ta in
                     ta, dijak 4. b in jo ogorčen vrgel ravnatelju na mizo. Omenili smo že, da je
                     bil prof. Bratko Škrlj ravnatelj gimnazije od 1970 do 1983, ortodoksen
                     komunist. V prvih letih novoustanovljene gimnazije po prihodu iz partizanov je
                     bil dijak »priljubljenega Franca Terseglava« katerega »široko znanje in
                     toleranten odnos do dijakov smo občudovali« kot je sam zapisal. Zdaj nemudoma
                     odnese razglednico – corpus delicti – na partijski komite, kjer je dana na
                     vpogled vsem tovarišem. »Prvi dokumentirani prekršek« prof. Terseglava je
                     zadosten razlog, da mora po nalogu partije pri priči leteti iz službe. Brez
                     pojasnila, brez obtožnice, brez možnosti zagovora, celo brez vsakega ‘zakaj’.
                     Ko pride iz zdravilišča, se v šoli ne pojavi, nikoli več. Noben dijak, niti iz
                     njegovega razreda in noben profesor iz zbornice se od njega ne poslovi. Nikoli.
                     Partijski komite občinske konference z odločbo prisili prof. Terseglava, da se
                     upokoji. Ko se vrne iz zdravilišča, mora takoj poslati na Delovno skupnost
                     Upravnega odbora Centra srednjih šol pismeno prošnjo za prenehanje delovnega
                     razmerja. Profesor je primoran to storiti in prošnja je datirana z dne 4. marca
                     1974. V tistih dneh je prof. Terseglav ves obupan prišel z ženo na obisk k
                     prijateljski družini. Spominjajo se njegovih besed, ko je skrušen sedel za
                     mizo: »Veste, upokojili so me. Če bi vsaj vedel, zakaj. Menda zaradi
                     razglednice.« »Vseh intrig boste za zmeraj rešeni,« so ga tolažili. Ni jim
                     ušlo, da sta bila oba s ženo na koncu z živci. »V spominu dijakov vseh
                     generacij boste ostali v najlepšem spominu, najbolj spoštovani in priljubljeni
                     profesor ste bili!« Od takrat je bil profesor le bolj zagrenjen.</p>
                  <p>Dva dni po prisilni pismeni prošnji za prenehanje delovnega razmerja je na
                     drugi seji zasedal Upravni odbor delovne skupnosti Centra srednjih šol
                     Jesenice. Iz Upravnega odbora gimnazije ni bil vabljen noben profesor, zadošča
                     torej tovariš ravnatelj. Zapisnik z druge seje UO CSŠJ z dne 6. marca je povzet
                     v štiri točke. Da je zasedal le UO Centra srednjih šol preseneča toliko bolj,
                     ker je bila Gimnazija Jesenice kot vse gimnazije podrejena direktno
                     republiki.</p>
                  <p>Zapisnik se glasi: »Dne 5. marca 1974 ob 18. uri se je na zahtevo občinskega
                     komiteja Zveze komunistov Slovenije sestal UO Centra srednjih strokovnih šol,
                     da bi obravnaval vsebino dopisnice, ki jo je prof. Terseglav Franc naslovil na
                     3. b. razred gimnazije Jesenice, da bi zavzel do vsebine te razglednice
                     določeno stališče.</p>
                  <pb n="076"/>
                  <p>Predsednica UO je članom UO prebrala dopis komiteja občinske konference ZKS. V
                     dopisu je opisana vsebina razglednice, ki jo je profesor Terseglav Franc pisal
                     3. b. razredu kot njihov razrednik iz zdravilišča Rogaška Slatina. Nato so se
                     seznanili s potekom dogodkov oziroma z obravnavo vsebine razglednice na
                     Komiteju občinske konference ZKS. Nato so člani razpravljali o vsebini
                     razglednice in ugotovili ter sprejeli naslednja stališča:</p>
                  <p>1. UO je obravnaval vsebino razglednice, ki jo je prof. Terseglav Franc
                     naslovil na 3. b razred in ugotovil, da tako pisanje ni v skladu z novo
                     sprejeto ustavo, ki jasno govori o ločenosti cerkve od države in o prepovedi
                     vnašanja religije v šolo, zato tako pisanje obsoja in odklanja.</p>
                  <p>2. UO dopušča možnost, da je 62-letni profesor pod vtisom težke operacije in
                     zdravljenja precej razmišljal o življenju in smrti, o čemer priča tudi citat na
                     koncu razglednice: »Mors velociter, rapit nos atrociter« (neusmiljena smrt nas
                     bo naglo pobrala – približni prevod), vendar to ne opravičuje takega pisanja,
                     dasi gre za prvi dokumentirani prekršek prof. Terseglava.</p>
                  <p>3. Delovno skupnost Centra srednjih šol in 3. b razred, kjer je bil prof.
                     Terseglav razrednik, naj se seznani s stališči, ki jih je s tem v zvezi sprejel
                     UO na tej seji.</p>
                  <p>4. Člani UO pa menijo, da bo problem ideološke vzgoje na šolah treba
                     obravnavati kompleksno na vseh ravneh od osnovnih šol do srednjih šol. Le
                     načrtno in permanentno dolgoročno usmerjeno delo bo lahko bistveno spremenilo
                     ideološke razmere na šolah. Člani UO kot tudi Občinskega odbora Zveze
                     komunistov Centra, ki so ta delikt obravnavali, pa menijo, naj bi občinski
                     komite skupaj z aktivom Zveze komunistov prosvetnih delavcev izdelal program in
                     metodo za urejanje ideoloških razmer na vseh šolah jeseniške občine. Zato naj
                     bo to koordinirana akcija ideološke in kadrovske komisije pri občinskem
                     komiteju Zveze komunistov ter samoupravnih organov in Zveze komunistov na
                     šolah. Prav tako UO meni, da bo za kadre v šolstvu treba poskrbeti že tedaj, ko
                     gredo dijaki na študij na višje in visoke šole ter jih primerno stimulirati. Le
                     tak izbor bo lahko prinesel boljše rezultate in šele ko bomo imeli lastne
                     kadre, bo problem ideološkega izkrivljenja pouka počasi usahnil.« </p>
                  <p>Na koncu zapisnika pa sledi še pojasnilo: »O razpravi na komiteju občinske
                     konference ZKS je zvedel tudi prof. Franc Terseglav, ki je nato naslovil na
                     vodstvo Centra pismeno prošnjo za prenehanje delovnega razmerja, z dne 4. marca
                     1974. UO je prošnji ugodil, ker je imel prof. Terseglav odločbo o upokojitvi.
                     Na tej osnovi je UO sprejel naslednji sklep: ugodi se prošnji prof. Terseglava
                     za prenehanje delovnega razmerja z dne 4. marca 1974.«</p>
                  <p>Verjetno se je prof. Terseglav po upokojitvi počutil nekako tako kot obsojenec
                     na smrt, ki mora sam napisati prošnjo za usmrtitev in se krivde ne zaveda. Pri
                     njem ni šlo za fizično, ampak psihično uničenje. Tovariš Škrlj je takoj
                     ubogljivo izvršil 3. sklep seje. Z upokojitvijo je seznanil UO Gimnazije
                     Jesenice. Peščico profesorjev, ki so ga takrat sestavljali, je v pavzi, kar
                     mimogrede, poklical v svojo pisarno in jim povedal, da se je prof. Terseglav
                     upokojil. Bolan da je, večkrat je govoril o upokojitvi, pa so mu ugodili
                     prošnji. Profesorji so bili vseeno malo začudeni, običajno se je vsak upokojil
                     ob koncu šolskega leta. Toda kdo bi profesorju Terseglavu branil, da se
                     upokoji, če si to želi. Profesorica, ki mi je o tem pripovedovala, se ne
                     spominja, da bi tov. Škrlj sploh omenil kakšno razglednico. O njej je zvedela
                     šele od nekaterih kolegov v zbornici, ti pa od dijakov.</p>
                  <p>Noben profesor se od kolege Terseglava ni nikoli poslovil, nobeden ga nič
                     vprašal v zvezi s celotno zadevo. Prof. Mojca Janežič ga je nekoč slučajno
                     srečala na cesti in že po nekaj besedah ugotovila, da je zelo potrt. Ob
                     srečanju s prof. Cundričem mu je upokojeni profesor potožil, da mu je dolgčas
                     ...</p>
                  <p>Podobno kot z nekaj profesorji UO gimnazije v pisarni, je tov. Škrlj opravil z
                     dijaki 3. b na razredni uri. Direktorica muzeja v Kranju Barbara Ravnik pravi:
                     »Ne spominjam se, da bi govorili o razglednici, sploh pa ne, zakaj je bila tako
                     usodna. Bili smo premladi, da bi se zavedali, da smo priče zgodovinskemu
                     trenutku. Dobro pa vem, da smo bili vsi zelo prizadeti in užaljeni. Vedeli smo,
                     da je razglednica na komiteju, tudi vedeli za dijaka, ki jo je odnesel. Nismo
                     verjeli ravnatelju, da se je naš razrednik prostovoljno upokojil zaradi
                     bolezni. Nikoli nismo sprejeli novega profesorja zgodovine. Bil je zelo ‘rdeč’
                     in tudi po izobrazbi ni segal prof. Terseglavu niti do kolen. Pred tem je
                     poučeval le na osemletki. Novega razrednika prof. Kavčiča nismo krivili, novega
                     za zgodovino pa smo.« Dijaki 3. b, kjer je bil prof. Terseglav razrednik, so se
                     hoteli vsaj malo oddolžiti in pokazati hvaležnost <pb n="077"/> svojemu
                     nekdanjemu razredniku in profesorju. Maja so njega in ženo povabili na izlet na
                     narcisne poljane v Javorniškem Rovtu in ju pogostili s piknikom. Ob tej priliki
                     so se z njima tudi fotografirali. Prihodnje leto, ko so bili maturantje, so ga
                     prosili, da se z njimi fotografira pred poslopjem gimnazije. Profesorski zbor
                     mu kakšnega podobnega slovesa ni nikoli napravil.</p>
                  <p>Kaj pa danes v zvezi z upokojitvijo prof. Terseglava pove takratni ravnatelj
                     tovariš Škrlj, trenutno predsednik Zveze borcev na Jesenicah? Med drugim mi
                     pojasni: »V glavnem je bila to stvar gimnazije. Po Jesenicah se o tem ni nič
                     govorilo.« Prekinem ga, da to ni bila stvar gimnazije, ampak partijskega
                     komiteja. To opombo presliši in povzame: »Zakaj vznemirjati ljudi, ko sta že
                     oba pokojna. To ni več relevantna zadeva!« (Z obema pokojnikoma je mislil prof.
                     Terseglava in njegovo ženo).</p>
                  <p>In kako se dogodka z razglednico spominja nekdanji dijak 4. b? »Tista
                     razglednica je krožila po šoli. Enkrat sem jo dal naprej iz ogorčenosti, kakšna
                     naj bi šola bila in kakšna ni bila. Ravnatelju sem jo dal bolj v posmeh, češ,
                     ta profesor pošilja take razglednice. Nekaj proklamira, nekaj drugega pa se
                     dogaja. Naprej so zadeve sledile. Meniti se morate s prof. Škrljem. Kakšne
                     razgovore so imeli v zbornici ni bila moja stvar.« Ali se dijak spominja
                     vsebine razglednice? »Baje so bile čestitke za praznike, ne vem povedati kaj.
                     Zame je bila sporna, ker se ni ujemala s takrat veljavnimi načeli. Z današnjimi
                     očmi pa gledamo drugače.«</p>
                  <p>In kakšno mnenje o kazenski upokojitvi, kratenju dobrega imena in časti prof.
                     Terseglava ima partijski dirigent Jože Varl? »To so bile interne šolske
                     neumnosti, neprijeten ‘špetir’. Profesor je bil na okrevanju, njegovi dijaki
                     pred maturo, zato jim je zaželel, naj jim bog pomaga. V tistih časih je bilo
                     hudo kaj takega napisati. Profesor je bil precej star, utrujen, sam je želel v
                     pokoj. Sit je bil ‘sekiracij’. Po naši osamosvojitvi so ga nekateri želeli
                     rehabilitirati. Zakaj le? Vsi so ga imeli radi in ga spoštovali. Ne rabi
                     rehabilitacije,« ugotavlja Jože Varl. Resnično, prof. Terseglav je ne
                     potrebuje. Potrebuje jo postopek prisilne upokojitve, nedokazana in
                     nepojasnjena krivda profesorja, blatenje njegovega dobrega imena. Zato so
                     besede, da ne rabi rehabilitacije, pritlehna floskula partijca.</p>
                  <p>Kakor hitro so politične razmere dopuščale, 16. nov. 1990 je prvič v javnosti
                     objavila članek o profesorju Terseglavu njegova nekdanja dijakinja Darinka
                     Sedej, novinarka časopisa Gorenjski glas z naslovom »Zaradi razglednice ob
                     službo in dobro ime«. Za to pozornost in ljubezen do pokojnega profesorja so ji
                     še danes njegovi dijaki zelo hvaležni. Ne zato, ker bi prof. Terseglav
                     potreboval rehabilitacijo, ampak ker je prvič v javnosti spregovorila, kakšnega
                     profesorja so uničili in zaradi kakšnega razloga.</p>
                  <p>In končno, kakšna je bila vsebina razglednice? V omenjenem članku jo je Darinka
                     Sedej citirala takole: »Lepo vas pozdravlja Vaš, trenutno ex-razrednik. Za
                     življenje Vam navajam dva izreka: Spominjaj se Gospoda, svojega Boga v dnevih
                     svoje mladosti, preden pridejo leta, ko porečeš: Niso mi všeč. Skrbite najprej
                     za Božje kraljestvo in njegovo pravico, vse drugo bo navrženo. Mors velociter
                     rapit nos atrociter.« (Kmalu pride bridka smrt, čaka nas že grob odprt, op.V.
                     K. ).</p>
                  <p>Profesor Franc Terseglav je umrl 22. februarja 1978, štiri leta po prisilni
                     upokojitvi. Iz življenja ga ni ugrabila ‘mors velociter’ kot nekatere njegove
                     nasprotnike, ampak mu je Sestra smrt – prečiščenemu v telesnem in duševnem
                     trpljenju – spokojno zatisnila oči. Lačnega in žejnega pravičnosti ga je
                     povabila v Božje kraljestvo. »Blagor tistim, ki so zaradi pravičnosti
                     preganjani, kajti njihovo je nebeško kraljestvo.« (Mt 5, 10)</p>
                  <p>Nekaj njegovih dijakov iz Radovljice predlaga, da bi se Gimnazija Jesenice
                     imenovala po prof. Francu Terseglavu, ali da bi mu na poslopju odkrili
                     spominsko ploščo. Doprsni kip pred poslopjem pa bi mu z največjim veseljem
                     postavil akademski slikar in kipar, tudi dijak prof. Terseglava, Boni Čeh.
                     Vemo, da se te želje po vsej verjetnosti ne bodo izpolnile. Gotovo pa se bo
                     uresničila izjava prof. Terseglava, da se prava zgodovina lahko piše šele 50
                     let po smrti tistih, ki so jo ustvarjali. Morda je to zgodovino že pričel
                     pisati njegov nekdanji dijak, zgodovinar Jože Dežman. Za študij zgodovine se je
                     odločil prav zaradi svojega profesorja, o katerem danes pravi, da je »prebijal
                     vse takratne okvire, užival zvezdniški status« in da njegova »setev postaja
                     pedagoško plodna«. Bo on eden od zgodovinarjev, ki mu bo s svojim delom
                     postavil spomenik?</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <pb n="078"/>
               <head>Moj grob </head>
               <lg>
                  <l>In padel bom kot pade klas pod koso, </l>
                  <l>obležal bom nekje v planinskem raju. </l>
                  <l>Opralo kri bo v svetlo roso, </l>
                  <l>ki bo mámila kot narcise v maju.</l>
               </lg>
               <lg>
                  <l>Dehtele murke bodo na gomili, </l>
                  <l>planike bele bodo zrle vame, </l>
                  <l>mogočni orel me bo senčil s krili, </l>
                  <l>
                     <emph>nikdar ne boste našli moje jame</emph>. </l>
               </lg>
               <lg>
                  <l>Tu mir bo pel strahotno sveti spev, </l>
                  <l>viharji divji bodo tod hrumeli, </l>
                  <l>užigal blisk nebo bo s streli </l>
                  <l>in od vrhov se vračal bo odmev. </l>
               </lg>
               <lg>
                  <l>Jaz pa bom spal in sanjal sladke sanje </l>
                  <l>in rojstni kraj bo tudi </l>
                  <l>sprejel me v svoje grudi, </l>
                  <l>ko bom končal svoj pot, </l>
                  <l>izbrisal s smrtjo rod</l>
                  <l>in slušal večni spev in skal molčanje. </l>
               </lg>
               <pb n="079"/>
               <figure>
                  <graphic url="slike_z_57/z_57_44.png"/>
                  <head>In slušal večni spev in skal molčanje <name type="author">Mirko
                        Kambič</name></head>
               </figure>
               <docAuthor>Odon Peterka</docAuthor>
            </div>
            <div type="div2">
               <head>Odon Peterka </head>
               <docAuthor>France Pibernik</docAuthor>
               <div type="div3">
                  <pb n="080"/>
                  <p>Rojen je bil 13. marca 1925 na Jesenicah. Oče Alojz Peterka je bil financar,
                     mati Anežka, doma iz Pšebenice pri Olomoucu na Moravskem, pa kuharica. Leta
                     1930, ko je bil oče invalidsko upokojen, se je družina, v kateri sta bili še
                     sestri Jarmila in Erna, preselila k sorodnikom v Domžale, kasneje pa v
                     Ljubljano na Poljansko cesto. Odon je obiskoval gimnazijo, bil aktiven skavt in
                     član Marijine kongregacije pri sv. Jožefu. </p>
                  <p>Za literaturo in pesnikovanje se je začel zanimati že v nižji gimnaziji,
                     prebiral je zlasti prevode tujih pesnikov in si jih ob pomanjkanju denarja
                     prepisoval v posebne zvezke. </p>
                  <p>Konec junija 1942 je bil komaj sedemnajstleten aretiran in odpeljan v taborišče
                     Gonars. Ko se je na jesen tega leta vrnil v Ljubljano, se je sicer še vpisal v
                     7. gimnazijski razred, a ga ni končal, ker je prostovoljno odšel med
                     domobrance. Najprej se je vojaško uril na Ljubljanskem gradu, nato pa je bil
                     dodeljen domobranski postojanki na Grosupljem. Delal je v pisarni in opravljal
                     tudi stražarsko službo. V tem času se je vsekakor že spoznal s pesnikom
                     Stanetom Bračkom, sicer pa sta v isti skupini delovala še Pavle Kogej in Uroš
                     Žitnik, ki sta se tudi zanimala za literaturo. </p>
                  <p>Pot se mu je naglo iztekala. Pred umikom na Koroško se je še oglasil doma in
                     hotel, da bi se z njim umaknila vsa družina, toda mati se je temu uprla. Bil je
                     vrnjen v šentviški zapor, potem pa komaj dvajsetleten omahnil v prepade
                     kočevskih jam. </p>
                  <p>Odon Peterka je za seboj pustil obsežen literarni opus. Za življenja je objavil
                     nekaj priložnostnih pesmi v medvojnem, posebej domobranskem časopisju, ni pa
                     prodrl v literarne revije. Še najbolj poznan je bil kot avtor različnih
                     parodij. </p>
                  <figure>
                     <graphic url="slike_z_57/z_57_45.png"/>
                     <head>
                        <name type="author"/></head>
                  </figure>
                  <p>Po vojni so veliko njegovih pesmi, blizu tristo enot, zbrali sestra Erna ter
                     prijatelja Pavle Kogej in Uroš Žitnik. Iz celote je mogoče razbrati, da so
                     Peterkove pesmi zvečine močno amorfne, da je pesnikoval iz prekipevajočega
                     mladostnega ljubezenskega vrenja in iz prostodušnega odnosa do lastne
                     angažiranosti v domovinski vojni. Zato je njegova poezija praviloma močno
                     romantično vznesena, hkrati pa tudi podrejena znanim motivom in tradicionalnemu
                     izrazu, toda v izjemnih trenutkih je znal zajeti svoje avtentično razmerje do
                     narave in do svoje lastne usode. Zlasti pretresljiva je njegova slutnja smrti v
                     neznani jami, kakor jo je izpovedal v pesmi Moj grob. </p>
               </div>
            </div>
            <div type="div2">
               <pb n="081"/>
               <head>Flectamus genua</head>
               <lg>
                  <l>Nad domovino prihrumela </l>
                  <l>je vihra strašna brez Boga</l>
                  <l>in rana v cvetu krvavela </l>
                  <l>je naroda slovenskega. </l>
               </lg>
               <lg>
                  <l>Je vzdignil Kajn hudobno roko </l>
                  <l>nad brata Abela nedolžnega, </l>
                  <l>mu rano vsekal je globoko, </l>
                  <l>ga zbil je brat srca okrutnega. </l>
               </lg>
               <lg>
                  <l>Kraljica Estera za narod posreduje, </l>
                  <l>ki ga obsodil Aman je na smrt, </l>
                  <l>z molitvijo in postom ga rešuje, </l>
                  <l>dokler ne pade Aman strt. </l>
               </lg>
               <lg>
                  <l>Kar bratu Kajn je storil, </l>
                  <l>kar Aman hotel je storiti, </l>
                  <l>je Kajn slovenski storil. </l>
                  <l>Težko bo krivdo strašno spet izmiti. </l>
               </lg>
               <lg>
                  <l>Da lažje pred pravičnega Boga </l>
                  <l>boš stopil, jokal in skesan priznal, </l>
                  <l>naj zdaj poklekneva oba, </l>
                  <l>da odpuščanje bo in spravo dal. </l>
               </lg>
               <lg>
                  <l>Na povabilo to: FLECTAMUS GENUA </l>
                  <l>sva pokleknila oba, </l>
                  <l>veselo vstaneva rojaka dva – LEVATE. </l>
                  <l>Slovence vse imava spet za brate. </l>
               </lg>
               <p>V Robu, dne 4. marca 2005 </p>
               <p>župnik </p>
               <docAuthor>Vinko Šega </docAuthor>
            </div>
            <div type="div2">
               <head>Teta Ivanka</head>
               <docAuthor>Ana Gaberščik</docAuthor>
               <div type="div3">
                  <pb n="082"/>
                  <p>Teta Ivanka je prebivala na južnem obrobju mesta. Do njene hiše si prišel po
                     poti čez travnike, ki so se raztezali med železniško progo in široko mestno
                     cesto s tramvajem. Ob dobro shojeni stezici so bile še druge hiše, vendar
                     nobena ni bila velika. In vse so imele vrt. Spomladi, ko so prihajali k teti
                     Ivanki na obisk, se je zdelo, da so hiše posute kot igrače sredi cvetočih
                     dreves. </p>
                  <p>Navadno so prihajali s tivolske strani. Hodili so mimo visoke ograje, ki je
                     zamejevala ogromen vrt s stavbo, podobno palači. Pred vhodom je bila lesena
                     stražarnica, v kateri je stal miličnik. To se je zdelo Mirini smešno. Vojne je
                     bilo konec in v šoli so jim vsak dan pripovedovali, v kako lepi in svobodni
                     deželi živijo. Le zakaj so potem pred hišami potrebni miličniki z
                     brzostrelkami, se je vsakokrat spraševala. Na tistem velikem vrtu nikoli ni
                     bilo nikogar. Vsaj Mirina ni nikoli nikogar videla. V vrtu pa je vendarle nekdo
                     živel. Velika modrordeča papiga z razperjenim oranžno rumenim čopom na glavi.
                     Vsakokrat, ko so prišli mimo, je pritrjena s kovinsko verižico mirno sedela na
                     nekakšni prečki pod velikim drevesom. Mirini se je zdela vedno žalostno
                     zdolgočasena kot je lahko bitje, ki so ga vsi zapustili.</p>
                  <p>Tam, kjer je Mirina živela prej, so bili vrtovi obdani z ograjami, na njih so
                     se podili otroci. Plezali so po drevesih in se skrivali med grmovjem. Nihče jih
                     ni preganjal, kaj šele, da bi kje stal kakšen miličnik. </p>
                  <p>Na obrobju mesta so živeli preprosti ljudje. Svoje pritlične hiše so obdali z
                     majhnimi vrtovi, kjer je kraljevala zelenjava. Za papige v takih vrtovih ni
                     bilo prostora; na njih so se sprehajale muce, domače, pa tudi pritepene. Zanje
                     se je vedno kaj našlo. Otroci so jih božali in pestovali. Na teh vrtovih ni
                     bilo nobenih skrivnosti, vsi so se poznali. Če nisi prišel ob uri domov, so
                     vedeli, kje naj te iščejo in so te tam tudi vedno našli. Mame so se malo
                     pojezile, poklepetale s sosedovo teto, nato pa je vsak v miru odšel na svojo
                     stran. </p>
                  <p>Vrt s pisano papigo je bil drugačen. V njem je bilo vse skrivnostno, ne samo
                     papiga. Nekoč, ko so stopali vzdolž ograje, je Mirina slišala, kako je mamica
                     tiho rekla očku: »Samo poglej, kako si je ta hohštaplerska baraba omislila celo
                     papigo. Nacionalizirana vila in vse nakradeno mu nista dovolj ...« </p>
                  <p>Mirina ni prav vedela, kakšna je nacionalizirana vila. Da bi mamico spraševala
                     o njej, si ni upala. Takrat so otroci vedeli, da se o stvareh, o katerih
                     odrasli le šepetajo, ne sme spraševati na cesti. Kaj je to hohštaplerska
                     baraba, ji tudi ni bilo čisto jasno. Takih oseb ni bilo v pravljicah, ki jih je
                     poznala. Sicer je vedela, da barabe delajo nespodobne stvari, na primer lažejo,
                     kradejo, ali pa celo koga ubijejo, ampak tista mamičina hohštaplerska baraba je
                     morala biti posebne vrste. Če je v hišo skrila, kar je nakradla, in če miličnik
                     straži pred vhodom, morda čaka nanjo, da jo bo odpeljal v zapor. Potem uboga
                     papiga ne bo več osamljena, v hišo bodo prišli ljudje, ki ne kradejo. Morda
                     bodo Mirino nekega dne celo povabili v skrivnostni vrt. Morda bodo tam tudi
                     otroci in se bo z njimi lahko igrala. </p>
                  <p>Tako je tuhtala Mirina. Vsakokrat, ko so šli vzdolž ograje, je stopila na prste
                     in pokukala skozi tanko režo v ograji, da bi pozdravila osamljeno papigo. Otrok
                     še vedno ni bilo na vrtu in hiša je ostajala nema kot zakleti grad. Samo enkrat
                     je Mirina videla njenega skrivnostnega prebivalca. </p>
                  <p>Pred vhodom se je ustavil velik, črn avtomobil. Iz njega je stopil šofer in
                     urno odprl vrata avtomobila. Bil je rahlo sklonjen kot da se priklanja, tako
                     nekako kot dvorjani na cesarskem dvoru v zgodbi o Martinu Krpanu. Miličnik se
                     je pred hišico postavil v pozor. Iz avta je stopil moški v sivem plašču in
                     klobuku. Nikomur se ni nasmehnil, nikogar pozdravil ali ogovoril. Stopil je
                     proti vhodu in kot duh izginil v hiši. </p>
                  <p>Pri teti Ivanki je bilo vse sončno in jasno. Nikjer ni bilo ograj, samo dišeče
                     žive meje. Mirina je lahko cele dneve po mili volji raziskovala hišo in vrt
                     okoli nje. Vsakokrat je odkrila kaj novega. Hiša tete Ivanke je bila pravzaprav
                     hišica, tako zelo je bila majhna. Steza med travniki, ki se je končala ob
                     železniški brežini, se je pred njenim vhodom nekoliko razširila, kot da vabi
                     mimoidoče k sebi. Prostor pred hišo sta na obeh straneh vhoda zamejevali dve
                     košati, rožnato modrikasti hortenziji. Vhod je bil nekaj prav posebnega. Do
                     vrat so namreč vodile tri ali štiri kamnite stopnice, dovolj široke, da so ob
                     straneh na vsaki stali veliki cvetlični lonci s temnozelenimi suličastimi listi
                        <pb n="083"/> aspidistre, na najvišji stopnici pa je bila v okras pritrjena
                     na kamnito kocko ogromna cementno siva krogla. </p>
                  <figure>
                     <graphic url="slike_z_57/z_57_46.png"/>
                     <head>Spominjanje <name type="author">Tamino Petkovšek</name></head>
                  </figure>
                  <p>Teta Ivanka je največkrat posedala v velikanskem naslanjaču v kuhinji. Pred
                     njim je bila lesena pručka s pisano blazino. Na njej si je od časa do časa
                     spočila noge, ki so ji stalno otekale. Mirino je bilo teh nog nekoliko strah;
                     stopala so namreč tičala v velikanskih copatah in ko teta Ivanka ne bi imela
                     tako zelo prijaznega obraza in še prijaznejšega glasu, bi se je v resnici bala,
                     saj jo je nekoliko spominjala na čarovnico iz zgodbe o Janku in Metki. Toda, ko
                     se je oglasila, je njen glas mirno zibal besede v mehko primorsko melodijo,
                     natanko tako kot glas babice Ane. Ob tem glasu je postajal svet lep in svetal,
                     v njem se je razlivala milina. </p>
                  <p>Svet, v katerem je takrat živela Mirina, pa je na milino že čisto pozabil. V
                     tistem svetu ni bilo več pravljic, ni bilo Zlatoroga in vil, ni bilo
                     kraljevičev in spečih princes, ni bilo dobrih pastirjev … V otroškem svetu so
                     takrat živeli junaki s puškami in mitraljezi, kurirčki s torbicami, hudobni
                     črno oblečeni vojaki, mule otovorjene s strojnicami in kotli; med njimi so se
                     tu in tam znašli tudi ranjenci, ki so jih obvezovala mlada dekleta. Ta je imela
                     Mirina še najrajši, saj bi jo spominjala na vilinska bitja, če bi jim namesto
                     rdečih na čelu svetile srebrne zvezde. </p>
                  <p>Pri teti Ivanki si hodil v drugačnem svetu. Zakaj je bilo tako, je Mirina
                     spoznala šele mnogo let kasneje. V tistem svetu so vsa bitja bivala v
                     brezčasju, ki je ljudi osrečevalo. V njeni hiši je imel vsak predmet svojo
                     zgodbo. Te zgodbe so bile mnogo lepše in bolj zanimive kot zgodbe, ki so jih
                     morali prebirati v šoli. </p>
                  <p>Na steni med oknoma je visela omarica s steklenimi vratci. V njej se je
                     skrivala pojoča ura. Mirino je njeno enakomerno tiktakanje uspavalo. Ko so se
                     ji začele oči kar same zapirati, se je oglasila vesela melodija, ki jo je
                     vsakokrat prebudila. In potem je bila Mirina prepričana, da se za steklenimi
                     vratci skrivajo muzikanti iz starih časov, saj so zaigrali dunajski valček.
                     Natanko tisto melodijo, ki si jo je žvižgal dedek, ko je z metlo plesal po
                     kuhinji, babica pa se mu je za mizo smejala. Ali pa štedilnik. Ves se je
                     lesketal, kot da bi bil iz pravega zlata. Mirina se je najraje ogledovala v
                     medeninastem kotličku za vodo. Ampak začuda, vedno je iz njega pogledal čudno
                     razpotegnjen obraz neke skuštrane punčare. To jo je vedno spravilo v slabo
                     voljo. Še posebej, kadar <pb n="084"/> je teta Ivanka hudo resno rekla, da se
                     iz kotlička lahko pokaže tudi hudička, če se punčka predolgo gleda v ogledalo.
                     In tista skuštrana punčara je bila res bolj podobna hudički kot pa Mirini. O,
                     Mirina pa ni hotela biti ne grda ne zlobna.</p>
                  <figure>
                     <graphic url="slike_z_57/z_57_47.png"/>
                     <head>V cerkvi <name type="author"> Tamino Petelinšek</name></head>
                  </figure>
                  <p>Zato je raje sedla na stolček nasproti oknu in se zagledala vanj. Zavese so se
                     napihovale v komaj zaznavni sapi kot da poplesujejo v meglice ovita vilinska
                     bitja. Listi marelice, ki se je ob oknu stiskala k steni, so kot v senčnem
                     gledališču izrisavali na zavesah čudne podobe, ki so včasih preskočile na steno
                     in begale po njej. Ob sončnih poletnih popoldnevih so begajoče sence zašle tudi
                     na velikansko fotografijo mladega gospoda s psom. </p>
                  <p>Mirina je neštetokrat prebirala njegov obraz, neskončno jo je zanimal ta mladi
                     gospod z očali. Nekoč je namreč ujela na vrtu pod oknom glas tete Ivanke. Bil
                     je nenavadno tih, skorajda kot šepet: </p>
                  <p>»Gustica, saj vendar veš, nikoli več jih ne bo iz Roga!« </p>
                  <p>In potem je slišala mamičin glas, ki je zadrhtel kot tožeč vzdih: </p>
                  <p>»Vsi vemo to, Ivanka, ampak naša bolečina čaka vstajenja.« </p>
                  <p>Nekaj neskončno blagega je zaplavalo skozi okno in utonilo med cvetočimi grmi.
                     Zunaj ob obsončeni steni je utripala tišina. Ni bil molk, ob katerem se ti
                     stisne srce, ko zlohotna gluhota kot skalni balvan lebdi nad teboj. Bila je
                     tišina, v kateri so spomladi med cvetenjem marelice šumele čebele, poleti pa
                     med zorečimi plodovi brenčale muhe in ose, v njej si skozi odprta okna slišal
                     tihe pogovore odraslih, ki jih nihče ni smel slišati. V tej tišini so cvrkutale
                     ptice, tu in tam se je v njej zaslišalo enakomerno zibanje vlakov na brežini,
                     ob mraku se je na bližnjem griču zavihtel proti nebu zvon. </p>
                  <p>Ko se je oglasil, je Mirina v njegovem glasu zaslišala pesem o vstajenju.
                     Zagledala je z zlatom prepleteni pajčolan, ki je ob Veliki noči ostajal na
                     oltarni mizi bližnje frančiškanske cerkve. Ta tišina ni molčala, nenehno je
                     govorila brez besed, tako zelo milo in nežno, da se Mirini ob njeni govorici
                     nikoli ni stisnilo srce. Tudi takrat ne, ko si je izbrisala mladega gospoda s
                     fotografije na steni. Ležal je v božjem grobu njene domišljije, prekrit s
                     prosojno belim čipkastim velikonočnim pajčolanom. Zlate nitke v mrtvaškem prtu
                     so se sredi modro vijolično utripajočih luči in cvetja lesketale kot sončni
                     žarki, ki so nekoč obsijali jutro vstajenja. </p>
                  <p>Najtišje je tišina govorila med jasminovimi grmi na koncu vrta. Tam se je
                     skrivala skalnata votlina, v kateri je živela Gospa v modrem ogrinjalu. V maju
                     so v polkrogu pred votlino zacvetele šmarnice in kadarkoli je prišla Mirina do
                     jasminovih grmov, so se v zahajajočem soncu zalesketale zvezde, ki so obkrožale
                     glavo neznane Gospe. Njen obraz je v soju večerne zarje postajal še bolj mil in
                     prijazen. Mirina je začutila, da bi tej mili Gospe lahko povedala prav vse.
                     Globoko v sebi je namreč čutila, da so na svetu stvari, o katerih se drugim
                     ljudem ne pripoveduje, še posebej ne tistim, ki jih imaš najrajši. Tisto
                     namreč, kar bi jim povedal, bi jim prizadejalo neznosno bolečino. Neko
                     popoldne, ko se je skozi okno tete Ivanke širil vonj po kavi, ki so si jo
                     skuhali odrasli, da bi se ob njej spominjali časov in ljudi, ki jih ni bilo
                     več, je Mirina na klopci pod jasminovim grmom neslišno spregovorila o svoji
                     bolečini. Blagi Gospe je zaupala, da bi imela rada drugo, drugačno mamico. </p>
                  <p>Táko kot jo ima sošolka Maruška. Njena mamica se je Mirini zdela nebeško lepa.
                     Maruška je živela v veliki hiši z vrtom, kjer je <pb n="085"/> gospa Ž., vedno
                     skrbno počesana in nakodrana skrbela zanjo in njeni dve sestrici. Kaj je delal
                     njihov očka, Mirina nikoli ni mogla prav izvedeti. Nekdo v razredu je rekel, da
                     je tovariš Ž. narodni heroj. Mirina je bila do takrat prepričana, da so vsi
                     narodni heroji padli za svobodo in boljše življenje. Tako vsaj so jih učili v
                     šoli. Vsekakor ga Mirina nikoli ni videla. Gospa Ž. je bila vedno nasmejana,
                     prinašala jim je piškotov. Nikoli se ji ni mudilo v službo ali na delovno
                     akcijo, nikoli ji ni bilo treba, kot njeni mamici, udarniško obirati smrdljivih
                     koloradskih hroščev. Ni se jezila, če so tekali po kamnitih, z marmorjem
                     obloženih stopnicah z vrta v dnevno sobo in nato naprej v prvo nadstropje;
                     potem pa so se po leseni stopniščni ograji dričali navzdol. Njena kuhinja se je
                     svetlo bleščala, v njej je bilo vse na svojem mestu, nikoli se v njej ni nič
                     prismodilo. </p>
                  <p>Kadar je bilo le preveč blatnih stopinj v sobi in na stopnicah, se je pojavila
                     Katica. Katica je baje prišla iz Bele krajine v Ljubljano. Rekli so sicer, da
                     dela v tovarni pletenin in da pri družini Ž. samo stanuje, ampak Mirina jo je
                     vsakokrat videvala, kako v predpasniku in z omelom v roki pospravlja po hiši.
                     Gospa Ž. pa se je s kolesom odpeljala v mesto, v pisani bluzi in plapolajočem
                     širokem krilu. Vedno lepa in nasmejana. Saj je imela doma Katico, ki je
                     poskrbela za vse. </p>
                  <p>Mirina si je neznansko želela, da bi se tudi njena mamica vozila s kolesom po
                     mestu. Sapa bi ji zmršila skodrane lase samo zato, da bi jih očka lahko kasneje
                     pogladil. In potem, potem bi se oba z mamico smejala. Ona pa bi bila srečna,
                     presrečna ...</p>
                  <p>Ko je od Maruške odhajala domov, je vedno na skrivnem in čisto potihem jokala.
                     Ni jokala zaradi velikanske hiše z marmornatimi stopnicami, kjer je živela
                     Maruška, tudi ni jokala zaradi vrta, v katerem so se lahko natekali po mili
                     volji. Pravzaprav tudi ni jokala zato, ker njena mamica ni bila tako lepa kot
                     gospa Ž. Jokala je, ker je v globini vedela, da je njena mamica mnogo lepša,
                     vendar se njena lepota utaplja v tisočerih skrbeh in opravkih. Mirina je bila
                     še majhna in mamici ničesar ni mogla odvzeti. Čas, to je doumela, ko je
                     odrasla, premnogim ljudem nalaga bremena, ki jih komajda zmorejo nositi; tisti
                     čas jih je neusmiljeno grmadil v dušah in srcih večine ljudi. Hotel je v njih
                     zadušiti vse tisto, kar jim je lepšalo življenje. Brezčasja tisti čas ni mogel
                     trpeti. </p>
                  <p>Mala Mirina je globoko v sebi to dobro čutila, zato je njena žalost ostajala in
                     ostala za vedno samo njena; slutila je, pravzaprav je to po božji milosti tudi
                     trdno vedela, da bi njena otroška bolečina mamici odvzela še tisti zadnji mili
                     nasmeh, nasmeh upanja, odblesk nekdanjih časov, ki jih je vse osrečeval. </p>
                  <p>Gospa z vrta tete Ivanke je dekletce vsakokrat ogrnila v svoj sinjemodri plašč.
                     Stisnila jo je k sebi. Ob njej je čas izgubil svojo zlohotno ostrino. Otopela
                     je v omamnem vonju šmarnic in jasmina. </p>
               </div>
            </div>
         </div>
         <div type="div1">
            <head>Občni zbor Nove Slovenske zaveze</head>
            <div type="div2">
               <head>Nagovor urednika Zaveze </head>
               <div type="div3" subtype="intro">
                  <pb n="086"/>
                  <p>V soboto 18. marca se je v Škofovih zavodih odvijal XV. občni zbor Nove
                     Slovenske zaveze. Natančnejše poročilo bodo bralci našli v društvenem glasilu
                     Mi med seboj. Tu objavljamo samo govor urednika Zaveze. </p>
               </div>
               <div>
                  <p>Vsi ste gotovo že slišali za italijanski film Srce v breznu. Nekateri ste ga
                     tudi videli na televiziji in veste, za kaj v njem gre. Zato o filmu samem ne
                     bomo izgubljali besedi. O njem je bilo napisanih veliko člankov in razprav, o
                     njem so govorila televizijska omizja, poseben večer sta mu posvetila slovensko
                     pisateljsko društvo in slovenski penklub. Bilo je veliko govorjenja in
                     vznemirjenje, ki ga je kazala slovenska javnost, je človeka spominjalo na
                     vrvenje, ki ga kaže mravljišče, potem ko je vanj nasilno posegel ali človek ali
                     žival. </p>
                  <p>Pri vsem pa ni ostalo neopaženo nekaj drugega. Čeprav je bilo podoba, da so
                     ljudje zelo prizadeti in da jim ni neznano, da gre za pomembne reči, nismo
                     slišali, pa naj je bil pred mikrofonom človek, ki je zelo malo hodil v šolo,
                     ali pa človek, ki je imel za sabo vse šole, kar jih vzdržuje narod, nismo
                     slišali nič jasnega, odločilnega in odrešujočega. Nastal je vtis, kakor da bi
                     bili brez besedi – da smo sredi velike krize ostali brez besedi. Da jih nimamo
                     od kod vzeti, da smo brez obrambe, da nam ostane samo jecljanje. V obilju
                     besedi, ki so se pisale in izgovarjale, je še najbolj izstopalo dejstvo, da
                     nimamo kaj reči. Pred nas je stopilo nekaj najbolj tragičnega, kar more zadeti
                     narod, ki bi rad živel polno življenje: da nimamo zgodovine. Nad vsem in za
                     vsem, kar se je dogajalo ob filmu Srce v breznu, je bilo pomembno to, da nas je
                     neki čas zasačil brez urejenega, zanesljivega in verificiranega zgodovinskega
                     spomina. Ogroženost, ki smo jo to pot začutili, ni izhajala iz našega majhnega
                     števila – maloštevilčnost je za narod seveda huda okoliščina – ogroženost je
                     izhajala iz tega, da nimamo potrjenih in overovljenih identitetnih papirjev, da
                     ne vemo, kaj se je z nami dogajalo in kaj smo. </p>
                  <p>Vse bi bilo lahko seveda tudi drugače. Več kot deset let je Lidija Šentjurc,
                     predsednica komisije za zgodovino pri Centralnem komiteju Zveze komunistov,
                     imela vse možnosti, da pilotira zgodovinarsko raziskovanje, vse možnosti in
                     obilo časa, da pride stvarem do dna: kdo je pripravljal prevzem oblasti v Trstu
                     in okolici, kdo je izdeloval sezname za potrebe čiščenja, katere kategorije so
                     bile vključene, kaj je pomenil etnični, kaj ideološki, kaj razredni vidik,
                     koliko je bilo v te spiske zajetih Italijanov, koliko Hrvatov in koliko
                     Slovencev; bil je to čas, ko bi lahko dognali še vsa imena in izrisali vso
                     topografijo medvojnih in povojnih revolucionarnih komunističnih storitev. Komaj
                     si lahko predstavljamo, kaj bi to védenje danes pomenilo za nas. Lahko bi na
                     mizo položili papirje in s tem pokazali, da sami vemo vse o sebi in da ne
                     potrebujemo nikogar, ki bi nas poučeval, kdo smo in kaj smo. Tako pa nam ni
                     preostalo drugega, kot da smo se kot nezreli pubertetniki, ki so jih zasačili
                     pri prepovedanih rečeh, bedasto izgovarjali in kazali drug na drugega. Z vsem
                     smo dokazovali, da nismo dosegli stopnje zgodovinske zrelosti. </p>
                  <p>A to je šele začetek. Najvažnejša posledica samovidenja in samozavedanja bi
                     bila namreč ta, da bi nam omogočila, da prevzamemo vodstvo igre. Ko bi bili na
                     začetku sposobni pokazati svoj kulturno-politični rentgenogram, bi s tem dobili
                     pravico, da postavljamo vprašanja. Našim italijanskim sogovornikom bi povedali
                     – rekli smo že, da bi nas zaradi naše začetne moralne superiornosti morali
                     poslušati, da imamo Slovenci kot Slovenci z Italijani kot Italijani dvoje,
                     pravzaprav troje izkušenj. Ena izkušnja je povezana z imeni kot so Dante,
                     Ficino, Fra Angelico, Savonarola, Frančišek Asiški, Pico della Mirandola,
                     Leopardi, Pascoli, Ungaretti, Michelangelo, Da Vinci, Verdi, Vivaldi, torej z
                     imeni pesnikov, filozofov, slikarjev, kiparjev, gradbenikov, postavljalcev mest
                     in velikih komponistov; izkušnje tudi iz mnogih brezimnih srečanj s preprostimi
                     ljudmi, o katerih so nam pripovedovali naši romarji v Rim in druge kraje
                     italijanske katoliške kulture. To je bila ena od naših italijanskih izkušenj. </p>
                  <p>Druga pa je bila tista, ki so je bili deležni naši Primorci po letu 1922. To je
                     bila izkušnja, ki se je začela z velikim požigom v Trstu – naj povemo že sedaj,
                     da so barbari vedno <pb n="087"/> požigali – potem pa se je ta izkušnja
                     nadaljevala s serijo poniževanj, ki jim je rafiniranost sproti dobavljala
                     neizčrpna domiselnost romanskega genija. Iz dveh virov je prihajalo nasilje, ki
                     je hotelo odpraviti slovenskega človeka v njegovem človeškem in narodnem
                     svojstvu: iz osebne, v ničemer osnovane italijanske kulturne superiornosti in
                     iz oblastnih središč, ki so določala vsakokratno fašistično raznorodovalno
                     strategijo. Tako je pokrajina počasi izgubljala svoj značaj: prihajali so
                     tujci, Slovenci pa so odhajali – v Slovenijo, v Argentino, v Avstralijo. To je
                     bila druga slovenska izkušnja z Italijani. In bi jo lahko svojim sogovornikom
                     servirali. </p>
                  <figure>
                     <graphic url="slike_z_57/z_57_48.png"/>
                     <head>Občni zbor Nove Slovenske zaveze 18. marca 2005 <name type="author"
                        /></head>
                  </figure>
                  <p>Tretja izkušnja, ki smo jo imeli Slovenci z Italijani pa je iz dveinpolletne
                     okupacije dela Slovenije, iz obdobja med šestim aprilom 1941 in osmim
                     septembrom leta 1943 in še kak mesec pozneje. V tem obdobju smo Slovenci
                     spoznali Italijane kot <emph>gens perfida</emph> – kot verolomno ljudstvo.
                     Italijanska perfidnost se je kazala v dvojni igri, ki so jo vodili do
                     komunistične gverile in samozaščitnih vaških straž. Istočasno, ko so
                     dovoljevali in postavljali samoobrambne postojanke in enote, so na skrivaj
                     sodelovali z boljševiško gverilo in izvajali, z izgovorom, da se borijo proti
                     upornikom, genocidno politiko nad Slovenci: požigali so vasi, streljali talce,
                     organizirali koncentracijska taborišča – med drugim tudi največje in najhujše
                     uničevalno taborišče, ki so ga med vojno Slovenci doživeli, to je taborišče na
                     otoku Rabu. Italijani so naredili dve stvari: z okupacijo so postavili osnovne
                     pogoje za boljševiško agresijo na slovenski narod, s svojo dvolično igro pa so
                     dosegli, da so se boljševiški agresorji in samozaščitne enote izčrpavale v
                     medsebojnem uničevanju. </p>
                  <p>Za ilustracijo naj navedemo nekaj primerov. Enega je prispeval v spomin NSZ
                     Anton Drobnič. En dan pred partizanskim napadom na vaško stražo v Novi vasi je
                     prišel italijanski zvezni oficir in zahteval, da mu stražarji izročijo orožje
                     za nekakšen pregled. Če stražarji ne bi imeli skritega starega jugoslovanskega
                     orožja, bi pričakali partizanski napad golih rok. Podoba, ki jo tako dobimo, se
                     nam še izostri, ko izvemo, da so Italijani, ki od napadene postojanke niso bili
                     oddaljeni več kot dva kilometra, dve noči in dva dni poslušali boj branilcev,
                     ne da bi šli pogledat, kaj se dogaja. </p>
                  <p>Čigavi zavezniki so bili torej Italijani? Ali ko so v noči od 12. na 13. junij
                     1942 partizani obkolili Mravljetovo hišo na Brezovici in ubili očeta, od sinov
                     dva umorili, enega pa <pb n="088"/> odpeljali, so Italijani, ki niso bili od
                     napadene hiše oddaljeni več kot en kilometer, ravnodušno poslušali morilski
                     hrup in krike na pomoč. Še en primer. Ko so v začetku septembra 1942
                     komunistični gverilci vdirali v grad v moji vasi, ki so ga pozneje zažgali, sta
                     dve postarani gospe, edini prebivalki gradu, z balkona v drugem nadstropju
                     klicali na pomoč Italijane na drugi strani doline in ti sploh niso reagirali.
                     Prišli so šele naslednji dan ob štirih popoldne in ljudje so se samo tega bali,
                     da jih bodo odpeljali in vas požgali. V galerijo teh podob spada tudi tista, ki
                     se je uveljavila med veliko italijansko ofenzivo poleti 1942 in postala
                     takorekoč vzorec in norma: gverilci so pred vasjo spustili na Italijane nekaj
                     strelov, potem pa zbežali in pustili prebivalce na razpolago italijanskemu
                     maščevanju. Pri Sv. Vidu nad Begunjami so, potem ko so tako vdrli v vas,
                     postrelili in v skupni grob zakopali osemnajst moških. To je bila strategija,
                     ki je bila tako koncipirana, da so padali samo Slovenci. V ta strateški koncept
                     je bila zajeta tudi zgodba s talci. Na Ljubgojni so partizani umorili župana in
                     njegovo ženo, padla sta torej dva Slovenca, čez nekaj dni pa so Italijani
                     pripeljali še osem talcev in jih na robu vasi postrelili. Osem in dva je deset:
                     padlo je torej deset Slovencev. Ko je mestna gverila 13. oktobra l942 zahrbtno
                     umorila legitimnega predstavnika Slovencev bana Marka Natlačena, je bil to en –
                     to pot izjemen Slovenec. Potem pa so Italijani pripeljali še 24 talcev, ki so
                     bili tudi vsi Slovenci. Štiriindvajset plus eden je petindvajset: padlo je
                     torej petindvajset Slovencev. Zaman je Natlačenova žena prosila Italijane naj
                     tega ne naredijo. Tak je bil končno facit tega nikoli podpisanega sporazuma med
                     dvema agresorjema na slovenski narod. </p>
                  <p>Omeniti moramo še en primer predvsem zaradi tega, ker kaže na širša razmerja te
                     zarote. Ko so se na dan sv. Štefana Mavsarjevi, kakor že nekaj večerov prej,
                     zatekli v varstvo gradu Dob, so grad napadli partizani in ga zažgali. V gradu
                     sta zgorela oče in mati in šest mladoletnih otrok. Dvema se je posrečilo
                     zbežati in sporočiti italijanski komandi v Mokronogu, kaj se na Dobu dogaja.
                     Italijanski komandant ni hotel, čeprav je imel na razpolago vojaštvo,
                     intervenirati. K intervenciji ga ni ganilo niti dejstvo, da so bili v napadenem
                     gradu tudi italijanski vojaki, od katerih jih je potem osemnajst zgorelo.
                     Poznavalci tedanjih razmer – med drugimi tudi rešeni sin Jože Mavsar –
                     pripovedujejo, da je bil italijanski komandant v dogovorih s partizani že prej
                     glede predaje gradu. Tu se postavlja vprašanje, kako da si je dovolil takšno
                     velikopoteznost. Ali se ni bal nadrejenih, posebej pa tajne protiobveščevalne
                     vojaške policije? Ali se je zanašal na zaščito generala Ceruttija iz Novega
                     mesta, ki je bil znan komunistični kolaborant. Ali pa je bila v ozadju široko
                     razpredena in vplivna zarotniška mreža v italijanski vojski in v komunističnih
                     gverilskih oddelkih. (Naši zgodovinarji o tem seveda nič ne vejo!)</p>
                  <p>Ko bi bili Slovenci zrel narod, se svoje preteklosti ne bi bali in bi jo
                     zavestno vzeli nase, ne glede na to, kakšna je bila. To bi nam med drugim
                     omogočilo tudi to, da bi letos 10. februarja, ko so nas Italijani zahrbtno, kot
                     že tolikokrat, napadli, razgrnili svoje papirje in kot kompetentni nosilci
                     svojega spomina suvereno odprli zgodovinsko debato. V svojstvu zadnjega védenja
                     o sebi bi lahko nastopili tako, da nam nihče ne bi mogel jemati moralne
                     pravice, da do zadnje črte uveljavimo tudi védenje o drugih. Kljub svoji
                     fizični majhnosti bi lahko nastopili kot suveren narod in izterjali, da se nam
                     izplača dolg, ki ga izkazujejo naši računi. </p>
                  <p>Tako pa smo se znašli v skrajni bedi, ki je bila v tem, da nam je v pravdi, v
                     kateri bi lahko nastopili kot tožniki in izterjevalci, bila dodeljena
                     ponižujoča vloga obdolžencev in dolžnikov. </p>
                  <p>Italijanski film Srce v breznu je žaljivo in predrzno dejanje nekega naroda, ki
                     ima vse razloge, da bi iskal pota in načine, da bi se oddolžil za nasilje, ki
                     ga je zakrivil v preteklosti. Vendar ima to dejanje, ki mu ne manjka nobena
                     nesramnost, v sebi tudi veliko dragocenost: dal nam je vedeti nekaj, česar brez
                     njega nikoli ne bi tako jasno in boleče vedeli: kako šibki smo in kako
                     napadljivi smo. Iz nobenega drugega razloga, kakor iz tega, da nismo gospodarji
                     svojega spomina. In zakaj nismo gospodarji svojega spomina? Zato ker se je čas
                     naše nesvobode po štiriletni okupaciji raztegnil še za dodatnega pol stoletja.
                     Naša okupacija se je nehala šele s koncem hladne vojne, ki ga je označil padec
                     berlinskega zidu novembra 1989, ko se je zrušil vase – ko je doživel, kot
                     pravimo, implozijo – še tretji ali boljševiški totalitarizem. Obstoj
                     izkrivljene zavesti, ki jo imamo o sebi, je mogoče razumeti iz dejstva, da pol
                     stoletja nismo bili v stanju pisati svoje zgodovine. To je poglavitni razlog
                     naše sedanje slovenske bede. </p>
                  <p>In zakaj danes govorimo o tem? Prav gotovo ne zaradi filma, ki sam po sebi ni
                     vreden toliko besedi. O tem filmu govorimo zaradi <pb n="089"/> tega, kar je
                     postavil pred nas in na kar nas je tako urgentno in ukazujoče opozoril: na
                     nujnost avtentičnega védenja o sebi. </p>
                  <figure>
                     <graphic url="slike_z_57/z_57_49.png"/>
                     <head>Obiskalo nas je svetlo sonce <name type="author">Mirko
                        Kambič</name></head>
                  </figure>
                  <p>O tem in tako pa govorimo tudi zato, ker ima NSZ posebno pravico, da o tem tako
                     govori. Predvsem zaradi vloge, ki so jo v preteklosti igrali ljudje, katerih
                     spomin nosimo v sebi. Potem pa tudi zato, ker smo si v poldrugem desetletju
                     našega obstoja to pravico pridobili in zaslužili tudi sami. Vsi se spominjate
                     besedi, ki jih je NSZ izrekala v Kočevskem Rogu, na Teharjah, na Lajšah, pri
                     Krimski jami, na Orlovem vrhu, v Kucji dolini. Vsi, ki se teh besedi
                     spominjate, veste, da so bile predvsem resnične. Nikoli se nismo vdajali
                     oportunizmu, da o kaki stvari ne bi govorili, ker bi hoteli s tem kaj iztržiti.
                     Nikoli pa tudi nismo kričali. Stvari, ki smo jih nosili v sebi in ki smo jih
                     vsakič sporočali, so bile preveč slovesne, da bi dovoljevale dviganje glasu.
                     Slovesen in samoten boj naših ljudi, njihova slovesna, obredna in samotna
                     velika smrt, sta dopuščali samo dve stvari: molk in besede, do zadnjega
                     izmerjene in do zadnjega stehtane. Čudno, da tega nihče ni opazil! Ko je leta
                     1991 nastopila Nova Slovenska zaveza, je nastopila z novim jezikom. Kako to, da
                     tega nihče ni opazil. Tudi naši prijatelji ne. Rajši so nas obtoževali in nam
                     obešali sovraštvo, ki ga v nas nikoli ni bilo. Ni ga bilo zaradi velikega
                     trpljenja, ki smo zanj vedeli ali skozenj šli sami. </p>
                  <p>Mi pa se vsega zavedamo, ker vemo, kakšen duh nas je nosil. Zagledani smo bili
                     v neznansko vlogo, ki smo jo igrali, in v neznansko ceno, ki smo jo za
                     odločitev za to vlogo plačali. To so bile nosilne prvine našega jezika. To je
                     bil jezik, ki ni hotel biti drugega kot instrument resnice. Zakaj tega nihče ni
                     hotel videti! </p>
                  <p>To je bil kratek intermezzo o našem jeziku. S filmom Srce v breznu smo bili
                     opozorjeni, kako šibki in napadljivi smo, če nismo v polju resnice. Zato se
                     pred njo, kakor se nismo v preteklosti, tudi danes ne bomo umikali. In za kaj
                     gre danes? </p>
                  <p>Gre za nekaj, glede česar bi radi povedali nekaj jasnih besedi, čeprav spet
                     tvegamo, da ne bomo prav razumljeni. Prav zaradi tega tveganja vas prosimo, da
                     pozorno poslušate, da boste mogli razločiti, kar je treba razločiti, in
                     združiti, kar je treba združiti.</p>
                  <p>Zelo verjetno mimo nikogar med vami niso šli opetovano izrečeni stavki vlade,
                     ki se je umestila po lanskih oktobrskih volitvah, da <pb n="090"/> bo Slovenija
                     na ključne izzive časa odgovarjala le, če bo enotna in če Slovencev ne bodo
                     delile travme preteklosti. Rečeno je bilo tudi, da bo novo državno vodstvo
                     iskalo inspiracije v tistih časih in v tiste čase usmerjalo spomin ljudi, ko
                     smo bili Slovenci enotni. To pa – tacite – pomeni, da nova politika ne bo
                     tematizirala tistih problemov, ki so vzniknili iz revolucije in državljanske
                     vojne. Čeprav še nismo slišali, da bi obstajala kaka posebna deklaracija nove
                     vlade v tem smislu, ni treba dvomiti, da imamo lahko to stališče za njen kredo. </p>
                  <figure>
                     <graphic url="slike_z_57/z_57_50.png"/>
                     <head>Ljubljanski škof dr. Gregorij Rožman v Montrealu leta 1959 – Vedno se ga
                        spominjamo <name type="author"/></head>
                  </figure>
                  <p>Kakšno mnenje ima lahko NSZ do takšnega gledanja in takšne politike? Naj
                     ponovimo, da bi radi bili natančni, ker so promotorji tega gledanja ljudje, ki
                     so bili vseskozi in so tudi sedaj naši politični prijatelji – edini, ki jih
                     imamo. A če hočemo še naprej, kakor smo do sedaj, stati v območju resnice in
                     resničnosti, mislimo, da moramo svoje stališče izraziti. Izrazili ga bomo na
                     dva načina, v dveh miselnih sklopih. Najprej se s takim gledanjem vlade – v
                     položaju, v kakršnem je – ne samo strinjamo, ampak ga tudi podpiramo. Mislimo
                     namreč, da se nahaja v mejah političnega mandata, ki ga je na lanskih
                     oktobrskih volitvah dobilo politično jedro nove vladne koalicije – koalicije
                     Slovenija, zveze SDS in NSi. Volilna podpora, ki jo je to politično jedro
                     dobilo, je bila takšna, da po sebi ni omogočala niti živeti niti umreti. Od
                     državniškega instinkta novega mandatarja – to visoko priznanje bo potrdila ali
                     ovrgla zgodovina, ki bo ocenila, ali je bila odločitev za formiranje vlade
                     politično produktivna – za sedaj mislimo, da je bila – od mandatarjevega
                     umevanja globalnega političnega položaja je bilo odvisno, da položaj vlade
                     utrdi s sprejetjem dveh strank, ki sta se ideološko ali praktično nahajali
                     zunaj orbite tako imenovane pomladne politike – Desus in SLS. Spomnimo se samo
                     na to, da je bil Franc Žnidaršič, sedanji vodja upokojenske poslanske skupine,
                     nekoč državni sekretar, pobudnik in oblikovalec proslulega protidomobranskega
                     zakona o vojnih grobiščih in da je SLS isti zakon podprla »z grenkobo v srcu«,
                     kakor se je v napadu negativne jezikovne milosti izrazil njen predsednik Janez
                     Podobnik in s tem prispeval morda najbolj nesramen stavek v anale sedanje in
                     prihodnje slovenske parlamentarne zgodovine. Vlada, ki jo podpira moralno tako
                     problematična koalicija, se ne čuti kompetentna, da rešuje globalna vprašanja
                     revolucije in državljanske vojne. In puncto revolucije in državljanske vojne ji
                     ni mogoče postaviti kompleksnega programa, <pb n="091"/> vse, kar ji je
                     dovoljeno in omogočeno, je nekakšna abstinenčna ekvilibristika. In predsednik
                     vlade se lahko vedno sklicuje na dejstvo, ki je nesporno – da mu volilci
                     drugačnega mandata niso dali. Argument je utemeljen in – in rebus politicis –
                     veljaven. </p>
                  <p>Ni pa veljaven za nas, ki smo del civilne družbe. Za nas resnica nima
                     političnih omejitev, ampak samo stvarne in moralne. Poskušajmo to razložiti na
                     nekem primeru. Vzemimo v pretres stavek, da bodo Slovenci kos zgodovini le, če
                     nas v »prihodnosti ne bodo delile travme preteklosti«. Kar je narobe s tem
                     stavkom, je to, da prinaša napačne predstave. Ko ga preberemo, dobimo vtis, da
                     je bil nekoč v naši zgodovini čas, ko smo si med seboj prizadajali travme ali
                     rane, spomin nanje pa nas še sedaj razdvaja. V resnici pa travme ali rane niso
                     bile posledica recipročnega ali medsebojnega delovanja, ampak je bilo tako, da
                     so eni travme ali rane zadajali, drugi pa so jih prejemali, prenašali,
                     pretrpevali, zaradi nekaterih od njih tudi umirali. Zato tisto, kar nas
                     razdvaja niso travme, zadane in prejete, ampak je tisto, kar nas razdvaja,
                     oblast, ki se je uveljavila in vzdrževala na zadanih ranah in ki so jo tisti,
                     ki so rane prejemali, morali prenašati – in jo morajo še prenašati. V
                     zgodovinskem procesu, imenovanem revolucija in državljanska vojna, so bili eni
                     oškodovanci, drugi pa nagrajenci, ne zaradi svojih zaslug. Zato tisto, kar nas
                     ločuje, niso nekdanje travme, ampak resnica, ki se je eni bojijo bolj kot
                     česarkoli drugega, drugi pa vse stavijo nanjo in vse od nje pričakujejo. Zato
                     si ne smemo delati utvar: nova politika, ki bo vprašanje travm, kot škodljivo
                     za narodno enotnost, postavila v oklepaj, bo šla na škodo tistih, ki so odvisni
                     od resnice. A sedanja politika, kot smo videli, bolj ambicioznega mandata nima. </p>
                  <p>Mi pa, ki nismo del političnega mehanizma, s poti, po kateri hodimo za resnico
                     že več kot pol stoletja, intenzivno in zavestno pa zadnje poldrugo desetletje,
                     ne bomo stopili. Mi s te poti ne bomo stopili. To od nas terja zvestoba do
                     ljudi, ki smo jih poznali in zanje vemo, kdo so bili, prav posebej pa zvestoba
                     do narodove usode. Nam niso dali mandata volilci, nam daje mandat svetost
                     spomina in ljubezen do domovine, ki smo jo gorečo prenesli skozi megle in
                     viharje. Nazadnje nam je italijanski film Srce v breznu zelo razločno povedal,
                     kako nebogljen je narod brez pristnega in resničnega védenja o sebi. </p>
               </div>
            </div>
         </div>
         <div type="div1">
            <head>Zavezina pošta</head>
            <div type="div2">
               <head>Odmev na apel brez odziva</head>
               <div type="div3" subtype="intro">
                  <p>V zadnji številki revije TABOR (11-12 /2004) je objavljen članek z naslovom
                     APEL BREZ ODZIVA. Članek nima podpisa. Vseeno menim, da mimo tega članka ne
                     smemo iti molče.</p>
               </div>
               <div type="div3">
                  <p>V prvem odstavku je med drugimi zapisana trditev, da »državni zbor še nikoli
                     doslej ni bil zmožen priznati, … da je bil med letoma 1945 in 1990 na oblasti
                     totalitarni sistem«. Državni zbor kot zakonodajalec neposredno morda res ne,
                     posredno pa je to nedvomno priznal s sprejemom zakonov, ki vsaj deloma
                     popravljajo krivice, povzročene v totalitarnem sistemu, kot so zakon o
                     denacionalizaciji, zakon o popravi krivic, zakon o volitvah, zakon o
                     privatizaciji in vrsta drugih zakonov, ki so totalitarni sistem spremenili v
                     pravni demokratični sistem. Druga stvar pa je, kako je vlada vse to izvajala. </p>
                  <p>Kot ustavodajalec pa je Državni zbor RS oz. njegova prednica Skupščina RS z
                     novo ustavo popolnoma odpravila prejšnji totalitarni sistem. Še več, Skupščina
                     RS je že v prvi pravni akt samostojne Slovenije, to je v preambuli Temeljne
                     ustavne listine o samostojnosti in neodvisnosti Republike Slovenije z dne 25.
                     junija 1991 izrecno priznala dejstvo, »<emph>da SFRJ ne deluje kot pravno
                        urejena država in se v njej hudo kršijo človekove pravice, nacionalne
                        pravice in pravice republik ...</emph>«, da torej v njej vlada totalitarni
                     sistem. </p>
                  <p>Ustavodajalec torej ni samo priznal, da je v nekdanji Jugoslaviji vladal
                     totalitarni sistem, ampak je to ugotovitev na samem začetku postavil kot enega
                     temeljnih razlogov za osamosvojitev Republike Slovenije. Priznanje, da je med
                     leti 1945 in 1990 bil na <pb n="092"/> oblasti totalitarni sistem, je torej
                     ustavnopravni temelj slovenske samostojnosti in neodvisnosti. Doslej vladajoča
                     koalicija dedičev nekdanjega totalitarnega sistema, ki jo je vodil zadnji
                     slovenski komunistični diktator, te določbe temeljnega ustavnega akta slovenske
                     države seveda ni upoštevala, ampak je ustavo hotela celo spremeniti in vanjo
                     kot temelj slovenske neodvisnosti zapisati zločinsko revolucijo in njen
                     produkt, totalitarno AVNOJ-sko Jugoslavijo. To ji ni uspelo, ker Slovenci le
                     niso brez pameti in spomina. </p>
                  <p>Ni pa prav, da za jasno ustavnopravno obsodbo nekdanjega totalitarnega sistema
                     ne vedo pisci, ki o teh stvareh pišejo tistim Slovencem, ki so se v hudih časih
                     okupacije tudi z orožjem uprli nosilcem nasilja in totalitarnega sistema.
                     Država Slovenija je nastala na podlagi obsodbe nekdanjega totalitarnega
                     sistema, na tej obsodbi je zgrajen njen ustavni in pravni red. To obsodbo je
                     treba poznati in upoštevati v našem vsakdanjem življenju ter zahtevati, da jo
                     upoštevajo tudi vse naše državne oblasti. Trditev, da Slovenija ni obsodila
                     prejšnjega totalitarnega sistema, pa dejansko pomaga naslednikom totalitarnega
                     sistema, ki te obsodbe ne priznavajo in je nočejo upoštevati. </p>
                  <p>V omenjenem članku je tudi trditev, da se je po odkritju prikritega grobišča v
                     Slovenski Bistrici »vladna koalicija dogovorila za dostojen pokop vseh žrtev
                     medvojnih in povojnih pobojev ter za izenačitev grobov padlih na obeh straneh«,
                     čemur »pa so se uprle večinske poslanske skupine LDS, ZLSD, Desus in SNS«.
                     Takšen dogovor vladne koalicije mi ni znan. Sicer pa so vladno koalicijo
                     sestavljale ali podpirale prav navedene stranke in je zato nerazumljivo, zakaj
                     bi se najprej nekaj dogovorile in se nato svojemu lastnemu dogovoru uprle. V
                     resnici so navedene stranke ves čas izrecno nasprotovale izenačitvi grobov,
                     medvojnih pobojev pa sploh nikoli niso priznale. Tudi tedanji predsednik vlade
                     in LDS in sedanji predsednik republike je govoril samo o povojnih pobojih,
                     enakemu spoštovanju mrtvih pa je izrecno nasprotoval celo v predsedniškem
                     volilnem nastopu. </p>
                  <p>Navedene stranke so zato skupaj z SLS preglasovale Koalicijo Slovenija in
                     sprejele Zakon o vojnih grobiščih, ki ne priznava nobenih medvojnih pobojev, po
                     vojni pobitim ne priznava statusa vojnih ujetnikov in ne vojaških pokopališč,
                     ne predpisuje nobenega dostojnega pokopa, ampak le tuja znamenja in lažne
                     napise na moriščih, ki zavajajo, da je šlo za legitimne usmrtitve in ne za
                     zločine. </p>
                  <p>Koalicija Slovenija ni ugovarjala samo neustreznim in zavajajočim napisom, kot
                     navaja pisec članka, ampak celi vrsti drugih krivičnih in nepravilnih določb v
                     tem zakonu. Samo s spremembo napisov se te krivice ne bodo prav nič popravile.
                     Piščevo poudarjanje zapoznelih in dvomljivih ugovorov Tineta Hribarja proti
                     lažnim napisom je zato zelo vprašljivo. Upoštevaje celoto izjav in zapisov se
                     ni mogoče znebiti vtisa, da gre obema Hribarjema kot doslej predvsem za to, da
                     se partizansko delovanje prikaže kot čisti boj proti okupatorju, zločine in
                     druge umazane reči pa prenese na povojno oblast v Beogradu, skratka, da se t.
                     im. NOB loči od komunistične revolucije. Sicer pa je lažen tudi od Hribarjev
                     predlagani napis na moriščih: Žrtve vojne in revolucije. V prikritih grobiščih
                     ni nobenih žrtev, ki so padle v vojni, ne v vojni med državami in ne v notranji
                     državljanski vojni. V prikritih grobiščih so samo civilne osebe in vojni
                     ujetniki, ki so žrtve medvojnega in povojnega partizanskega nasilja, žrtve
                     komunistične revolucije. Tisti, ki so padli v bojih, torej žrtve vojne, so
                     pokopani na javnih pokopališčih. </p>
                  <p>Na grobiščih žrtev revolucionarnega nasilja bi bil zato tudi napis »Žrtve vojne
                     in revolucije«, za kakršnega se zavzemata Hribarjeva in ga je aprila predlagala
                     komisija za prikrita grobišča, vsaj do polovice uzakonjena laž. Pisec članka
                     zato po nepotrebnem toži, da na tak predlog vlada še ni odgovorila. Prav je, da
                     ni, saj bo potrebno prej spremeniti še mnogo drugih določb v zakonu. Samo
                     sprememba napisa bi predstavljala le drugačno kuliso pred sramotnim in žaljivim
                     zakonom. </p>
                  <p>Ljubljana, 7. decembra 2004</p>
                  <p>Predsednik Nove Slovenske zaveze</p>
                  <docAuthor>Anton Drobnič</docAuthor>
               </div>
            </div>
            <div type="div2">
               <head>Pismo dr. Janezu Podobniku</head>
               <div type="div3">
                  <pb n="093"/>
                  <p>Spoštovani g. dr. Janez Podobnik,</p>
                  <p>Kot že večkrat v zadnjih letih smo pred nekaj dnevi zopet slišali in brali vašo
                     izjavo, da niso bili vsi partizani morilci in ne vsi domobranci izdajalci. O
                     partizanih tukaj ne bomo govorili, to naj sami uredijo. Mi nismo nikoli rekli,
                     da so vsi partizani morilci. So pa morilci pri njih imeli veliko besedo in so
                     veliko morili. </p>
                  <p>Nas zanima druga polovica vaše, na videz nevtralne izjave, da niso bili vsi
                     domobranci izdajalci. Morilec je zelo jasen pojem: umoriti pomeni vzeti drugemu
                     življenje brez pooblastila zakonite državne oblasti. Reči nekomu izdajalec ni
                     tako jasno in preprosto. Treba je pojasniti vsaj to, koga je izdal, komu ga je
                     izdal, s katerim dejanjem je to storil in katero zakonsko pravno obveznost je s
                     tem kršil. Drugače je beseda izdajalec samo žalitev, zlasti v stavku, v katerem
                     je umor izenačen z izdajo. </p>
                  <p>Gospod predsednik, zato vas prosimo, povejte nam vendar že, kateri domobranci
                     so bili izdajalci? Koliko jih je bilo, kako in po čem ste jih prepoznali? Koga
                     so izdali, kdaj, kje in kako? In kateri domobranci niso bili izdajalci? Po čem
                     in zakaj se razlikujejo od izdajalcev? Kdo je razločil in po kakšnem merilu je
                     odločil, kateri domobranci so izdajalci in kateri niso izdajalci? </p>
                  <p>Trditev, da niso bili vsi domobranci izdajalci, v slovenskem jeziku pomeni in
                     tako jo večina tudi razume, da so domobranci na splošno bili izdajalci,
                     nekateri med njimi pa izjemoma to niso bili. To trditev ste v zadnjih letih že
                     večkrat javno ponovili v različnih oblikah. Zato ste jo najbrž temeljito
                     premislili in vam na naša vprašanja ne bo težko jasno odgovoriti. To vam bo
                     toliko laže, ker ste predsednik stranke, ki je po imenu in po pravu naslednik
                     nekdanje SLS, ki je bila med drugo svetovno vojno in komunistično revolucijo v
                     Sloveniji politični nosilec protikomunističnega upora in domobranskega
                     oboroženega odpora zoper revolucionarno nasilje. Pri tem vam gotovo ne bo ušlo,
                     da je Slovensko domobranstvo nastalo jeseni 1943 po več kot dveh letih
                     neznosnega komunističnega nasilja, v katerem so partizani v nesrečnih razmerah
                     trojne okupacije umorili že več tisoč neoboroženih Slovencev, tudi številne
                     duhovnike in več deset družin v celoti. </p>
                  <p>Radi bi torej vedeli, kdo od nas preživelih domobrancev in kdo med našimi
                     pobitimi sobojevniki je po vaših merilih in ugotovitvah izdajalec in kdo ne.
                     Zato ne boste zamerili, če od vas pričakujemo hiter in jasen odgovor. </p>
                  <p>S spoštovanjem!</p>
                  <p>Ljubljana, 24. 2. 2005 </p>
                  <p>Predsednik NSZ</p>
                  <docAuthor>Anton Drobnič</docAuthor>
               </div>
            </div>
            <div type="div2">
               <head>Pismo veleposlaništvu Združenega kraljestva, Velike Britanije in Severne
                  Irske</head>
               <div type="div3">
                  <p>Ekscelenca! </p>
                  <p>Pred tremi leti, natanko 22. aprila 2002, je Nova Slovenska zaveza poslala
                     Vašemu veleposlaništvu pismo, v katerem Vas je opozorila na nekatera dejstva
                     druge svetovne vojne, ki so bila za Britance kot imperialen narod obrobnega
                     pomena, Slovence pa so zadela v tisto središče, kjer se odloča vprašanje
                     narodove eksistence. V pismu smo izpostavili moralno in politično protislovje,
                     v katero se je zapletla medvojna britanska vlada s svojo politiko do
                     Jugoslavije, ki je bila država tudi slovenskega naroda. Protislovje je bilo v
                     tem, da je Velika Britanija, ki je vodila civilizacijski boj proti
                     italijanskemu in nemškemu totalitarizmu, v Jugoslaviji podpirala boljševiški
                     totalitarizem in mu, za dvomljive vojaške usluge, omogočila, da je svetovni
                     spopad izkoristil za nasilen prevzem oblasti. Ta ležerna imperialna gesta je
                     povzročila, da smo tudi Slovenci padli med tiste narode, ki so morali potem
                     sami, sredi komaj predstavljivega nasilja, z vztrajanjem na civilizacijskih
                     vrednotah, dokončati boj s tretjim totalitarizmom v skoraj pol stoletja
                     trajajoči hladni vojni. </p>
                  <pb n="094"/>
                  <p>V kakšnem položaju smo se zaradi te protislovne britanske politike med vojno
                     znašli Slovenci, je z bolečo lucidnostjo povzel Franc Gabrovšek, eden vodilnih
                     slovenskih begunskih politikov, v svojem dnevniku februarja 1944: »Zdi se
                     sedaj, da smo mi, ki smo bili najbolj za Zaveznike, nekako na tem, da nas samo
                     še trpe na svojih tleh. Komunisti, ki so v resnici proti njim, so sedaj moda.
                     Mi nismo v vladi in ne z vlado smo proti komunizmu – torej v očeh Amerikancev
                     in Angležev – nič. In vendar smo mi proti fašizmu, za Zaveznike, in vendar
                     imamo mi doma večino za seboj, in vendar imamo prav – toda nismo moderni. Težka
                     je ta preizkušnja.«</p>
                  <p>Toda vse to je bila – bi lahko rekli – vendarle politika, protislovna in
                     cinična, a vendarle politika. To, kar pa se je zgodilo v zadnjih petih majskih
                     dneh leta 1945 na vetrinjskem polju, pa ni bila več politika. Kakor veste, so
                     Britanci – 5. korpus 8. armade v dogovoru s predstavnikom vlade – od tam
                     izročili jugoslovanskim komunistom 11.800 vojakov slovenske domobranske narodne
                     vojske, potem ko so ti dobili status azila in položili orožje. Z majhnimi
                     izjemami so bili v desetih dneh po izročitvi genocidno pomorjeni. K celosti
                     tega zločina, pa tudi k njegovi zavrženosti, sta prispevali dve okoliščini: da
                     so, prvič, Britanci vedeli, kaj se bo z njimi zgodilo; in da so, drugič,
                     izročitev izvedli s prevaro. To ni bila več politika, ampak zločin, z vsemi
                     moralnimi in mednarodnimi kvalifikacijami. </p>
                  <p>V retrospekciji dobijo ti dogodki in ta dejanja jasne moralne konture. Na
                     vetrinjskem polju sta se srečali dve kulturi: kultura neke imperialne nacije in
                     kultura nekega majhnega naroda, za katerega je britanski veleposlanik pri
                     tedanji begunski vladi v Londonu George Rendell v spominih zapisal, da je zelo
                     kulturen in morda edini zares katoliški narod v Evropi. </p>
                  <p>Umor slovenske domobranske narodne vojske je absolutno izstopajoče dejstvo vse
                     narodove zgodovine. Spričo tega, kar ga je omogočilo, bi lahko pričakovali, da
                     bo britansko ime med najbolj prekletimi imeni shranjenimi v njegovem spominu.
                     Da se to ni zgodilo, je mogoče razumeti samo iz njegove kulture, ki jo je
                     opisal veleposlanik Rendell. </p>
                  <p>Na te stvari smo Vas s pismom leta 2002 hoteli spomniti. Posebej pa seveda še
                     na to, kako častno so Nizozemci rešili svojo zadolženost za dogodek v
                     Srebrenici leta 1995. Računali smo na prastaro spoznanje, da zgledi vlečejo. Da
                     se to ni zgodilo, je nekoliko mogoče razumeti tudi iz okoliščine, da nam na
                     pismo nihče ni odgovoril. </p>
                  <p>Letos obhajamo šestdesetletnico tistega konca druge svetovne vojne, ki je
                     sprožil tudi vetrinjske dogodke. Država Slovenija se bo te obletnice spomnila s
                     slovesnostjo v Cankarjevem domu 9. maja. Nova Slovenska zaveza misli, da bo tam
                     prava priložnost, da v imenu svoje vlade izrazite obžalovanje za to, kar se je
                     zgodilo, pa tudi način, kako boste svoje obžalovanje zapisali v zgodovino. Z
                     najlepšimi pozdravi! </p>
                  <p>Nova Slovenska zaveza </p>
                  <p>Predsednik: Anton Drobnič</p>
                  <p>Priloga: </p>
                  <p>Pismo veleposlaništvu Združenega kraljestva z dne 22. aprila 2002</p>
               </div>
            </div>
         </div>
         <div type="div1">
            <head>Iz knjige Kristine Brenkove Kruh upanja:</head>
            <div type="div2">
               <head>Uvod</head>
               <div type="div3" subtype="intro">
                  <pb n="095"/>
                  <p>Zadnje dni pred osvoboditvijo so prihajale dolge vrste dolenjskih beguncev
                     skozi Ljubljano. Prihajali so čez Karlovški in potem čez Šentjakobski most.
                     Stali smo pred lepo staro Modičevo hišo na Zoisovi cesti in mimo nas so počasi
                     ropotali lojtrski vozovi. Vanje so dolenjski gospodarji vpregli konje, kdor ni
                     imel konj, je vpregel vole ali pa tudi krave. Za vozovi so tekali telički,
                     videl pa si tudi kakšnega očarljivega žrebička. Bilo je skoraj tako, kot da se
                     je pričela vojna in da ljudje na smrt prestrašeni beže pred njo. Žrebiček pa je
                     mirno in srečno drobencljal za materjo kobilo, otroško srečen, ker sije sonce
                     in ni sam. </p>
                  <p>Tiste nedelje ne bomo nikoli pozabili. Za vse nas je prihajal nov, upa poln
                     čas, srečen čas, v katerem bomo pozabili na grozo in tesnobo tolikih dni in
                     noči, pozabili na muke umiranja in bomo le brez konca oživljali spomin –
                     hvaležen spomin – na vse tiste, ki so morali umreti za nas, zato da mi še
                     živimo. </p>
                  <p>Tile begunci z Dolenjskega pa so na lojtrske vozove zmetali vse, za kar so
                     verjeli, da bodo potrebovali tistih nekaj dni prostovoljnega begunstva. </p>
                  <p>Saj so vsi verjeli, da bodo najkasneje čez nekaj tednov, kvečjemu čez nekaj
                     mesecev že spet srečno doma. Otroci sede na vozovih, k sebi stiskajo igrače ali
                     mačko ali psa ali karkoli, da se varneje počutijo. </p>
                  <p>Saj bomo kmalu spet doma, doma … Tako so jim rekli. </p>
                  <p>Stari šentjakobski most pa hladan in neprizadet dan za dnem posluša, podnevi in
                     ponoči posluša drdranje okornih koles na svojem dolgem hrbtu, prisluškuje
                     majavim korakom postaranih kmetov in opotekavim korakom zdelanih kmečkih žena. </p>
                  <p>Mogoče so zato sestopili z voz in pognali vprego, da bi hitreje prevozili
                     radovedno mesto. </p>
                  <p>Kdo si je prilastil to strašno pravico, da je odtrgal kmete od domov, da jim je
                     izruval globoke korenine, da jih je na lojstrskem vozu pognal od rodnih hiš, ki
                     so jih zgradili še njihovi očeti ali dedi ali pradedi?</p>
                  <p>Kdo jih je pognal z rodnih njiv in njivic? Kdo jih je napodil s skremžene dlani
                     vinogradov, kjer so vsako <pb n="096"/> pomlad okopavali trte samorodke? Kdo si
                     je samozvan vzel to pravico? </p>
               </div>
               <div type="div3">
                  <p>KOMENTAR ZAVEZE: V Zavezi 12, marec 1994, je Tine Velikonja objavil tudi nekaj
                     fotografij. Pod eno, ki prikazuje dvanajstčlansko Oblakovo družino s Selščka,
                     piše: »Sestre Antonija (1919), Angela (1920), Milka (1924) in Ančka (1927) so
                     prišle z bratoma Alojzijem (1923) in Antonom (1926) s Koroške v Teharje. Vseh
                     šest je tam izginilo.« Pod drugo, ki prikazuje dekleta z Vidovske planote, pa
                     stoji: »Justina Rudolf, Anica Tavželj in Micka Tavželj. Vse tri so umorili v
                     Teharjah.« Spet pod drugo prebereš: »Tinca Stražišar (1922), odpeljana z drugo
                     skupino in umorjena.« In še: »Angela Turk s Kožljeka (1920), umorjena v
                     Teharjah.« In pod drugo: »Marica Turk (1928), umorjena v Teharjah.« Imela je
                     torej sedemnajst let. In še in še. In Milka Koščak s Kožljeka (1922) in Tončka
                     Mikuž z Brega pri Borovnici (1922). In še in še. Pred tem so ta dekleta bežala.
                     Zdelo se jim je, da morajo bežati pred ljudmi, ki so se predali zadnji možni
                     izprevrženosti in izprijenosti – da mladi ljudje ubijajo mlada dekleta. </p>
                  <p>V Zavezi 22, september 1996, je Janko Maček poročal o umorih dolenjskih
                     učiteljic, ki jih je izvršila komunistična gverila: Ivanka Novak, učiteljica iz
                     Sodražice, Darinka Čebulj, učiteljica iz Hinj, Marica Nartnik, učiteljica iz
                     Rožnega dola – vse leta 1942. Tudi zato so ljudje bežali. Moriti učitelje! Kdaj
                     pa je kdo že kaj podobnega videl ali slišal? </p>
                  <p>Zaveza 10, september 1993, pa poroča o ravnanju partizanske komunistične
                     gverile po prvi zmagi jeseni 1943. Na Turjaku so dan po predaji pomorili 28
                     ranjencev, že naslednji dan pa v Velikih Laščah 60 ujetih vaških stražarjev, v
                     naslednjih tednih so v množičnih masakrih pobili še 300 do 350 ujetnikov. In če
                     je delna zmaga prinesla toliko smrti, koliko je bo šele končna? Tako so ljudje
                     razmišljali in bežali. </p>
                  <p>Slovenska pisateljica Kristina Brenk se upravičeno vprašuje: »Kdo jih je pognal
                     iz rodnih njiv in njivic? Kdo jih je napodil s skremžene dlani vinogradov, kjer
                     so vsako pomlad okopavali trte samorodke? Kdo si je samozvan vzel to pravico?«
                     Kristina Brenk ni vedela samo za prava vprašanja, ampak tudi za prave odgovore,
                     a je bilo v njej premalo pisateljice, da bi jih priznala in sprejela. Da takrat
                     tega ni storila, nekoliko razumemo. Priznati pa jih ni hotela tudi pozneje, ko
                     je pisala knjigo Kruh upanja. Tako je dokazala, da je za zmeraj opravila s
                     seboj. Če pa se pisatelji odločijo, da bodo opravili s seboj, je to razlog za
                     veliko žalost. </p>
                  <p>A še ni konca. Še letos, 20. aprila, je Nuša Kerševan izjavila za Delo: »Že
                     nekaj dni je bilo mogoče opaziti ljudi, ki so bežali pred partizani z
                     Dolenjskega – za to so jih nagovorili domobranci in tudi Cerkev.« Ali naj se
                     zatečemo k Pregljevi sintagmi: Umreti nočejo. </p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Edvard Kocbek, Tovarišija</head>
               <div type="div3">
                  <pb n="097"/>
                  <p>28. maj</p>
                  <p>Preteklo noč sem prav tako slabo spal. Misli so se mi vrstile, nemirne in
                     presenetljive. To noč sem dobil določen občutek, da se je začela slovenska
                     vstaja. Občutek, da se razvija krvavo resničen proces, ki ni samo skrajneje
                     oster, temveč tudi neogiben in zakonit. To noč se mi je zdaj pa zdaj zdelo, da
                     prav določno slišim šumenje njegovih hitrih in usodnih kril. Zdaj, ko gledam
                     jutranjo naravo ob soncu, se mi nočna resničnost tega spoznanja napolnjuje z
                     živo, neposredno stvarnostjo, napolnjuje se s prijatelji in sovražniki, z
                     racionalnimi in iracionalnimi elementi in predstavlja usodo še plastičneje
                     kakor ponoči. Tudi v meni še utripa sled romantične revolucionarnosti, želim jo
                     čimprej oplemenititi z jasnimi in neizprosnimi zakoni revolucionarne
                     stvarnosti.</p>
                  <p>Pred seboj vidim mrtvega Ehrlicha, ki sem nekoč tudi jaz z njim mnogo govoril.
                     Kljub svoji vedno hitrejši poti v slovenski fašizem bi zanimivi mož še živel,
                     ko bi nam fašizem ne bil vsilil neizprosne alternative: ali življenje ali
                     smrt.</p>
                  <p>V dramatičnem položaju med starim in novim redom, ki danes v njem živimo in ki
                     nam nalaga izredne dolžnosti, je posebno jasno spoznati dejstvo, da je usoda
                     posameznika tesno povezana z usodo celote. V tako razgibanem obdobju zgodovine
                     se stališče pravnega pojmovanja popolnoma spremeni, postane namreč politično.
                     Menja se v tem smislu, da se posameznikova blaginja zelo ostro podredi blaginji
                     človeške skupnosti. Če je v mirnem času kazensko postavljalo sankcije s
                     stališča osebne človekove blaginje, potem je cilj revolucionarne justice javna,
                     kolektivna blaginja. Pozornost politične justice je obrnjena na ogroženost
                     ljudske skupnosti, ne pa na psihologijo obsojenca. To se pravi, da sme določena
                     človeška skupnost z vso pravico seči po revolucionarnih sankcijah, kadar je
                     njen obstoj ogrožen, posebno, kadar bije boj na življenje in smrt. Kdor je v
                     takem stanju odgovoren za kolektivno usodo, ima pravico biti neusmiljen, sme
                     vzeti življenje posamezniku in odkloniti ozire na osebne kvalitete in
                     namene.</p>
               </div>
            </div>
            <div type="div2">
               <head>Popravki</head>
               <div type="div3">
                  <figure>
                     <graphic url="slike_z_57/z_57_51.png"/>
                     <head>
                        <name type="author"/></head>
                  </figure>
                  <p>V Zavezi 41 smo prispevek dr. Kajetana Gantarja pospremili s fotografijo 5.
                     razreda begunske gimnazije v Peggezu. Takrat nismo mogli seznaniti bralce z
                     vsemi imeni, danes pa to lahko naredimo. Posredoval nam jih je bralec iz
                     Argentine prek Alojza Starmana iz Špitala.</p>
                  <p>Na sliki, ki jo znova objavljamo, sedijo od leve proti desni Zora Velikonja,
                     Milči Lekan, prof. Roman Pavlovčič, Marija Lekan, Anica Smolič. Stojijo pa: v
                     prvi vrsti Francka Zupančič, Slava Židan, Marija Božnar, Boža Žužek, Ljudmila
                     Ambrožič, Boža Sevšek, Nada Klemente, Anica Slemc, Julka Bohinc in Renata Ašič.
                     V drugi vrsti: Peter Rant, Peter Krajnik, Ciril Turk, Joško Meršol, Kajetan
                     Gantar, France Buh, Roman Henigman in Joško Jenko. V tretji vrsti: Pavle Mehle,
                     Roman Erčulj, Janez Strah, Joško Kastelic, Lojze Ambrožič, Janez Jeglič in
                     Stane Jerebič.</p>
                  <p>Nekateri so že pokojni. Roman Erčulj je umrl že leta 1947 v Špitalu. Peter
                     Rant, Janez Strah, Peter Krajnik in prof. Roman Pavlovčič pa pozneje v
                     Argentini. Duhovnika sta postala Ciril Turk in Lojze Ambrožič.</p>
               </div>
               <div type="div3">
                  <p>Uredniška pripomba: Vidovskega župana Antona Tekavca niso ubili v Iškem
                     Vintgarju, kot je navedeno v članku Vanje Kržan v prejšnji številki Zaveze,
                     ampak v domači hiši v Tavžljah.</p>
               </div>
            </div>
            <div type="div2">
               <head>Priporočamo</head>
               <div type="div3">
                  <docAuthor>Jože Dežman</docAuthor>
                  <p>Moč Preživetja</p>
                  <figure>
                     <graphic url="slike_z_57/z_57_52.png"/>
                     <head>Moč Preživetja <name type="author"/></head>
                  </figure>
               </div>
            </div>
         </div>
      </back>
   </text>
</TEI>
