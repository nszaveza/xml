<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>Mirko Kambič </name>
               <name>Simon Dan</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent> KB XML </extent>
         <publicationStmt>
            <publisher>
               <address>
                  <addrLine>Nova slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/425-15-37</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">61</idno>
            <idno type="ISSN">?</idno>
            <date>2010-11-17</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">61</biblScope>
                     <biblScope type="vol">XVI</biblScope>
                     <biblScope>številka 2, junij 2005</biblScope>
                     <date when="2005-06">2005</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-11-17">
            <name>Andres Jerman</name> - pregled besedila <name>Alexander Jerman</name> - pretvoril
            besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 61</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza</head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <head>Totalitarizem – zamračitev civilizacije</head>
                  <p>Totalitarna zamračitev neba bo, še bolj kot dve svetovni vojni, označeval
                     evropsko dvajseto stoletje v vsej prihodnji zgodovini. Obe v Evropi spočeti
                     svetovni vojni sta sicer povzročili večjo izgubo človeškega življenja in večjo
                     opustošenje človekovega prostora kot katerakoli predhodna vojna na planetu, a
                     je vsaka od obeh bila vendarle vojna – nekaj že skušenega in človeku v bistvu
                     znanega. Totalitarizem pa ni bil kaka začasna ujma, ki zadene človeka in njegov
                     prostor, ampak je hotel izstop iz sveta, kakor se je razvil v tisočletjih.
                     Tisto, po čemer je težil, je bilo tako novo, da bi se moglo uresničiti samo
                     zunaj skušenega, zunaj civilizacije. Totalitarizem je bil absolutna novost. Ni
                     bil vojna proti narodom in državam, ampak vojna proti človeku. </p>
                  <p>Kakor vse, je tudi totalitarizem prišel po človeku. Da so se konec drugega
                     tisočletja civilizacije, ki jo je na podlagi sinteze, narejene iz helenskih
                     mislecev in hebrejskih prerokov, s svojo odrešenjsko obveščenostjo postavilo
                     krščanstvo, pojavili ljudje, ki so to civilizacijo radikalno zanikali in
                     terjali njeno uničenje – to lahko razumemo samo v luči dejstva, da je ta
                     civilizacija bila v krizi. Totalitarizem sam ni bil kriza, ampak je bil
                     posledica krize, ki je že bila. To je za razumevanje novejše evropske zgodovine
                     – in evropske zgodovine sploh – zelo pomembno. Pomaga nam med drugim razložiti
                     neko dejstvo, s katerim smo si nemalo razbijali glavo. Zmotno smo namreč
                     pričakovali, da se bo s porazom totalitarnih ideologij in njihovih političnih
                     projektov – v Evropi so bili, kot vemo, realizirani trije – začel odvijati tudi
                     klopčič evropske krize. Ni nam še bilo jasno, da totalitarizem ni povzročil
                     krize, ampak je bil posledica krize. Kriza je bila že prej. Totalitarizem je v
                     njej nastal in jo hkrati pripeljal do paroksizma. </p>
               </div>
               <div type="div3">
                  <head>Trpežnost boljševizma – grešna ljubezen levice </head>
                  <p>Cela stvar pa se je izkazala še dodatno zapletena. Izkazalo se je, da sta od
                     treh totalitarizmov fašizem in nacizem izginila domala brez sledu, boljševiški
                     komunizem pa ne, oziroma sploh ne. Od kod ta različnost in nesorazmernost?
                     Mnogi so si jo razlagali tako, da sta bila fašizem in nacizem vojaško
                     premagana, boljševizem pa ne. Čeprav ta okoliščina gotovo ni brez pomena,
                     izjemnosti, ki se drži te variante totalitarizma, ne razloži. Razlog za
                     priviligirano nesorazmerje v boljševiški obstojnosti je v njegovi drugačnosti,
                     tako glede izvora kakor tudi glede ambicij. Fašizem in nacizem sta samo deloma
                     moderna pojava; moderna sta samo v tem, da sta uporabljala moderno tehniko in
                     da sta mogla nastati šele v družbi, v kateri je že prišlo do množične udeležbe
                     v politiki; čeprav sta demokracijo uničila, sta mogla, takšna kot sta bila,
                     nastati šele iz tega, kar je ta ustvarila. Sicer pa sta računala na
                     gravitacijske sile človekove snovnosti. Tudi njune odrešiteljske obljube niso
                     prestopile okvira narodov in ras. </p>
                  <p>Boljševizem pa je v celoti zrastel iz humusa moderne. Njegova ideologija je
                     mitska transformacija miselnih osnutkov, ki so jih izdelali filozofi moderne.
                     Zato intelektualna levica, ki tudi prihaja iz izvornega vzgona moderne, nikoli
                     ni mogla odpovedati simpatij komunističnim boljševiškim projektom, čeprav so
                     šli v znamenju totalitarne politike, ki bi jo morala spravljati v veliko
                     zadrego. Boljševiški komunizem pomeni sicer izstop iz civilizacijske baze
                     moderne, a je vendar njegova specifična geneza tista, ki nam omogoča razumeti
                     boljševiško ambicijo po zavzetju človekovega duha. In prav skozi to točko gre
                     ločnica med boljševizmom na eni strani in fašizmom in nacizmom na drugi.
                     Fašisti in nacisti so tudi osvajali človekovo dušo, a zato, ker so hoteli, da
                     jim pripada, boljševiki pa so iz človekove duše hoteli narediti nosilko
                     zavestne in svobodne istovetnosti z ideologijo. Po 20. juliju 1944 so nacisti
                     poslali skozi ljudska sodišča 11.000 disidentov in jih dali pokončati – in nič
                     drugega. Boljševiki so svoje nasprotnike, resnične in tiste, ki so jih za to
                     določili, tudi uničevali, a so prej morali še priznati svojo zavrženost – ni
                     bilo dovolj, da so jih obsodili sodniki, morali so se obsoditi še sami. Za
                     ilustracijo lahko opozorimo na zaključni prizor iz Orwellovega romana
                     Tisočdevetstoštiriinosemdeset, v katerem nekdanji disident Winston Smith
                     nenadoma samodejno zariše v prah kavarniške mize formulo 2 + 2 = 5. S tem je
                     pokazal, ne poraženosti in vdaje, ampak svojo novo svobodo. A vse to je samo
                     dokaz, dokaz, da je boljševiški komunizem – v sprevrženi obliki, a vendar –
                     tudi stvar duha. To pa v nadaljevanju pove še dvoje: da predstavlja
                     totalitarizem izredno izpopolnjene verzije, pa tudi v čem so možnosti, ki jih
                     je dajal boljševizem intelektualcem moderne, da so gojili do njega zavezniška
                     in celo ljubezenska čustva. </p>
                  <p>A za nas je tu važno predvsem to, da tako razumemo, zakaj vsa leva
                     intelektualna Evropa – večinska Evropa, še vedno – trpi s premaganimi
                     boljševiki. (Pri tem pa ni obrobnega pomena ugotovitev, da spravlja ta
                     sim-patija – to so-čutje – levico v protislovno stanje. Saj mora čutiti, da
                     ljubi nekaj, kar se je zunaj vsakega dvoma izkazalo za grešno; da se vdaja
                     nedovoljeni ljubezni. Ob tem ne bi kazalo pozabiti na dolgoročne, mogoče celo
                     zgodovinske posledice moralne razdvojenosti sedanje evropske intelektualne
                     levice, ki so v tem, da je prizadeta duhovna integriteta njene ustvarjalnosti.
                     Nemogoče si je zamisliti, da zavest krivde ne bi opravila svoje razdiralne
                     vloge.) A ob vsem ostaja najbolj pomembna stvar ta, da boljševiki podporo
                     levice čutijo, kar jih utrjuje v misli, da imajo pravico do nadaljevanja svoje
                     politične eksistence v drugih oblikah. (Ne več kot boljševiki, ampak na primer
                     kot socialdemokrati!) Stvar je v tem, da večinska evropska levica ne dovoli, da
                     bi bil boljševizem spoznan za to, kar je bil. </p>
                  <p>S padcem totalitarizma se torej duhovna, kulturna in politična kriza Evrope ni
                     razrešila in še traja. To bi nas moralo nemalo skrbeti. Če je kriza, za katero
                     smo ugotovili, da je omogočila totalitarno zamračitev civilizacije, s svojimi
                     nevarnimi potenciali še tu, potem ni neumestno vprašati, do česa v njenem
                     območju še utegne priti. Ali ni razumno reči, da je civilizacija v senci te
                     krize v stalni nevarnosti. Predvsem zato, ker ni jasno, če bomo v senci te
                     krize in njenih protislovij mogli sebe premisliti in se vprašati, kaj smo – ali
                     bomo mogli, z vso odgovornostjo in upoštevajoč vse svoje izkušnje, poiskati to,
                     kar nas postavlja kot ljudi, ali bomo v stanju z mirnim očesom iskati svojo
                     slovensko, evropsko in krščansko identiteto in, če jo bomo našli, ali bomo
                     imeli pogum, da jo v celoti sprejmemo. </p>
                  <p>Čeprav je boljševizem kot totalitarna politična realizacija preteklost, je
                     torej še vedno prisoten. Moramo povedati, da tu ne mislimo na to, da obvladuje
                     ključna središča civilne družbe v gospodarstvu, znanosti in medijih, ampak na
                     nekaj veliko bolj splošnega in hkrati manj oprijemljivega. Gre za to, da nad
                     njim še ni bila izrečena beseda. Že velikokrat se je pokazalo, da mora o vsaki
                     stvari na koncu biti izrečena beseda. Če ni, stvari ne moremo imeti za končano.
                     Boljševizma ne bo konec, dokler kultura nad njim ne bo spregovorila besede, ki
                     je njej pridržana. </p>
               </div>
               <div type="div3">
                  <head>Konec boljševizma – jezni meč zgodovine</head>
                  <p>A pustimo sedaj kulturo in njene zadolženosti in poglejmo, kako so se na svoj
                     konec odzvali boljševiki sami. Tistim, ki se bodo kdaj odločili, da izrišejo
                     fenotip boljševikov, bo pri tem način, kako so reagirali na svoj konec, nemalo
                     koristil. Potrdil bo njihove začetne slutnje, da so morali biti iz posebne
                     snovi, ki ni dovoljevala vzgibov, ki v določenih položajih sicer nastajajo v
                     ljudeh. Kdo bi temu rekel enostavno neobčutljivost, a občutljivost in
                     neobčutljivost zadevata psihološki mehanizem običajnega tradicionalnega
                     človeka. Mi pa bi radi vztrajali na nečem globljem: na predispoziciji določene
                     človeške snovi za ideologijo. Ko so se ljudje s to predispozicijo srečali z
                     ideologijo, je bilo to srečanje za zmerom. </p>
                  <p>Dogajanje, ki ga je zaznamoval padec berlinskega zidu novembra 1989, je že
                     takrat, zlasti pa pozneje, sprožilo vprašanje, zakaj se komunistični imperij
                     srednje in vzhodne Evrope ni branil; zakaj ni z vso neznansko vojaško močjo, s
                     katero je razpolagal, šel v »boj poslednji« in tako omogočil, da ideološki
                     harmagedon odloči, komu bo pripadala zgodovina. Ne dvomimo, da so pri tem
                     odločali tudi hladni strateški premisleki, to, kar je v zadnji analizi
                     odločilo, pa je bilo neko spoznanje, ki je z zavratno močjo delovalo iz ozadja. </p>
                  <p>Že mnogo pred usodnim letom 1989 – šele arhivi prihodnosti bodo občutljivim
                     analitikom omogočili, da se dotipajo do prvih začetkov – se je v ljudi, ki so
                     nosili boljševiški sistem, vtihotapila misel, ki je bila bolj uničujoča kot
                     katerokoli orožje. Nekoč, na začetku so bili boljševiki, verujoč v zgodovino,
                     ki sta jim jo odkrila Hegel in Marx, in zanašajoč se na revolucionarno
                     umetelnost, v kateri jih je izučil Lenin, napovedali demokratičnemu svetu »boj
                     sistemov«. Takrat in še dolgo po tem boljševiki niti pomislili niso, da ne
                     stojijo na zmagovitem polu Zgodovine. Zgodovina v sodelovanju s Kominterno ali
                     Kominterna v sodelovanju z Zgodovino – to je bil tisti binom, na katerega so
                     postavili svojo vero v končni uspeh. V začetku osemdesetih let, za izbrance pa,
                     kot smo rekli, že nekaj let prej, pa so v nomenklaturo – v Prvi in Drugi stan
                     boljševiškega političnega kozmosa – vdrle slutnje, ki so se nato razrastle v
                     neustavljivo in uničujoče spoznanje: boljševiški komunistični sistem, ki je
                     nekoč zahodu napovedal tekmo, lahko z njim zdaj tekmuje le tako, da pri zadnjih
                     vratih spušča v svoj prostor elemente sistema, proti kateremu se bojuje.
                     Dokončnost in nepreklicnost poraza, ki ga je to spoznanje prineslo, je bila v
                     tem, da to ni bil vojaški ali politični poraz, povzročen od nepremišljene
                     strategije ali inferiornosti orožja, od napačne ocene političnih sil, ampak je
                     to bil poraz, ki ga je boljševikom zadala sama Zgodovina. Zgodovina, ki je
                     bila, ne smemo pozabiti, njihova zaveznica. Boljševiki so kot marksisti vedno
                     mislili, da so zaupniki Zgodovine, imeli so se za izbrane svečenike v njenem
                     Templju, za priviligirane služabnike v njeni Palači. Potem pa nenadoma – ne
                     diskretni consilium abeundi, namig, naj odidejo, ampak groba in žaljiva
                     odstranitev, kot da so nekompetentna služinčad. </p>
                  <figure>
                     <graphic url="slike_z_61/z_61_01.png"/>
                     <head>Veliko si imajo povedati <name type="author">Mirko Kambič</name></head>
                  </figure>
                  <p>Uničujočnost spoznanja, da niso nobena alternativa, kaj šele izbrani posestniki
                     prihodnosti, je bila ravno v tem: da jih Zgodovina v resnici ni nikoli povabila
                     v svoje prostore, ampak so vanje vdrli in se jih s silo polastili. Da so
                     nasilje nad ljudmi, to so boljševiki že vedno vedeli, a jih to ni motilo, ker
                     so mislili, da jim je Zgodovina za to dala neke papirje, sedaj pa so uvideli,
                     da so bili nasilje tudi nad Zgodovino. Da jim Zgodovina nikoli ni dala nobenih
                     papirjev in da v njej niso imeli kaj iskati. To spoznanje ni moglo, da ne bi
                     bilo uničujoče. In vendar so ostali! </p>
                  <p>In vendar so ostali. Moramo se tu za trenutek ustaviti. Življenje je nevarna
                     stvar. V življenju se lahko primeri, da je človek marsikaj. Lahko je tudi
                     strašna stvar. Zato pozneje, če mu je hudo ali zelo hudo, zasluži naše sočutje
                     in pripravljenost, da zanj kaj naredimo. V življenju se lahko primeri tudi, da
                     človek postane boljševik, kar pomeni, da je nujno – po sebi, ne glede na to,
                     kaj je konkretno počel – bil udeležen na nasilju velikega obsega. Morda je komu
                     pozneje zaradi tega hudo, morda je mnogim od njih zaradi tega hudo. Skoraj
                     nemogoče je, da ne bi bilo tako. Dejstvo pa je, da so ostali. Skoraj vsi so
                     ostali! A pustimo sedaj njihovo zadolženost, važno je, da iz prostora, iz
                     katerega bi to najbolj pričakovali, ni bilo še nobene besede. </p>
                  <p>Če bo kdo od prihodnjih na vsak način hotel razumeti evropsko dvajseto
                     stoletje, si ga nikoli ne bo mogel razložiti, če ne bo dešifriral zagonetne
                     uspešnosti boljševiškega človeka, zlasti pa virtuoznosti, s katero je prenesel
                     komaj predstavljivi moralni pritisk končnega poraza. </p>
                  <p>(Vedno seveda obstaja tudi možnost, da zapletamo tam, kjer so stvari preproste.
                     Proces proti Adolfu Eichmannu v Jeruzalemu od aprila do decembra 1961, je ves
                     čas spremljala tudi filozofinja Hannah Arendt. Vsak dan je imela priložnost
                     opazovati človeka, ki je organiziral smrt skoraj pol milijona ljudi. O vtisih,
                     ki jih je pri tem dobila o tem človeku in njegovih dejanjih, je pozneje
                     poročala v knjigi Eichmann v Jeruzalemu. Knjigo je opremila z nenavadnim
                     podnaslovom: Poročilo o banalnosti zla. Ob tem človeku in tem procesu je
                     pisateljica doživela, kot pravi Amos Elon (Frankfurter Allgemeine, 4. 10.
                     1997), da je samo »dobro lahko radikalno, zlo pa ne more biti radikalno, ampak
                     samo ekstremno, da zato nima v sebi nobene globine in nobene demonične
                     razsežnosti, a vendar – in to je najstrašnejše – se lahko kot goba razraste po
                     celem svetu in vse opustoši. Zla ni mogoče misliti, ker misel, brž ko hoče
                     prodreti do njegovih korenin, odkrije, da tam ni ničesar.« </p>
                  <p>Spoznanje o banalnosti zla je Hannah Arendt doživela na procesu, na katerem se
                     je do zadnjih podrobnosti odkrilo neko življenje in neka ideologija. Po letu
                     1989 nobenemu boljševiku ni bilo treba iti skozi proces, ki bi pokazal, ali
                     temeljna intuicija Hannah Arendt velja tudi za to ideologijo. Zaenkrat pa nas
                     dejstvo, da so prenesli poraz, ne da bi jih prisilil, da se zagledajo v tem,
                     kar so bili, navdaja kot nekaj, kar ostaja zunaj razumljenega.) </p>
               </div>
               <div type="div3">
                  <head>Konec boljševizma – protest jezika</head>
                  <p>A se stvari pri tem niso ustavile in gredo naprej. Za zgodovino boljševizma v
                     Sloveniji – bralci bodo razumeli, da ne moremo reči slovenskega boljševizma –
                     je znano, da je uspel samo in izključno zaradi specifičnosti razmer, ki jih je
                     prinesla vojna. </p>
                  <p>Omogočala mu je, da je organiziral rezistenco – tako imenovano
                     narodnoosvobodilno gibanje. V knjigah, ki jih je v petdesetih letih absolutne
                     kontrole dal boljševizem izdelati o sebi, stoji sedaj enobe v rubriki njegovih
                     nesmrtnih storitev: kot eden od velikih ciljev, ki jih je partija dosegla v
                     svojih naporih za vsesplošno narodovo osvobojenje. To je osnovna struktura
                     mita, na kateri se je – in se zlasti danes, ko se je ravolucija izkazala za
                     manj uporabno in celo škodljivo – legitimirala boljševiška partija, še posebej
                     pa današnje, iz partije izhajajoče postkomunistične sile in njihov
                        <emph>entourage</emph> v kulturi in medijih. Pripoved mita gre sedaj tako,
                     da je bila enobe cilj, revolucija pa slučajna spremljava prebujenih mas,
                     kvečjemu še sredstvo enobejevske mobilizacije za upor proti okupatorju. Resnica
                     in stvarnost sta seveda popolnoma nasprotni: revolucija je bila cilj,
                     komunistična rezistenca pa sredstvo za ta cilj. O enem samem dogajanju imamo
                     torej dve pripovedi: mitsko in stvarno. </p>
                  <p>In tu pride novost, ki smo jo nakazali na začetku prejšnjega odstavka. Potem ko
                     je boljševizem odstavila zgodovina, mu je sedaj gostoljubje odpovedal tudi
                     jezik. Ta odpoved je bila objavljena v obliki dejstva – obilno registriranega v
                     jeziku – da je partijski mit ne zmore več enotne in koherentne pripovedi. To je
                     sedaj ta velika stvar, da se je uprl jezik. Zgodilo se je naslednje: Pripoved
                     stvarnosti in resničnosti se je v zadnjih desetih letih toliko artikulirala, da
                     je v celoti ni bilo več mogoče ignorirati. Pripovedovalci mita so se zato na
                     stvarnost morali začeti ozirati in jo v nekaterih primerih tudi dopuščati. To
                     pa je bilo za mit usodno. Njegova lepota, ki je živela od nekdanje celovitosti
                     in nedotaknjenosti, je ob dotiku resničnosti začela veneti in razkrivati
                     notranjo obolelost. Apologeti boljševiškega angažmaja v slovenski zgodovini –
                     čuvarji enobejevskega mita – so sedaj enotni v tem, da trenutek, ki je nastal,
                     zahteva dvoje: še naprej je treba investirati vse sile v obrambo rezistence, ki
                     jo je uprizorila partija in ki jo je treba hipostazirati v status Resnice – ob
                     pomanjkanju argumentov tudi samo z upornim zatrjevanjem – revolucijo pa je
                     treba podvreči raznim ideološkim obdelavam in postopkom. </p>
                  <p>Pokazala se je torej nujnost, da je z revolucijo treba nekaj ukreniti.
                     Nekateri, na primer dr. Ljubo Bavcon, so se odločili, da je preprosto ne bodo
                     upoštevali. To je bila mogoče dobra ideja, a se je takoj oglasil jezik in
                     protestiral, da tega ne dovoli. Drugačno metodo je uporabil dr. Ivan Kristan,
                     eden vodilnih strokovnjakov za boljševiško apologetiko. </p>
                  <p>Postopek, ki ga je izpeljal v svojem postokomunističnem laboratoriju, je
                     podoben ambicioznim poizkusom slavnih alkimistov, ki so imeli to čudaško
                     ambicijo, da izdelajo zlato iz neplemenitih kovin kot sta baker in svinec.
                     Kristan se je odločil za brezupen poizkus, da izenači nekaj tako neenakega, kot
                     sta francoska revolucija in boljševiški totalitarni prevrat. Kar je francoska
                     revolucija prispevala k genezi novoveške Evrope, so naslednje reči: odprava
                     fevdalnega reda, uvedba pluralne liberalne demokracije, človeške in
                     državljanske pravice. Vse to je bilo narejeno, kot pravi Böckenförde, že prav
                     na začetku – do konca avgusta 1789 – in vse poznejše jakobinsko divjanje z
                     zgodovino kot zgodovino ni imelo nič. Od tistega, kar pa je bilo v tistih
                     mesecih narejenega, pa politično živimo še danes. Isto velja tudi za ameriško
                     in angleško, »slavno« revolucijo. Za te, morda bi lahko rekli »evropske«
                     revolucije velja dvoje: da po sebi niso bile nujno vezane na fizično nasilje in
                     da so vse začele novo zgodovino, ki po dvesto ali tristo letih še traja.
                     Boljševiški totalitarni prevrati v dvajsetem stoletju pa so vsi šli v znamenju
                     fizičnega nasilja – v tem so bili nadaljevanje jakobinskega stila – in nobeden
                     ni mogel postaviti nove zgodovine, ampak so po nekaj desetletjih vsi naznanili
                     bankrot. Predvsem pa so nasilno ukinili novoveške premike, ki so jih naredile
                     evropske revolucije in ki jim je civilizacija priznala legitimnost. </p>
                  <figure>
                     <graphic url="slike_z_61/z_61_02.png"/>
                     <head>Z mladostjo gre pesem <name type="author">Mirko Kambič</name></head>
                  </figure>
                  <p>Izstopajoč primer je v tem Rusija, kjer sta se dva tako različna premika
                     zgodila v enem letu: najprej tako imenovana februarska revolucija, s katero je
                     za kratek čas bila postavljena demokratska republika po francoskem zgledu,
                     potem pa še tako imenovana oktobrska revolucije, ki pa ni bila revolucija,
                     ampak totalitarni boljševiški prevrat, ki ga zgodovinar François Furet označuje
                     za puč proti februarski revoluciji. Ker boljševiški totalitarni prevrat ni bil
                     koncipiran in izpeljan v logiki zgodovine, ni mogel postaviti prihodnosti,
                     ampak se je po nekaj desetletjih sesul. Bil je zgodovinski abortus. </p>
                  <p>Za takšen, samega sebe izničujoč podvig se je odločil alkimist dr. Kristan.
                     Boljševiški premik, ki se je zgodil v Sloveniji, je bil več kot »spreminjanje
                     pravnega reda« in se ni mogel sklicevati na »legitimnost«, ki naj bi mu jo
                     dajala »sociološka in moralna načela, predvsem načela pravičnosti« in ni
                     uveljavljal »progresivnih, včasih celo nujnih družbenih sprememb« – sicer ga ne
                     bi zgodovina, kot kakšnega podnajemnika, ki se je izkazal z neprimernim
                     vedenjem, tako hitro napodila iz svoje hiše. To, o čemer govori Kristan, velja
                     za spodobno revolucijo, ne pa za revolucijo, ki je boljševiški totalitarni
                     prevrat. (Vse Delo, 11. marec) Jezik je nekaj, s čimer ni mogoče poljubno
                     ravnati. Jezik je avtoriteta, ki vsakomur, ki vstopi v njegovo hišo, pove,
                     kakšen človek je, pa tudi, ali sme v njej prebivati ali ne. Kristanov jezik nas
                     sedaj prepričuje, da apologeti boljševiške pragme te pravice nimajo. Ko za
                     medvojno dogajanje pravi, da »brez okupacije ne bi bilo oboroženega odpora
                     zoper okupatorja in tudi ne revolucije« in doda, da je med okupacijo na eni
                     strani in oboroženim odporom in revolucijo na drugi »vzročno posledično
                     sosledje« mu jezik takoj pove, da mu ne dovoljuje zamenjavanja tako različnih
                     stvari, kot sta možnost in vzrok. (Delo, 11. marec) </p>
                  <figure>
                     <graphic url="slike_z_61/z_61_03.png"/>
                     <head>Pogled na svet z vrha <name type="author">Mirko Kambič</name></head>
                  </figure>
                  <p>In ko Kristan sprašuje zgodovinarko Tamaro Griesser Pečar, »katero ideološko
                     barvo ima novo revidirano zgodovinopisje«, mu jezik, ne brez prikrite
                     nejevolje, takoj pove, da je po totalitarni ideološki kontroli revizija nujna
                     in da je njena stvar predvsem v tem, da nima nobene barve, (da vsaj skuša, da
                     je ne bi imela). Včasih jezik seveda ne more drugega, kot da se pomilovalno
                     nasmehne. Kot na primer pri Kristanovem vprašanju: »Kaj bi bilo z uporom proti
                     okupatorju, če bi po zgledu domobrancev vsi prisegli k Hitlerju?« (Vse Delo 25.
                     marca) </p>
               </div>
               <div type="div3">
                  <head>Levica – obupni poizkus reševanja (1)</head>
                  <p>Slovenske medvojne, v boljševiškem aranžmaju postavljene, rezistence danes ni
                     več mogoče tako kategorično braniti, kakor je to bilo mogoče v cvetoči dobi
                     mita. Spet je jezik tisti, ki tega ne dovoljuje. Toliko je dejstev, ki
                     dokazujejo, da so boljševiki konfiscirali slovensko pripravljenost za odpor in
                     jo instrumentalizirali za svoje revolucionarne potrebe, da je tudi že za
                     splošno zavest – se pravi za jezik – postala nekaj vprašljivega. Če kdo torej
                     izklicuje tiste intelektualce, ki neomajno stojijo za podobo rezistence,
                     kakršno so ji dali boljševiki: za »poslednjo utrdbo in trdnjavo, ki stoji na
                     poti aktualnemu izkrivljanju slovenske medvojne zgodovine«; za »zadnji obrambni
                     zid pred naskoki sproščenega revanšizma«; za »obrambo zgodovinske
                     verodostojnosti Republike Slovenije« – tedaj čutimo, da je s takim govorjenjem
                     napaden jezik. (Peter Kolšek, Delo, 1. april) Ko pa še preberemo mnenje istega
                     avtorja (Delo, 1. aprila), »da je slovenski politiki zmeraj manj jasno, na
                     kateri strani smo končali drugo svetovno vojno«, vidimo, da mu manjkajo osnovne
                     predispozicije za verodostojno gibanje po terenu preteklosti. Slovenci smo
                     drugo svetovno vojno končali na strani zmagovalcev. To je bilo leta 1990, ko se
                     je sesul zadnji od treh totalitarizmov, katerih uničenje je bil cilj te vojne.
                     Pri tem pa Slovenci nismo igrali zanemarljive vloge. Kako malo je novinarju
                     Petru Kolšku mar, kako se bo počutil jezik kot posoda integralnega narodovega
                     izkustva, dokazuje njegova napoved, da se bomo, če bodo kritiki enobeja
                     nadaljevali s svojo skepso, »znašli na drugi strani evropskega koncepta
                     nacionalne svobode«. V jeziku je še shranjen spomin, na kateri strani
                     evropskega koncepta nacionalne svobode smo se Slovenci znašli leta 1945, ko so
                     bile delnice »narodnoosvobodilnega kapitala« vložene v izgradnjo teroristične
                     boljševiške države. </p>
                  <p>Potem ko je zgodovina dala boljševikom nedvoumne znake svoje globoke
                     antipatije, se ne samo čudimo, ampak sploh človeško razumeti ne moremo, da niso
                     pobrali svojih šil in kopit in se zavestno, vedoč, kaj se je zgodilo, umaknili
                     v odmaknjene prostore vsak svoje zasebnosti, (ki jim jo je zgodovina vseeno
                     usmiljeno pustila), ampak so nonšalantno še naprej vodili svoj politični
                     biznis. Zaradi tega je tako, da se tisti, ki se poklicno ubadajo z analizo
                     družbenih pojavov ali pa jih k temu žene osebna prebujenost, obupano
                     sprašujejo, kaj ti ljudje sploh so in kaj je tisto, kar je v njih. Potem ko jim
                     je zgodovina dala svojo oceno, zaman, se je oglasil še jezik, ki je druga
                     največja instanca, ki skrbi za splošno higieno sveta. Že se bojimo, da bo tudi
                     njegova intervencija zastonj. </p>
                  <p>A bo vseeno vedno teže. Zavrženost nekaterih izjav že kaže, da so prišle iz
                     prostorov skrajnega obupa, ki jih ne bo mogoče dolgo vzdrževati. Naj za
                     ilustracijo navedemo besede poslanke LDS Cvete Zalokar Oražem: »Ali bo za
                     spravo v Sloveniji res treba tudi z materialnimi odškodninami nagraditi
                     kolaboracioniste in sodelavce z nacisti in fašisti?« (Delo, 4. aprila) </p>
                  <p>Današnjim ljudem je poraz boljševizma naložil delo, ki morda po težavnosti
                     presega vse, kar je človeku kdaj bilo naloženo: izhod iz neke skrajnosti, ki
                     jih je skušala sistematično deformirati, in vrnitev v človeško normalnost.
                     Vprašanje, ki ga je postavil ruski disident Andrej Sinjavski, kaže, da je ta
                     človek doumel strmo visokost te naloge: »Ali je mogoče spremeniti piramide v
                     Partenon?« Pri tem tudi ne smemo pozabiti tega, na kar smo v nekaj vrsticah
                     opozorili v uvodu: da so piramide modernega časa mogle zrasti samo na terenu,
                     ki ga je pripravila evropska duhovna kriza. Ta okoliščina problem zapleta
                     bistveno. Evropa je namreč bila od nekdaj en prostor, čeprav je bila zadnjega
                     pol stoletja razdeljena na dve tako različni polovici. </p>
               </div>
               <div type="div3">
                  <head>Konec boljševizma in Evropa</head>
                  <p>Francoski zgodovinar Stéphane Courtois je leta 1997 v Parizu objavil zbornik z
                     naslovom Črna knjiga komunizma, pet let pozneje pa je ta zbornik dopolnil z
                     novim in mu dal naslov Črna knjiga komunizma 2 in podnaslov Težka dediščina
                     ideologije. </p>
                  <p>Črna knjiga komunizma 2 govori o tem, kako je bila sprejeta njena predhodnica –
                     zlasti o nasprotovanju, ki ga je doživela – pa tudi o težavah, ki jih imajo
                     nekdanje komunistične države Srednje in Vzhodne Evrope z vračanjem v normalno
                     politično obnebje. Pisatelj govori o Evropi. </p>
                  <p>V dolgi zgodovini je celina šla skozi velike tragedije. Bile so notranje in
                     zunanje vojne, tisočletni boj z islamom, verske vojne. »Toda temelji naše
                     kulture s tem niso bili postavljeni pod vprašaj. Tudi ne osnove prava in
                     filozofije, sploh pa ne rešpekt pred človekom in njegovo lastnino.« »Zaradi
                     tisočletnega, vedno tesneje povezanega sorastja in sobitja njiv, pašnikov in
                     gmajn, kapel, samostanov, katedral, trgov, mest, palač in univerz se je Evropa
                     razvila v <emph>edinstven prostor civilizacije</emph>.« Potem pa je prišel
                     »ogenj«: »v moderni rojena, od vere v znanost, od ultraracionalnosti, od
                     psevdomesianizma gnana ambicija, ki je vodila ljudi v napad na nebo«. Ta ogenj
                     je zajel končno Vzhod in zanetil požar, iz katerega je vstal Stalin. Potem je
                     prišla svetovna vojna in z njo Teheran, Jalta in Potsdam. Odločitve, tam
                     sprejete, so dosegle »da smo, med tem ko so bili naši vzhodni bratje prepuščeni
                     tragični bedi in brezupu, mi na Zapadu v senci ameriškega varstva spet zadobili
                     upanje, doživeli civilni in mednarodni mir, uživali veliko blaginjo in doslej
                     neznani družbeni napredek.« </p>
               </div>
               <div type="div3">
                  <head>Vzhodni Evropi pa so ostale tri stvari: upor, beg in vdaja. </head>
                  <p>Naša naloga je, naloga enaindvajsetega stoletja je, da to Evropo, ki je
                     doživela tako tragično različno preteklost, spet postavimo v nekdanjo enakost.
                     »Če se nam to ne posreči, bo Zapad propadel v svojem egoizmu, Vzhod pa v svojih
                     frustracijah.« </p>
                  <p>A tega občutja ni dovolj, sploh pa ga ni toliko, kot ga je bilo v začetku
                     evropskega združevanja. Potem pisatelj navede nekaj misli iz govora, ki ga je
                     leta 1963 imel francoski krščansko demokratski politik Robert Schuman:
                     Ustvariti moramo Evropo, ne samo v interesu svobodnih narodov, ampak tudi zato,
                     da bomo lahko sprejeli vzhodne narode, ko se bodo, rešeni nekdanje odvisnosti,
                     hoteli priključiti in bodo iskali našo moralno podporo. Vse tiste, ki imajo
                     željo, da se nam pridružijo v novoustanovljeni skupnosti, imamo za trden
                     sestavni del naše žive Evrope. Spoštujemo njihov pogum, njihovo zvestobo,
                     njihovo trpljenje in njihovo žrtev. Mi pa moramo biti na čelu boja za združeno
                     Evropo. Z vsakim korakom, ki ga bomo naredili v tej smeri, se bo pred nami
                     odprla nova možnost. Moramo biti pripravljeni. </p>
                  <p>Od takrat, ko je Robert Schuman tako govoril, se je veliko spremenilo.
                     »Komunizem kot politični sistem je mrtev, a imamo z njim še vedno opraviti.«
                     Kako? </p>
                  <p>V Vzhodni Evropi je komunizem zapustil »neskončno polje ruševin in odprtih
                     ran«. Kako iz tega? Njihov problem je v tem, da so se odločili, v mnogih
                     državah, za »udobno pot«. To pomeni »začasno izgubo spomina«, pa tudi tiho
                     »amnestijo«. A na ta način ne bo mogoče doseči »trajnega pomirjenja med ljudmi
                     in dokončnega odpuščanja in sprave«. </p>
                  <p>Ne samo na Vzhodu, tudi na Zahodu je komunizem še vedno prisoten – v obliki
                     spomina na nekdanji angažma intelektualcev na strani komunizma. »V številnih
                     državah evropskega Zahoda, zlasti v Franciji, so živeli novinarji, neodvisni
                     znanstveniki in raziskovalci, v duhovni klimi, v kateri so nekatere stvari
                     veljale za samoumevne: na primer moralna superiornost komunizma, njegova
                     zgodovinska superiornost nad fašizmom in nad ‘kolonialističnimi in
                     imperialističnimi demokracijami,’ njegova gospodarska in moralna superiornost
                     nad tržnim gospodarstvom. Na mnogih ustanovah intelektualnega sveta, na
                     univerzah, v raziskovanju, v založništvu in medijih so bili komunisti zelo
                     vplivni. S študentskim gibanjem 1968 je antikapitalistični, antiimperialistični
                     in antifašistični revolucijski duh dobil močan pospešek.« Tako se je na Zahodu
                     klima sicer spremenila, a še vedno »mnogi premišljevalci, ki so hoteli
                     razumeti, kako je človek 20. stol. mogel doseči tako stopnjo nečloveškosti,
                     naleteli na bolj ali manj jasno odklonitev«.</p>
                  <p>Vse to je povezano s tem, kako je ta ideologija doživela poraz. Tako je v
                     Vzhodni Evropi obveljalo, da je treba komunistične interese braniti, v Zahodni
                     Evropi pa je pozitivno zasedeni spomin na komunizem tista reč, ki stoji na poti
                     ocenjevanja komunizma brez predsodkov. </p>
                  <p>Courtois vidi v tem, kako so vzhodnoevropske komunistične države opravile s
                     komunistično dediščino, štiri vzorce, ki jih označi z besedami
                        <emph>revolucija, spreobrnitev, preusmeritev in restavracija.</emph> Z
                        <emph>revolucijo </emph>so to oblast odpravili v Nemčiji, na Češkem,
                     Slovaškem, v Estoniji, Litvi in Latviji. Tam so »komunistični vrhovi v celoti
                     izginili s površja«. Na Poljskem, Madžarskem in Hrvaškem so se nekdanji
                     komunisti »<emph>spreobrnili</emph> k vrednotam demokracije in tržnega
                     gospodarstva«. Za nas je najzanimivejši tretji vzorec,
                        <emph>preusmeritev,</emph> ker Courtois z njim pokrije tudi Slovenijo in
                     zraven še Bolgarijo. Tu so komunisti »doumeli, da morajo, če hočejo obdržati
                     politično in gospodarsko moč, vsaj na zunaj sprejeti vrednote demokratičnih
                     nasprotnikov. S spretno taktiko jim je uspelo, da so pometli pod preprogo
                     vodilno vlogo v nekdanji politiki.« </p>
                  <figure>
                     <graphic url="slike_z_61/z_61_04.png"/>
                     <head>Merimo čas in prostor <name type="author">Mirko Kambič</name></head>
                  </figure>
                  <figure>
                     <graphic url="slike_z_61/z_61_05.png"/>
                     <head>Večerno mesto <name type="author">Mirko Kambič</name></head>
                  </figure>
                  <p>V to skupino uvršča Courtois tudi Romunijo. Ker je Slovenija v njeni druščini,
                     naj navedem njegov opis za to državo. »Skupina komunistov je najprej spravila s
                     poti zakonca Ceauçescu in potem z navidezno revolucijo prevzela oblast. Hkrati
                     se je tej skupini posrečilo preigrati demokrate in se legalno vrniti na
                     politični oder. Oba kandidata, ki sta na predsedniških volitvah decembra 2000
                     nastopila kot protikandidata, je treba imeti za dostojna naslednika
                     Ceauçescuja: eden je bil Vadim Tutor, ki je pod komunističnim režimom veljal za
                     razstavno znamko romunskih literatov in je šel v volilni boj s knjižico neke
                     ultranacionalistične stranke, njegov tekmec Ion Iliescu, nekakšen deus ex
                     machina med dogodki leta 1989, pa s knjižico socialdemokratske stranke.« (Vsi
                     so postali socialdemokrati: Pahor, Kwasnievski.)</p>
                  <p>Med države, ki so rešile problem komunistične preteklosti tako, da so jo
                        <emph>restaurirale</emph> ali obnovile, šteje Courtois Rusijo, kjer so se
                     »politiki komunistične orientacije, potem ko so se nekaj časa zadrževali v
                     ozadju, spet zmagovito vrnili na oblast«. Tako tudi Ukrajina, Belorusija,
                     Moldavija, pred odhodom Miloševića pa tudi Srbija. </p>
               </div>
               <div type="div3">
                  <head>Volja do moči in vera v manipulabilnost sveta</head>
                  <p>Boljševizem je, kot pravi Courtois, kot politični sistem mrtev, a je vseeno na
                     neki način še tu in se ga ne moremo znebiti. Zakaj je še tu in kako je še tu,
                     sodi med najbolj zanimiva vprašanja, ki si jih misleč Evropejec danes
                     zastavlja. Čeprav je to zelo ambiciozno vprašanje in presega okvir tega
                     razmišljanja in analitični domet njegovega avtorja, smo v teh vrsticah le
                     tvegali in pokazali na nekaj smeri možnega reševanja. Rekli smo najprej, da ena
                     smer kaže na specifično duhovno konstitucijo boljševiškega človeka – na
                     intransigentno kvaliteto njegove snovi. Potem ko sta se jih po vrsti odrekla
                     najprej zgodovina in potem še jezik, smo mislili, da tega človek, kakor se je
                     normalno postavil v civilizaciji, pač ne bi prenesel. Torej, smo sklepali,
                     morajo biti nekaj posebnega. In ta posebnost – ki smo jo bolj predpostavili kot
                     zagledali – ne more biti drugo kot spoj dveh prvin: <emph>volje do moči in
                        uvida ali intuicije, da svet nima svoje biti, ampak je do konca in brez
                        ostanka manipulabilen.</emph> Obstoj teh dveh prvin – z njuno spojenostjo –
                     je nekaj primarnega in še pred ideologijo. Ideologija je samo prostor
                     srečavanja in identificiranja. </p>
                  <figure>
                     <graphic url="slike_z_61/z_61_06.png"/>
                     <head>Križni hodnik – Za posvečenje sveta <name type="author">Mirko
                           Kambič</name></head>
                  </figure>
               </div>
               <div type="div3">
                  <head>Levica – obupni poizkus reševanja (2)</head>
                  <p>Druga stvar, ki jim omogoča, da jim ni treba misliti na odhod, pa je
                     okoliščina, da jih je sprejela v varstvo tradicionalna evropska levica – po
                     dvojnem udarcu, ki so ga doživeli, se zdi, da s posebno ljubeznijo. Usluge, ki
                     jih levica nudi boljševikom, so dvojne. Na eni strani jih brani, ne naravnost,
                     ampak času primerno – tako da relativizira negativne aspekte njihovih nastopov
                     v zgodovini. Na drugi strani pa vzdržuje v družbi nihilistično duhovno klimo in
                     tako postavlja tak kulturni prostor, da se tudi boljševikom v njem ni treba
                     bati radikalnih vprašanj o človeku in svetu. </p>
                  <p>A se tudi levica tu srečuje z vedno večjimi težavami, zlasti v prvi točki
                     svojega solidarnostnega programa – pri obrambi boljševiškega angažmaja v
                     preteklosti. Težava je ta, da mora pri tem izvajati takšno nasilje nad
                     resničnostjo, da ji jezik odpoveduje pokornost. Notranja poroznost stavkov, ki
                     se pojavljajo v teh poizkusih, je tako očitna, da se v kakem drugem, z višjimi
                     štandardi opremljenem času, z njimi ne bi upali v javnost. </p>
                  <p>Za ilustracijo teh trditev bomo navedli nekaj primerov in jih, večidel brez
                     pripomb, prepustili bralcem v oceno, vedoč, da jim s tem ne bomo nalagali
                     prehudega opravila, saj so stavki tako narejeni, da se, komaj so zunaj, že
                     obrnejo nazaj proti svojim izdelovalcem, pritožujoč se nad različnimi
                     pomanjkljivostmi. </p>
                  <p>Ko v opazki Marka Pečauerja (Delo, 6. maja), da se po letu 1990 o polpretekli
                     dobi lahko »dokaj« svobodno pogovarjamo, nas na primer ustavi tisti »dokaj«.
                     Kaj novinarju brani, da se o njej ne bi pogovarjal preprosto svobodno? Zakaj le
                     »dokaj« svobodno? Kaj je tisto, kar ga kontrolira in omejuje? Ker nekoliko
                     poznamo razmere, se nazadnje odločimo, da to ne more biti drugo kot to, da se
                     sedaj včasih pojavljajo tudi mnenja, ki tistim ki jih daje novinar, nasprotna.
                     Samo ta okoliščina nekoliko razloži tisti »dokaj«. Ko bi Marko Pečauer pisal v
                     nekih drugih časih, bi se o naši preteklosti pogovarjal popolnoma svobodno,
                     nemoten od drugih mnenj ali celo ugovorov. Tedaj bi, ne da bi mu kdo ugovarjal
                     – popolnoma svobodno – lahko govoril: »da so domobranci prisegli Hitlerju« in
                     da so bili »domobranci slovenski zavezniki sil Osi«. Taki časi so že bili. In
                     ko Pečauer – da se še nekoliko zadržimo pri tem gospodu – še pravi, da so se
                     domobranci »odločili za vojno s Stalinom (predvsem pa z njegovimi domačimi
                     pomagači)« in da je pri tem šlo za napačne »prioritete«, je tu, zaradi sedanje
                     »nepopolne svobode«, že možno, da se pojavi korekcija: da so se domobranci
                     bojevali samo s Stalinovimi domačimi pomagači in da se za to sploh niso
                     odločili in da tu ni šlo za nobene prioritete, ker so bili domobranci v vse to
                     prisiljeni; ker so jim Stalinovi pomagači napovedali vojno, tako da so iz
                     napadenih po enoletni teroristični uverturi – po nekakšni soloigri Stalinovih
                     pomagačev – nastali domobranci. Da so skratka morali nastati. </p>
                  <p>Zaradi neke – katere, če ne ideološke – miopije je tu še njegov stavek, da
                     domobranci »k zmagi Slovenije v drugi svetovni vojni niso prispevali ničesar«.
                     Leta 1945 Slovenija ni zmagala, leta 1945 je bila Slovenija premagana in
                     poražena. Tedaj so zmagali boljševiki, ki so Slovenijo napadli – skupaj z
                     domačimi pomagači. Slovenija, pa tudi ostala Evropa, je zmagala leta 1990, ko
                     se je končno vrnila v okvire izvorne evropske demokracije, iz katere jo je
                     vrgel začetek druge svetovne vojne leta 1939. V zmagi leta 1990 pa so
                     domobranci bistveno sodelovali. Zaradi svoje specifične smrti so namreč
                     Slovence tako zavezali za stvar svobode, da je leta 1990 Demos kljub vsemu
                     zmagal. Če te zaveze ne bi bilo, bi tudi tedaj zmagali komunisti. Če bi se to
                     zgodilo, pa bi Pečauer mogoče govoril bolj »svobodno«. </p>
                  <p>Toda Marko Pečauer je konec koncev novinar in je v službi, kjer ga plačujejo.
                     (Ko sem pred davnimi leti zaradi ne vem česa že ugovarjal neki Delovi
                     novinarki, mi je odgovorila: Gospod, jaz sem v službi.) </p>
                  <p>Dr. Gabi Čačinovič pa je psihologinja in profesorica na Univerzi. Včasih jo
                     povabijo tudi na televizijo in poprosijo, da da svoje mnenje o tem in onem.
                     Nedavno (Delo, 15. april) je povedala po naši pameti enega najpomembnejših
                     stavkov, ki smo jih na to temo slišali iz teh kvartirjev. Rekla je: »Vedno
                     znova se zavem, da mi je nekdo vzel preteklost, včasih se mi zdi, da z
                     nekaterimi vrstniki nisem živela v isti državi.« Tako občutje dobi, ko »bere
                     časopise« ali pa posluša »nekatere vrstnike«. Nekoč je imela svojo preteklost,
                     potem pa so se pojavili neki glasovi in neka mnenja, ki so dosegla, da njena
                     preteklost ni več to, kar je bila. Dobila je občutek, da ji jo je nekdo »vzel«.
                     Važno pri tem pa je to, da je bila njena preteklost takšna, da je bila lahko
                     taka samo tako, da drugih preteklosti ni bilo. Vse zveni kar malce tragično in
                     lahko bi se nam smilila, a se nam ne. Kako pa je mogoče – kaj je naredila s
                     seboj – da ni opazila, da je bila njena preteklost in preteklost njene skupine
                     takšna, da je ukinjala vse druge preteklosti? Kako to, da se ji ni nikoli
                     odprlo, da je okoli nje vse polno primerov ljudi, ki so jim vzeli preteklost –
                     ne samo preteklosti, ampak tudi življenje? Z veseljem pa smo prebrali enega
                     njenih zaključnih stavkov: »Na kaj naj postavimo svoj razvoj, če ne smemo
                     uporabiti dobrih izkušenj iz lastne preteklosti?« Tako je. Le da ne vemo, če se
                     prav razumemo. Mi mislimo na veliko samospraševanje. V času, ko nismo smeli
                     imeti svoje preteklosti, smo mi, na naši strani, vzeli nekaj tega nase. Še
                     zdaleč ne dovolj mirno in dovolj natančno! Sedaj ima stran gospe Čačinovič
                     priložnost, da razume svoj čas kot čas obiskanja in premisli svojo preteklost.
                     »Partizanske pesmi« pa po našem mnenju ne bodo dosti pomagale. Preveč jih
                     bremeni nedolžna kri. </p>
                  <p>Gre torej za svobodo, ki se pri ljudeh, o katerih sedaj govorimo, še najbolje
                     počuti v odsotnosti drugega. A je vseeno treba pogledati malo okoli sebe, kjer
                     je mogoče zagledati tudi druge. Ena od »dobrih izkušenj« naše preteklosti, kot
                     bi rekla dr. Čačinovič, je tudi ta, se zdi, da je konec koncev treba imeti do
                     sebe distanco. V Delu 23. marca je Jaka Lucu – po fotografiji sodeč še mlad
                     človek – takole končal svoj poduk o tem, »kako je bilo življenje v resnici
                     zamišljeno«: »Le sebi sledite. Intuiciji in ne Instituciji.« Že, a kaj ko so
                     intuicije tako različne. Eno je imel Avguštin, eno Frančišek Asiški, eno Erazem
                     Roterdamski, eno Adolf Hitler, eno Edvard Kardelj, eno Ivan Maček. Malo je
                     kljub vsemu treba pogledati naokoli in stopiti v distanco do sebe. Tam bomo
                     našli tudi institucije. Ene so nastajale in se preizkušale v civilizaciji,
                     druge pa so nastale samo po intuiciji. Boljševiška komunistična partija je
                     nastala samo po intuiciji. Postavili in uveljavljali so jo ljudje brez distance
                     do sebe. </p>
                  <p>Ena od intuicij je tudi znanost in ena od znanosti je tudi zgodovinska veda, ki
                     išče, raziskuje, ugotavlja, meri, tehta in tako naprej. V sobotni prilogi Dela
                     (29. aprila) je dr. Oto Luthar označil kolega Jožeta Dežmana za »politikanta in
                     ne zgodovinarja«. Kako naj bo namreč revež zgodovinar, ko pa ne upošteva
                     »dejstev«? »Dejstva«, kot jih je predpisal dr. Luthar, pa so tale: »da je šlo
                     na eni strani za upor proti okupatorju, na drugi strani pa za sodelovanje z
                     njim«. Pika. </p>
                  <figure>
                     <graphic url="slike_z_61/z_61_07.png"/>
                     <head>Maša na Kočevskem Rogu – Za posvečenje sveta <name type="author">Tamino
                           Petelinšek</name></head>
                  </figure>
                  <p>Ko je ZZB v soboto 29. aprila v Hali Tivoli priredila separatno proslavo Dneva
                     upora, je njen predsednik dr. Janez Stanovnik povzel neke besede, ki jih je dr.
                     France Cukjati povedal na proslavi z istim ciljem, ki jo je priredila država na
                     Nanosu dva dni prej. Cukjati je rekel: »Koliko domobrancev je ob koncu vojne
                     moralo razočarano spoznati, da je njihov upor proti boljševizmu končal v objemu
                     okupatorja.« Kaj je s temi besedami natanko mislil, ne vemo, a Stanovnik jih je
                     povzel tako, »da so domobranci šele ob koncu vojne spoznali, da so bili v
                     objemu okupatorja«. To ni čisto isto, a to ni važno. Važno je in za zmerom bo v
                     slovenskem spominu ostalo nekaj drugega. Ob Stanovnikovih besedah se je vsa
                     dvorana zasmejala. Nekaj tisoč ljudi se je smejalo obupnemu poizkusu ljudi, da
                     preprečijo nastanek države, ki je v svoje temelje vdelala dvesto tisoč ljudi in
                     katere razpad je pogoltnil nadaljnjih dvesto tisoč. To je veliko ljudi in zato
                     je bil ta smeh pobalinski. Pa tudi kljubovalen, pa tudi kljubovalen: čutili
                     smo, da je bil uperjen proti Kočevskemu Rogu. Ljudje te vrste se od nekdaj radi
                     smejejo: od Verhovenskega v Besih pisatelja Dostojevskega, do partijcev v
                     Kočevskem Rogu, ko so izvedeli, da so katoličani prijeli za orožje in da imajo
                     sedaj »izdajalce«. Od kod to nagnjenje do smeha? Na kratko. Ko vidijo, da
                     njihova manipulacija deluje, ne morejo, da se jim to ne bi zdelo smešno. Ne
                     morejo verjeti, da tako gorostasna manipulacija deluje. Zdi se jim smešno.
                     Lahko si mislimo, da so se tudi po letu 1990 veliko smejali. </p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Ali je bila to skrb za slovenske ljudi </head>
               <docAuthor>Janko Maček</docAuthor>
               <div type="div3">
                  <p>Okrog 27. aprila v naših medijih vsako leto znova oživi debata o OF, ki se je
                     leta 1941 do napada Nemčije na Sovjetsko zvezo imenovala PIF in je bila njen
                     pobudnik komunistična partija. Letos te razprave, v katerih »sodelujejo«
                     ugledni zgodovinarji, pravniki in sociologi, potekajo že nekaj mesecev.
                     Nekateri dokazujejo, da revolucije pri nas sploh ni bilo, drugi jo skušajo
                     prikazati kot nebistven privesek upora proti okupatorju, ki je pa prinesel samo
                     pozitivne rezultate. Kdo je torej pri nas med vojno branil demokracijo in kdo
                     jo je rušil? Zakaj taki oblaki prahu okrog domobranske prisege in kolaboracije,
                     ko so vendar komunisti ves čas kolaborirali z boljševiškim totalitarizmom, kar
                     precej časa pa tudi z nemškim nacionalsocializmom?</p>
                  <p>Vsa ta vprašanja so izredno važna za jasen pogled na našo polpreteklo zgodovino
                     in prav je, da se z njimi ukvarjajo znanstveniki. Naš Kako se je začelo pa bo
                     ostal pri preprostih zgodbah ljudi, ki so rušenje demokracije in boljševiški
                     totalitarizem občutili že leta 1942 na svoji koži in v vsiljenem samoobrambnem
                     boju nikoli niso videli kolaboracije. Tudi zgodovinarjem in drugim
                     znanstvenikom je za pravo presojo polpreteklih dogodkov potrebna resnica, lahko
                     bi jo pisali z veliko začetnico, ki večkrat »bode v oči«, pa je mnogi kljub
                     temu ne vidijo.</p>
                  <p>Tudi v tem sestavku se bomo še pomudili v Žireh in okolici, obdelali bomo
                     zgodbo Rada Jurca iz Brekovic, ki je bila delno že objavljena v Žirovskem
                     občasniku (št. 18, 1992). Brekovice so raztresena vas, ki se začne na zahodnem
                     koncu Žirov in se v dolžini 3 km vleče ob cesti Žiri–Rovte tja do Podklanca. V
                     času kraljevine Jugoslavije je bila ta približno 10 km dolga dolina med Žirmi
                     in Rovtami pomembna zaradi mlinov, žag in hidrocentral, ki jih je poganjala
                     rečica Sora, domačini ji pravijo tudi Sovra; med drugo svetovno vojno, ki se ji
                     je kmalu pridružila revolucija, in po njej, pa so začeli ti preprosti obrati
                     izgubljati na pomenu. Odkar je v dolino stopil umor in zasebna lastnina ni bila
                     več varna, so se ljudje odtujili drug drugemu in življenje se je v mnogočem
                     spremenilo.</p>
               </div>
               <div type="div3">
                  <head>Jurečeva domačija nekoč</head>
                  <p>Ko smo v 60. številki Zaveze govorili o Žireh, smo omenili, da cesta Žiri–Rovte
                     – Logatec povezuje Žiri z Notranjsko. To cesto so gradili tik pred prvo
                     svetovno vojno. Razmere so se v nekaj letih toliko spremenile, da je cesta
                     postala važna tudi zaradi bližnje rapalske meje. Ko so logaški lesni trgovci
                     začeli na veliko izvažati les v Italijo, so žirovski »furmani« po tej cesti dan
                     za dnem tovorili to bogastvo naših gozdov, največ na roko stesane trame, na
                     železniško postajo v Logatec. Skoraj na koncu Brekovic, prav blizu Jurečeve
                     domačije, so morali vozniki premagati precej hud klanec. Kdor je tu izpeljal,
                     potem vse do Rovt ni imel več težav. </p>
                  <p>Rečica Sora oziroma Sovra, ki izvira pod Rovtami, teče precejšen del poti
                     skoraj vzporedno s cesto. Dolina je v prvem delu od Rovt ozka, pri Podklancu se
                     pa že nekoliko razširi. Jurečeva domačija stoji kak kilometer od Podklanca ob
                     cesti proti Žirem. Nekoč se je tu reklo na Pustoti in bili sta dve kmetiji
                     Zgornja in Spodnja Pustota. Posebnost obeh je bila, da dolgo časa niso imeli
                     otrok. Na Zgornji Pustoti se je zadnji sin Matevž rodil leta 1818. Ko se je
                     poročil, je nevesta – Samotorčanova, po domače Možinetova iz Šentjošta –
                     prinesla k hiši veliko doto. To je Matevžu omogočilo, da je kupil še Spodnjo
                     Pustoto. Po njegovem priimku Jurjevčič se je nove, združene kmetije kmalu
                     prijelo ime Pri Jureču. Matevž je na stara leta posvojil ženinega nečaka Matija
                     Novaka, Petračevega od Svetih Treh Kraljev, ki se je izkazal za zelo dobrega
                     gospodarja. Postavil je velik in za tisti čas moderen hlev, obnovil in povečal
                     tudi druga gospodarska poslopja ter se lotil gradnje nove, velike hiše. Toda
                     preden je bila hiša dograjena, mu je umrla žena. Čeprav je bil že pri
                     petdesetih, se je takoj začel razgledovati za drugo. Na kmetiji namreč brez
                     skrbne ženske roke skoraj ni bilo mogoče shajati. Po nekaj neuspelih
                     snubljenjih se je jeseni 1911 vendarle poročil s 26-letno Marijo Kogovšek z
                     Mravljišča v zavraški fari. Že naslednje leto so potem dokončali hišo in v njej
                     odprli gostilno, ki je takoj imela dovolj gostov, zlasti delavcev, ki so
                     gradili novo cesto.</p>
                  <p>Ker tudi v drugem zakonu ni bilo otrok, je Matija Novak sklenil posvojiti
                     nečaka Matija Jurca, Kendovega iz Opal. Bil je zadovoljen z njim, toda njegovo
                     veselje je bilo kratkotrajno. Po novem letu 1920 je 60-letni gospodar
                     Jurečevine zbolel za pljučnico in umrl. Pri hiši so razen gospodinje ostali
                     sami mladi in en invalid, a delo je kljub temu šlo naprej. Dobro leto po moževi
                     smrti, aprila 1921, se je gospodinja poročila s posvojencem Matijo. Njej je
                     bilo tedaj 36 let, njemu pa 18. 1.10.1921 se je potem pri Jureču po 1o3 letih
                     spet rodil otrok – sin France. Po enem letu sta prvorojencu sledili dvojčici
                     Štefka in Ivanka, nato pa še trije sinovi: Pavel, Vinko in leta 1927 Rado. V
                     letih 1932 do 1936 je bila gospodarska kriza. Jurečeve je poleg krize prizadela
                     tudi izguba denarja; mladi gospodar je dal posojilo za rešitev hidrocentrale na
                     Fužinah, ki ni bilo nikoli vrnjeno, in bil je za poroka sosedu, čigar posestvo
                     je šlo na boben. Precejšnjo vsoto so odnesli tudi tatovi, ki so kmalu po smrti
                     prejšnjega gospodarja prišli po izkupiček za prodani les. Ko so začeli graditi
                     utrdbe Rupnikove linije, so prišli tuji delavci in delo so dobili tudi
                     domačini. To je pripomoglo k dobremu obisku Jurečeve gostilne in družino
                     izvleklo iz gospodarskih težav.</p>
                  <p>Rado je kot otrok pasel ovce. Imeli so jih okrog 20. Hudo mu je bilo posebno v
                     nedeljo, ko so se drugi otroci igrali, on pa je moral s čredo na pašo. Zgodaj
                     je moral tudi že pomagati v gostilni. Vendar ga je to delo veselilo, saj je bil
                     rad med ljudmi in vedno je zvedel kaj zanimivega.</p>
                  <p>Aprila 1941 so dolino najprej zasedli Italijani. Niso se ozirali na to, da je
                     bilo precej prebivalcev za Nemce. Posebna delegacija iz Žirov je tedaj šla na
                     Trebijo prosit Nemce, naj zasedejo tudi Žiri. Res so prišli in do 1. oktobra
                     1941 je bila meja med Nemčijo in Italijo pri Sopovtu, 4 km od Brekovic proti
                     Rovtam. Potem je pa prišlo do spremembe in del Brekovic so spet dobili
                     Italijani. Pri Jureču je bila hiša velika in razmeroma nova, zato so se v njej
                     naselili obmejni karabinjerji in financarji. Že v decembru 1941, ko se je
                     izvedelo za poljansko vstajo na eni strani, na drugi pa za partizanski napad na
                     Lož in Bezuljak, so Italijani začeli utrjevati hišo. Domačim se je zdelo čudno,
                     ko so nosili v sobe kamenje in ga zlagali na okna, da so ostale odprte le
                     strelne line. Italijansko početje so imeli za smešno in neumno, saj niso
                     pričakovali, da bo tudi v njihovi dolini prišlo do vstaje. Jakob Mravlje iz
                     Podklanca, eden prvih žirovskih predvojnih komunistov, je bil že v času, ko je
                     bila nemška meja pri Sopovtu, poslan na delo na Koroško in se ni vrnil. Doma
                     sta ostali njegova žena Marija in hčerka Frančiška, domačini so ji rekli
                     Fanika. Bila je prikupno in živahno dekle, zato ni čudno, da jo je opazil tudi
                     brigadir italijanskih karabinjerjev, ki je tedaj stanoval pri Jureču, komaj 1
                     km od Mraljetove bajtice v Podklancu. Seveda se ni branila prijaznosti
                     uglajenega, črnolasega tujca. Celo mati verjetno ne bi imela nič proti, če bi
                     se hči poročila s takim gospodom. Verjetno sta se kdaj vprašali, kaj bi na to
                     rekel oče Jakob. Med obema vojnama je nekaj let delal v Franciji in se pri tem
                     navzel naprednih idej. Bil je zelo dober delavec, pravi garač, zato so Jurečevi
                     bili zadovoljni, kadar je prišel na dnino, čeprav so vedeli, da ne mara
                     premožnih. Avtomobil je na primer imel za potraten luksuz in ga ni mogel
                     videti. V Žireh je pred drugo vojno že bilo nekaj avtomobilov. Jakoba je
                     posebno motilo, da ga je imel tudi župnik Pečnik. Nekoč se ni mogel premagati
                     in je župniku zabrusil: »Kako si drzneš voziti se z avtomobilom, ko drugi
                     hodijo peš in niti za kruh nimajo!«</p>
                  <figure>
                     <graphic url="slike_z_61/z_61_08.png"/>
                     <head>Matija Novak in Marija Kogovšek kmalu po poroki <name type="author"
                        /></head>
                  </figure>
               </div>
               <div type="div3">
                  <head>V dolini zavladata rop in umor</head>
                  <p>Odkar je nova meja presekala Brekovice na italijanski in nemški del, so
                     Jurečevi hodili k maši v Zavratec ali v Rovte, včasih pa tudi k Svetim Trem
                     kraljem. V Žireh itak ni bilo duhovnika. Tako je tudi na praznik Svetih treh
                     kraljev 1942 Jurečev najstarejši sin France šel tja. Ko je popoldne prišel
                     domov, je povedal, da se je po maši v samotni hiši nedaleč od cerkve udeležil
                     sestanka, ki ga je menda vodil Stane Kavčič. Beseda je tekla o tem, kako bodo
                     kmalu pregnali Italijane in potem se bodo začeli dobri časi za delavce in
                     kmete. Med udeleženci so bili fantje iz Izgorij in še nekateri, ki jih je
                     poznal. Očetu se je vse to zdelo preuranjeno in je svaril sinove, naj bodo
                     previdni. Vse ob svojem času! – Bilo je že okrog velike noči, ko so
                     »brekoviški« Italijani nenadoma pospravili svoje stvari in se odpeljali v
                     Rovte. Mejni prehod proti Žirem je tako ostal brez italijanske kontrole. V
                     Brekovice so potem prihajale italijanske patrole iz Zavratca ali iz Rovt.</p>
                  <p>Nekega dne konec aprila ali v začetku maja so se pri Jureču oglasili partizani.
                     Med njimi sta bila Stane Kavčič in Kragulj. Nekaj glavnih je z očetom odšlo v
                     posebno sobo, kjer so se lahko v miru pogovarjali, Rado jim je pa prinašal
                     jedačo in pijačo. Očeta so nagovarjali k sodelovanju. Bil je dovolj previden,
                     da se je z njimi lepo pogovarjal, seveda jim pa ni nič obljubil. Pred odhodom
                     so ga prosili, naj jim kaj da za popotnico. Dal jim je veliko gnjat, mati je pa
                     bila zato slabe volje.</p>
                  <p>Le nekaj dni po tem obisku – konkretno v četrtek 7. maja – je na vrata Jurečeve
                     hiše zgodaj zjutraj potrkala ženica z vrhovske strani, ki je šla v Sovro, in
                     povedala, da malo nad Podklancem leži na cesti neka ženska. Oče je ukazal Radu,
                     naj vzame kolo in se odpelje pogledat. Ko se je Rado pripeljal na kraj smrti,
                     mu je bilo takoj jasno, da tista ženska ni nihče drug kot Mravljinčeva Fanika.
                     Ležala je skoraj na sredini ceste, oblečena v plašč, ki ga je ob odhodu od doma
                     ogrnila, saj je bil večer v dolini ob Sori kljub maju še svež. Za plaščem je
                     imela zataknjen listič z napisom OF. Kako se je to zgodilo? Tisti večer so
                     partizani prišli k Mravljetovim, po domače Mravljincovim, in ukazali, naj
                     Frančiška gre z njimi. Mati je bila zaskrbljena, hči jo je pa mirila, da se bo
                     kmalu vrnila. Odpeljali so jo po cesti proti Rovtam. Manj kot 1 km od doma so
                     jo ustrelili in pustili ležati sredi ceste. Tako jo je zjutraj našla ženica, ki
                     je slučajno prišla mimo. Sosed Mravljetovih je potem napregel konje in jo šel
                     iskat. V domači hiši so jo položili na pare. Pravijo, da jo je pokropilo le
                     malo ljudi. Rado se spominja, da je od Jureča šla kropit samo mati.</p>
                  <p>Kaj je ljudi prestrašilo? Karel Leskovec, ki se je nekako ob istem času
                     vključil v logaško partizansko četo, je kasneje v knjigi Križpotja zapisal, da
                     so »partizani konec marca ubili Mravljinčevo hčer s Podklanca. Obdolžili so jo,
                     da je izdajala. Dekle sem dobro poznal in vem samo to, da je rada hodila z
                     italijanskimi oficirji, in ti so jo večkrat odpeljali z avtomobilom kam na
                     zabavo. Da bi kaj vedela o aktivistih Osvobodilne fronte, se ni nikomur sanjalo
                     in tudi verjel ni tega nihče. Ljudje so jo našli v nedeljo zjutraj na sredi
                     ceste mrtvo. Na prsih ji je ležal papir: Tako se bo zgodilo z vsakim, ki bo
                     izdajal slovenski narod. Nihče ni povedal ljudem, zakaj so partizani dekle
                     ubili, zato je bil učinek za večino prebivalstva drugačen, kot so pričakovali
                     tisti, ki so to storili. V Rovtah, ob meji, ljudje niso imeli za tak greh, če
                     je kakšno dekle rado hodilo z Italijani. To se je dogajalo že pred vojno.«
                     (Križpotja I, str. 70)</p>
                  <p>No, Leskovec se je zagotovo zmotil v datumu, saj se umor ni zgodil konec marca
                     ampak v začetku maja in tudi ne v soboto zvečer. Ne vemo, kako je bilo s
                     pismenim sporočilom, da je bila Mravljetova izdajalka. Morda to sploh ni bilo
                     napisano, ampak razširjeno med ljudi kot govorica, ki je prišla tudi do
                     Leskovca in ki je prestrašila ljudi. Ni dvoma, da je bilo zbujanje strahu eden
                     važnih namenov partizanskih umorov spomladi 1942. Tudi Leskovčeva trditev, da
                     je Mravljetova hodila z italijanskimi oficirji, ni verjetna oziroma je
                     napihnjena, saj jih v Podklancu ni bilo, bil je le brigadir pri Jureču. Primer
                     Mravljetove lahko primerjamo z dekleti iz Begunj pri Cerknici, ki so jih leta
                     1942 skoraj ob istem času vodili v Krimsko jamo, češ da so izdajalke. Morda je
                     bila katera od njih res nekoliko preveč radoživa, toda izdajalka ni mogla biti,
                     saj ni nič vedela niti o OF niti o partizanih. Ali ni bila tudi to ena od krink
                     boja za oblast, ki se je skrival za bojem proti okupatorju. Ljudje so bili vsaj
                     v zadregi, če ne še kaj drugega, saj obnašanja teh deklet tudi sami niso
                     odobravali, saj bi raje videli, da se ne bi družile s tujci. Ko so partizani že
                     tedaj ali nekaj tednov kasneje začeli prave politične umore, so ljudje večkrat
                     podlegli vtisu, da res gre za preprečevanje sodelovanja z okupatorjem. Saj če
                     so bili pri dekletih tako strogi, kako ne bi bili strogi pri političnih
                     zadevah. Laž se je torej splačala, je že obrodila prve sadove.</p>
                  <p>Pa se vrnimo v Podklanec k mrtvaškemu odru Mravljetove. V normalnih razmerah bi
                     ob nenadni smrti mladega dekleta ljudje kar drli skupaj, tokrat pa je bilo
                     drugače. Le malo jih je prišlo kropit. V Brekovice so se že naslednji dan
                     pripeljali trije kamioni Italijanov. Razkropili so se po okolici in pobirali
                     moške. Vzeli so tudi Jurečevega očeta, nekaj so jih prignali iz Izgorij in
                     nekaj iz Sovre. Okrog 15 so jih odpeljali v Logatec. Tudi po pokojno Faniko so
                     prišli Italijani in jo odpeljali v Rovte in tam je bila pokopana.Od nekod se je
                     zvedelo, da bodo izmed odpeljanih moških izbrali nekaj talcev. Tedaj je
                     rovtarski župnik Zalokar šel v Logatec in prepričal Italijane, da ti ljudje z
                     ubojem Mravljetove niso imeli prav nobene zveze, kajti neznani storilci tega
                     zavrženega dejanja so prišli od drugod. V štirinajstih dneh so se možje in
                     fantje vrnili domov razen treh, ki so jih odpeljali v Gonars. Rado se spominja,
                     da je bil oče še nekaj časa zaskrbljen in kar ni mogel priti k sebi. Ljudje se
                     skoraj niso več družili in pogovarjali, saj je bila vsaka beseda lahko nevarna
                     in se ni vedelo, kdo jo bo prestregel – okupatorji ali partizani. Oče je stalno
                     opozarjal na previdnost.</p>
                  <figure>
                     <graphic url="slike_z_61/z_61_09.png"/>
                     <head>Jurečeva domačija okrog leta 1930 <name type="author"/></head>
                  </figure>
                  <p>22. avgusta 1942 so v Brekovice in okoliške vasi ter zaselke prišli vaški
                     stražarji iz Šentjošta oziroma iz Rovt in pobrali večino mlajših mož in fantov.
                     Vključili so jih v svoje enote. Pri Jureču so vzeli samo očeta, ki je bil potem
                     nekaj časa pri vaški straži v Šentjoštu, kasneje pa še v Zaplani. K partizanom
                     so šli s tega konca le redki. Na splošno stražarji pri mobilizaciji niso bili
                     preveč strogi, in če je kdo imel kolikor toliko utemeljene razloge, so ga
                     pustili doma.</p>
                  <p>Do razpada Italije je potem vladal relativen mir. Po 8. septembru 1943 je
                     veliko moških iz doline prišlo domov. Nekaj jih je ostalo v Rovtah, kjer je
                     vaška straža ostala na svojem mestu. Tisti, ki so prišli domov, so imeli mir do
                     15. oktobra, ko so jih prišli mobilizirat partizani. Pri Jureču so tedaj vzeli
                     tri sinove in očeta, ki so ga pa kmalu izpustili. 15. novembra 1943 so v dolino
                     pridrli Nemci. Gradnikova brigada je bila tiste dni v Ravnah. Ko so Nemci
                     prišli od Rovt, so Gradnikovci od daleč streljali nanje. En Nemec je pri tem
                     padel, dva sta pa bila ranjena. Nemci so vzeli Jurečevega očeta in nekaj drugih
                     moških, da so jim nosili municijo, ko so šli napadat Ravne. Gradnikovci so prvi
                     napad odbili, drugega pa niso več vzdržali. V teh bojih je padlo osem
                     partizanov, od tistih, ki so jih ujeli oziroma so se predali, so jih pa šest
                     takoj ustrelili, med njimi dve partizanki. Največ partizanov je bilo v tem času
                     zbranih okrog Ledin. Mnogo mobilizirancev je v času nemške hajke pobegnilo od
                     partizanov in so potem pristopili k domobrancem. Med pobeglimi so bili tudi
                     trije Jurečevi fantje, ki so jih potem mobilizirali domobranci.</p>
                  <p>Oče je bil po teh dogodkih v Rovtah, saj se je bal biti doma. Tudi Rado je bil
                     večinoma pri očetu, le od časa do časa, ko se je zdelo za silo varno, je šel za
                     kak dan domov. Le mati je bila stalno doma in skrbela za vse. 27. decembra 1943
                     so partizani pri Jureču prvikrat naredili »rekvizicijo«. Vzeli so 6 krav, 3
                     konje in 3 prašiče, ki so jih kar ustrelili, in vso zalogo prekajenega mesa in
                     druge hrane. Kendova Pavla, sedanja Radova žena, ki je bila takrat pri
                     Jurečevih, se rekvizicije dobro spominja. Domače so nagnali na veliko peč v
                     hiši in jih zastražili, sami pa so se razkropili po vseh prostorih. Pšenico so
                     iz kašče nosili kar s košem in neka partizanka je pri tem pela: »Kmet, spametuj
                     se, spreglej!« Klet za krompir je imela vhod z dvorišča. Ko je Pavla šla tja,
                     da bi pobiralcem odprla vrata, je partizan ustrelil mimo nje in potem kričal:
                     »Ti, ti si streljala!« Pri prvem obisku so za odvzeto živino in drugo blago še
                     dali nekakšno potrdilo, kasneje pa nič več. Oglasili so se še trikrat ali
                     štirikrat. Do spomladi 1944 so odgnali 14 glav živine in v hlevu je ostala samo
                     še ena krava in tele. Pa so Jurečevi kljub temu imeli srečo, da jim je za v
                     lonec ostalo vsaj nekaj krompirja. Pri sosedu Kožuhu, kjer je bila tudi precej
                     velika kmetija, je bila »rekvizicija« tako temeljita, da mati za lačne otroke
                     ni imela ničesar in so prišli k Jureču prosit za nekaj kil krompirja. Tako so
                     takrat osvobajali kmeta oziroma se borili proti kulakom.</p>
                  <figure>
                     <graphic url="slike_z_61/z_61_10.png"/>
                     <head>Jurečevi leta 1935, Vinko, Ivanka, mama Marija, France, Rado, oče Matija
                        in Pavle <name type="author"/></head>
                  </figure>
               </div>
               <div type="div3">
                  <head>Mati je umrla od žalosti</head>
                  <p>Najstarejši Jurečev sin France je bil bolehen, pa je kljub temu bil pri
                     domobrancih. Nazadnje je bil na postojanki na Gorah nad Idrijo. 22. decembra
                     1944 se je oddelek domobrancev z Gor odpravil v Vipavsko dolino, da bi od tam
                     pripeljali nekaj vina. Z njimi je bil tudi France. Ko so se že vračali, so jih
                     nad Budanjami nenadoma napadli Nemci, ki so prišli po vrhpoljski cesti. Nekdo
                     jim je namreč sporočil, da se proti Colu vračajo partizani, ki so v dolini
                     ropali. Franceta je ob tem napadu zadela nemška krogla in bil je takoj mrtev.
                     Prepeljali so ga v Rovte in tam pokopali. Pavle in Vinko sta maja 1945 z
                     drugimi šla na Koroško in bila vrnjena v Teharje. Ostala sta tam kot toliko
                     drugih. Mati se ni mogla sprijazniti z mislijo, da sinov ne bo več nazaj. Le
                     redko se je še lotila kakega dela in vidno je hirala. Ko so se redki po
                     amnestiji vendarle vrnili in so jo nekateri tolažili, da bosta prišla tudi
                     Pavle in Vinko, je to sprejela kot rešilno bilko. V nočeh brez spanja je sredi
                     noči vstajala in v hiši molila ter čakala, da bo zdaj zdaj potrkalo na vrata.
                     Oče Matija in Rado sta vedela, da je njeno upanje popolnoma nerealno, pa ji
                     nista upala povedati, ker sta se bala, da jo bo preveč prizadelo. Pa o tem še
                     kasneje.</p>
                  <p>Med vojno se je oče Matija v Rovtah včasih pogovarjal z bivšim županom
                     Rožmanom, ki je bil glede politike vedno na tekočem, saj je redno poslušal
                     skriti radio, tudi slovenske oddaje iz Londona. Vedel je, da Angleži podpirajo
                     partizane. Ko sta se sinova pred odhodom na Koroško oglasila doma, da bi se
                     poslovila, oče ni bil tako zelo prepričan, da se bosta v štirinajstih dneh
                     vrnila. On in najmlajši sin sta seveda ostala doma. 12. maja so prišli iz Žirov
                     trije partizani – domačini. Dva sta se spravila nad Rada in ga maltretirala, ne
                     da bi povedala zakaj. 18. maja 1945 so se pa šli javit v Gorenjo vas oziroma v
                     Škofjo Loko. Zbralo se jih je 14 – med njimi tudi oče in Rado. Peljali so se z
                     vozom. Z istim vozom so se pred vojno, ko so romali na Brezje, peljali v Loko
                     na vlak. Najprej so se ustavili v Gorenji vasi pri Kalarju, kjer so obdržali
                     štiri člane skupine: Jerka Seljaka, Ferdinanda Lapajneta, Franca Kogovška iz
                     Izgorij in Janeza Cigaleta. Vsi ostali so se peljali naprej v Loko. Na komandi,
                     kjer so se javili, je imel glavno besedo Maks Oblak, Princ iz Žirov. To se je
                     izkazalo za dobro. Princ se je zavzel zanje in starejši so takoj odšli domov,
                     Rada so pa vtaknili v zaščitno četo komande mesta, ki je štela okrog 80 mož,
                     zvečine novincev, le desetarji in poveljstvo so bili starejši partizani. Štirje
                     pridržani so pešačili dva dni kasneje s spremstvom iz Gorenje vasi v Loko.
                     Vodil jih je domačin, in ko so na Logu počivali, ni dovolil, da bi šli pit
                     vodo.</p>
                  <figure>
                     <graphic url="slike_z_61/z_61_11.png"/>
                     <head>Mravljišče 1930 – Mamin brat z družino <name type="author"/></head>
                  </figure>
                  <p>Rado je potem stražil na raznih točkah v mestu in pri tem marsikaj videl. Videl
                     je, kako so z železniške postaje prignali veliko skupino Hrvatov, med katerimi
                     je bilo skoraj polovica civilistov. Govorilo se je, da je med njimi neki visok
                     oficir, Paveličev sorodnik. Njega in še nekaj višjih so kmalu odpeljali v
                     Zagreb, ostali so pa bili zaprti v nemških barakah pred mestom. Čez nekaj časa
                     je Radovo pozornost pritegnil Poljanškov avtobus, ki je večkrat stal pred
                     barakami. Z njim je Poljanšek že nekaj let pred vojno prevažal potnike na
                     relaciji Žiri–Ljubljana. Klopi so bile še lesene in vstop v vozilo je bil z
                     zadnje strani. V ta avtobus so sedaj partizani v rjavih angleških uniformah
                     pehali Hrvate, in ko so ga napolnili – bil je sorazmerno majhen – je vedno
                     vstopilo še nekaj stražarjev in so se odpeljali. Rado seveda ni vedel kam. Ni
                     bilo treba dolgo čakati, da se je avtobus vrnil, in postopek se je ponovil.
                     Nekoč je imel priliko spregovoriti s šoferjem, ki se je pravkar vrnil s praznim
                     avtobusom. Na vprašanje kje so, je šofer odgovoril: »Vsi so že pri Bogku.«</p>
                  <p>V ponedeljek, 28. maja, proti večeru je bil spet na straži nedaleč od
                     kapucinskega mostu. Nenadoma je iz smeri železniške postaje zaslišal nenavaden
                     hrup in vpitje. Kar precej časa je trajalo, da se je na cesti pojavila čudna
                     povorka. Partizani z naperjenim orožjem so spet vodili neke ujetnike. Kmalu je
                     ugotovil, da so Slovenci – domobranci. Civilistov ni bilo veliko med njimi,
                     zato mu je še bolj padla v oči Homcova Slavka iz Žirov, ki je s kovčkom v roki
                     stopala med prvimi v dolgi koloni. Ko so šli čez kapucinski most, so nekateri
                     odvrgli v reko ure in druge dragocenosti. Šli so mimo nunske cerkve in po
                     notranjih stopnicah – naravnost na grad. Naslednji dan sta šla Rado in njegov
                     prijatelj iz zaščitne čete na grad, da bi videla, kaj se dogaja. Bila sta
                     oborožena, zato ju nihče ni ustavil. Morda v veži ali nekje na stopnišču sta
                     srečala Franca Mlakarja, Krogarskega iz Opal. Njegov stražar je bil precej
                     zadaj. Fant je Rada, ki ga je poznal, pozdravil in vprašal: »Rado, ali so res
                     tako zmagali?« V tem trenutku je že pristopil stražar in domobranca sunil s
                     puškinim kopitom, da je skoraj padel po tleh. Rado in kolega sta sprevidela, da
                     je njun firbec lahko nevaren in sta se hitro vrnila v četo.</p>
                  <figure>
                     <graphic url="slike_z_61/z_61_12.png"/>
                     <head>Frančiška Mravlje malo pred umorom <name type="author"/></head>
                  </figure>
                  <p>Kmalu po omenjenem dogodku je bil Rado dodeljen za spremstvo skupine 60 nemških
                     ujetnikov, ki so šli v Žiri gradit most. V Škofjo Loko je spet prišel malo pred
                     odpustom iz vojske. Konec julija se je vrnil domov. Od znanca, ki je tudi bil
                     na loškem gradu, je slišal sledeče: Nekega dne so ujetniki čakali v vrsti na
                     kosilo oziroma na ono zajemalko tople, kalne vode. Neki šibek fant, majhne
                     postave, skoraj še otrok, je na brzino posrebal tisto vodo in se drugič
                     postavil v vrsto. Seveda tega ne bi smel narediti in nekdo je opozoril
                     stražarja. Ta ni nič rekel, ampak se samo obrnil in prestopniku spustil rafal v
                     trebuh. Pred smrtjo je deček še nekajkrat poklical mamo.</p>
                  <p>Že po povratku iz Žirov je Rado na loškem gradu srečal Franca Kogovška,
                     Bogateja iz Izgorij. Bil je eden tistih, ki so jih 18. maja zadržali v Gorenji
                     vasi, star je bil že nad 40 let. Na gradu je pometal dvorišče in hodnike in med
                     tem marsikaj videl in slišal. Ko ga je Rado vprašal, ali bo kmalu šel domov, je
                     možakar zmajal z glavo in žalostno rekel: »Ej, mislim, da bodo vse pobili.«
                     Menda so ga potem iz Loke izpustili, toda na poti domov so ga prestregli
                     domačini in ni ga bilo več. Žena Janeza Cigaleta je bila pred porodom, zato je
                     prosila, da bi moža spustili domov. Ustregli so njeni prošnji, češ naj bo, saj
                     res ni nič naredil. Komaj je prišel domov, so prišli ponj domačini, kot da bi
                     že čakali nanj, in ga odpeljali. Ni ga bilo več nazaj. Na poti iz Loke domov je
                     izginil tudi Zabrdar iz Goropek, ki se je bil tja priženil, doma je pa bil iz
                     Gorenje vasi. Ko se je tedaj vračal iz zapora, se je spotoma ustavil pri
                     materi. Tam se je izgubila sled za njim. Govorilo se je, da se je njegova pot
                     končala v neki gorenjevaški kleti. Seveda to še niso vsi primeri, ki nazorno
                     pričajo, kako malo je bilo tedaj vredno življenje premagancev, kako brezhibno
                     je delovala organizacija zmagovalcev.</p>
                  <p>Po povratku domov se je Rado o vsem pogovoril z očetom, materi se pa ni upal
                     povedati, kot smo že omenili. Vedno bolj je hirala. 12. marca 1946 sta šla mati
                     in Rado k studencu prat štrene. Sredi dela se je prijela za glavo in omahnila v
                     vodo. Sin jo je dvignil in položil na suho, potem pa odhitel po pomoč. Odnesli
                     so jo domov in poklicali zdravnika, ki je ugotovil možgansko kap in opozoril,
                     naj bodo pripravljeni na vse. Nič več ni govorila, le Pavleta in Vinka je še
                     nekajkrat poklicala. Torej se do konca ni sprijaznila z njuno prezgodnjo in
                     kruto smrtjo. Popoldne ob treh je umrla. Tako komunistično nasilje ni uničilo
                     samo treh sinov, ampak tudi njihovo mater.</p>
               </div>
               <div type="div3">
                  <head>Zaključek</head>
                  <p>Tale zaključek sestavka Kako se je začelo bo nekoliko drugačen kot navadno.
                     Vzrok za to je hrup, ki je nastal okrog letošnjega praznovanja 27. aprila.
                     Ugotovili so, da je predsednik državnega zbora govoril o OF, pa je v celem
                     govoru ni niti enkrat poklical s pravim imenom. Pa nimam namena polemizirirati,
                     ampak bi rad povedal eno svojih doživetij, za katero mislim, da je primerno
                     dopolnilo temu, o čemer smo razmišljali v sestavku.</p>
                  <p>Ko sem po televiziji spremljal proslavo na Nanosu in se je iz megle izluščila
                     podoba predsednika Zveze združenj borcev in udeležencev NOB s triglavko na
                     glavi, mi je pred oči nenadoma stopil dogodek izpred 64 let. Bilo je 30. julija
                     1942 okrog štirih popoldne. Sonce je pripekalo in vsaka sapica, ki je zašumela
                     skozi listje velikega oreha pred našo hišo, je bila blagodejna. Mama, stari
                     oče, hlapec in dekla so na precej oddaljeni njivi želi pšenico. Z njimi so bili
                     tudi štirje moji bratje, vsi mlajši od mene, jaz pa sem bil določen, da ostanem
                     doma za varuha tri mesece stari sestrici. Star sem bil malo več kot enajst let.
                     Štirinajst dni pred tem je bila v Šentjoštu ustanovljena vaška straža in bilo
                     je slab teden po napadu nanjo. Oče, ki je od leta 1936 bil šentjoški župan, je
                     seveda bil v postojanki. Naša domačija je od vasi oddaljena komaj 1 km, vendar
                     je vmes hrib, zato se iz vasi ni moglo nič videti, kaj se pri nas dogaja.</p>
                  <p>Ko je nekoliko močneje potrkalo na mala vrata, ki so vodila naravnost v
                     kuhinjo, sem mislil, da je prišel kdo od domačih. Vesel sem hitel odpirat, toda
                     obstopili so me oboroženi fantje s podobnimi kapami na glavah, kot sem jo videl
                     sedaj, le njihovi obrazi so bili precej mlajši. Brez odlašanja so se zrinili v
                     kuhinjo in se razkropili po hiši – v kaščo, v shrambo in v klet. Nisem še
                     poznal besede rekvizicija, vedel sem pa, da pobirajo živež.</p>
                  <p>Ne vem, kako sem se znašel pred njihovim komandirjem. Bil je velik in močan –
                     morda se mi je le zdelo tako – zagotovo pa vem, da je imel dolge, temne lase.
                     Bil je razoglav. Stala sva sredi kuhinje in on je držal proti meni veliko
                     pištolo ter me prebadal s svojimi strogimi pogledi. Ne vem, kaj vse me je
                     vprašal, dve zadevi sta mi pa trdno ostali v spominu. Na vprašanje, kje je oče,
                     sem odgovoril, da je šel v Ljubljano in se še ni vrnil. »Smrkavec, lažeš! Vem,
                     kje je! Vem, da čepi tam v cerkvi pri belčkih,« je zagrmel in mi primazal prvo
                     klofuto. Imel je veliko roko, zato je udarec zadel lice in ustnice, ki so mi
                     potem močno zatekle. Imel je pa prav, da sem se mu zlagal. Mama je namreč
                     naročila, naj tako odgovorimo, če bo kak tujec vprašal za očeta. Ime belčki sem
                     tedaj prvič slišal. Skoraj vse šentjoške stražarje sem poznal in vedel sem, da
                     nihče ne čepi v cerkvi. Bil sem namreč ministrant in skoraj vsako jutro sem šel
                     k maši. Drugi udarec, nič manj boleč od prvega, sem dobil, ker sem stegnil
                     jezik, ko bi bil lahko molčal. Fantje s triglavkami na glavah so v glavnem že
                     opravili svoje delo. Pobrali so vse prekajeno meso, zabelo, kruh – mama je
                     ravno tisto dopoldne spekla osem velikih hlebov – žganje in verjetno še kaj.
                     Tedaj je h komandirju pristopil eden od pobiralcev in povedal, da je v sodu v
                     kleti ostalo še nekaj sadjevca. Pogledal sem ga v obraz, ko je poročal, in zdel
                     se mi je čisto normalen, veliko bolj prijazen od komandirja. »Spusti ga po
                     tleh,« je odrezavo odločil glavni. Jaz seveda nisem mogel molčati: »Kaj bomo pa
                     mi imeli?« »Ti smrkavec, ti boš mene učil!« In ponovno sem občutil njegovo
                     močno roko, kot sem že povedal.</p>
                  <p>Podobno kot pri Kožuhovih, o katerih pripoveduje Rado Jurca, tudi pri nas mama
                     tisti večer ni imela kaj dati v lonec. Pri sosedu smo dobili malo kruha, zvečer
                     smo pa šli v postojanko. Do tedaj smo namreč še spali doma. Naslednji dan smo
                     bili spet doma, spat smo pa šli v vas. No, tisto noč so spet prišli in vse
                     požgali, tudi čebelnjak s čebelami, tudi skladovnice drv v gozdu; odgnali so 10
                     glav živine, ena krava je pa zgorela v hlevu. Morda je niso mogli odvezati ali
                     pa so nanjo pozabili. Vendar je bilo vse to malenkost napram tistemu, kar se je
                     zgodilo pri naših sosedih, kjer so prav tako vse požgali in pri Bradeškovih
                     ubili očeta in mater, ki je držala v naročju 6 tednov starega sina, pri
                     Jesenovčevih pa tudi očeta in mater, dveletna hčerka je pa zgorela v hiši. Naj
                     dodam, da so tako Jesenovčevi, kjer so imeli tri otroke v starosti od 6 do 2
                     let, kot Bradeškovi, kjer je bilo pet otrok od 8 let do 6 tednov, živeli zelo
                     skromno in niso imeli prav nobene zveze z vaško stražo. Omenim naj samo še
                     Možinetove iz Potoka, ki so jih odpeljali 30. julija dopoldne. Ti so imeli
                     veliko kmetijo in tu je bil doma duhovnik Roman Malavašič. Odpeljali, pobili in
                     zagrebli v skupnem grobu so osem oseb iz te hiše, toda med njimi sta bila dva
                     dninarja, dva hlapca in dekla, pa samo trije člani domače družine. Seveda ne
                     mislim, da je bilo narobe, če je družina imela kmetijo in sina duhovnika, bi pa
                     rad vedel, kakšen motiv je vodil partizane pri teh pobojih in požigih. </p>
                  <p>Hitler in Musolini sta Slovence obsodila na smrt, partizanski upor pa je njuno
                     namero preprečil, pravijo, toda zakaj so partizani pobijali Slovence in
                     požigali ter ropali njihove domove. O tem se ni smelo in izgleda, da se še
                     vedno ne sme govoriti. Zakaj so po vojni zapostavljali sirote, ki so jim med
                     vojno pobili starše, nekatere pa tudi prepričevali, da jim staršev niso pobili
                     partizani, ampak Italijani. Kdo je pravzaprav »ustanovil« vaške straže? Kdo je
                     več pripomogel k temu, da so nekateri sprejeli orožje od Italijanov, partija
                     ali Cerkev? Od kod pravica tako zaničevalno govoriti o slovenskem kmetu, ki je
                     bil skozi stoletja steber naroda, ki je prostovoljno in neprostovoljno dal
                     toliko pomoči partizanom – spomnimo se zgodbe o Brekovicah. Prav pri teh
                     vprašanjih se tolikokrat potvarjajo zgodovinska dejstva. </p>
                  <figure>
                     <graphic url="slike_z_61/z_61_13.png"/>
                     <head>Rovte, december 1944 – France Jurca na mrtvaškem odru <name type="author"
                        /></head>
                  </figure>
                  <p>Kdo more padlim vaškim stražarjem očitati, da so dali življenje za Italijane? V
                     Grčaricah, na Turjaku, v Novi vasi, v Pudobu in še kje so partizani septembra
                     1943 s pomočjo italijanskih topov in topničarjev strli odpor vaških straž.
                     Medtem ko so vsi Italijani, tudi najhujši fašisti, tudi tisti, ki so streljali
                     talce in požigali vasi, lahko odšli domov, so tedaj več sto četnikov in vaških
                     stražarjev postrelili v Mozlju, Grčaricah, Jelendolu, na Travni gori in drugod.
                     Proti komu je bil torej naperjen upor, ki naj bi se začel aprila 1941? Ali ni
                     bilo poleg tega tudi načrtovano, da se prepreči izkrcanje Angležev v Istri, če
                     bi ob kapitulaciji Italije do njega prišlo?</p>
                  <p>So bili povojni poboji tolikih tisočev Slovencev res izključno zadeva
                     Jugoslovanske armade? Z loškega gradu so prav kmalu po prihodu začeli voditi
                     izbrane domobrance na morišča v okolici. Znano je, da je bil tedaj poveljnik
                     gradu zloglasni Miha iz Žirov, ne pa kak srbski oficir. In kakšno povezavo bi
                     lahko imel Beograd s tistimi, ki so jih z gradu ali iz kakega drugega taborišča
                     izpustili, pa so jih na poti domov ali že doma pričakali domači terenci?</p>
                  <p>Že dolgo vemo, da je pozabiti nemogoče, k odpuščanju nas pa zavezuje tudi naša
                     vera. Lep zgled za to je Jurečeva mati, ki do zadnje ure življenja ni pozabila
                     svojih sinov, je pa gotovo odpustila njihovim morilcem, saj je bila globoko
                     verna in je v nočeh brez spanja neštetokrat molila: In odpusti nam naše dolge,
                     kakor tudi mi odpuščamo svojim dolžnikom! V zadnjih dneh smo večkrat slišali
                     rek, da stokrat ponovljena laž postane resnica. Nehote nas zaskrbi, da se je
                     pri nas v nekaterih slučajih to že zgodilo. Iz istega reka sledi, da je treba
                     tudi resnico ponavljati, da ostane resnica. Vemo, da je bilo v polstoletni dobi
                     komunističnega totalitarizma to nemogoče, saj je bilo prepovedano govoriti
                     resnico, zato je ponekod zbledela in postala ranljiva, vendar verjamemo v njeno
                     končno zmago. </p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Poboji pod Jelovico</head>
               <docAuthor>Vanja Kržan</docAuthor>
               <div type="div3">
                  <head>Talci na dan osvoboditve </head>
                  <p>Prvi majski dnevi 1945 so bili za mnoge Radovljičane polni tesnobe, negotovosti
                     in strahu. Zelo dobro se jih spominja tudi gospa Anica Zaletel roj. Resman, ki
                     smo jo predstavili v prejšnji številki Zaveze. </p>
                  <p>Takole se jih spominja: »Bil je Vnebohod in zjutraj smo šli vsi k prvi jutranji
                     maši. Doma je ostal Janko Zaletel, ki je bil ubežnik iz Dachaua in smo mu med
                     vojno ponudili streho. Tisto jutro je ostal doma s štiriletno deklico Majdo,
                     hčerkico Sodjeve Jožice iz Bohinja. </p>
                  <p>Že k maši grede smo videli na graščini in mestnih hišah razobešene
                     jugoslovanske zastave z rdečo zvezdo. Ko smo se vračali od maše, jih ni bilo
                     več. Nihče ni vedel, zakaj ta sprememba. Zvezde na zastavi nismo bili vajeni in
                     zazdelo se mi je, da nam naznanja nove čase. </p>
                  <p>Med mašo smo slišali streljanje. Kljub temu je mama in nekaj drugih po koncu
                     maše odšlo iz cerkve. Večina nas je ostala notri, ker smo se počutili za
                     debelimi zidovi bolj varne. Ko je streljanje utihnilo, smo šli ven še mi. Pred
                     vrati je stal umazan vojak s povaljano obleko, toda z brzostrelko v rokah in
                     bombami okoli pasu. Spustil nas je mimo, a ko smo prišli do železniške postaje,
                     so nas tuji vojaki ustavili in strpali v gostilno Dernič nasproti železniške
                     postaje, mamo in še nekaj drugih pred nami pa v gostilno Avguštin. Vsake toliko
                     časa so nas spustili ven, postrojili v vrsto in stali smo tam kot trop ovac. V
                     grozi smo gledali cevi brzostrelk, naperjene v nas. Mimo nas so hodili
                     Lancovnani k deseti maši in morali so se nam pridružiti še ti. Le tiste, ki so
                     nesli otroke h krstu, so spustili naprej. Med nami sta bila dva drobna Reškova
                     otroka, Lučka in Janez Oblak iz Grabna v Spodnjem Lancovem. Vojaki so jima dali
                     veliko čokolad.</p>
                  <p>Kmalu se je razvedelo, da so se to jutro nemški vojaki in vlasovci umikali
                     proti Jesenicam na oklopnem vlaku. Videli smo ga pred postajo. Devet partizanov
                     je zjutraj, ko smo bili pri maši, pričelo streljati na stražarje ob vlaku.
                     Nemci so takoj odgovorili z ognjem. Od devetih so bili trije partizani mrtvi,
                     eden pa ranjen. Nas so vlasovci zadrževali kot talce, da nas postrelijo, če bi
                     partizani sprožili le še en strel. Kje so zdaj partizani, da nas rešijo smrtne
                     nevarnosti? Rešil nas je upokojeni višji mornariški oficir Franc Dernič, ki je
                     živel na naši pristavi. Uvidel je nesmiselno in nastopaško početje partizanov,
                     prišel do naših stražarjev in naprej do glavnega nemškega poveljnika. Ta je
                     obljubil, da se nobenemu ne bo nič zgodilo pod pogojem, da partizani niti
                     enkrat več ne ustrelijo. Oficir Dernič je to jamčil in izpustili so nas. Še
                     prej pa so nam zagrozili, da bodo poiskali ostale partizane. </p>
                  <p>Z mamo in sestro smo hitele domov. Na poti proti pokopališču, nedaleč od
                     postaje, sem videla ležati enega od treh mrtvih partizanov. Pred našo hišo je
                     na cesti ležal še eden. Prepoznale smo ga. Bil je Skirarjev iz Kamne gorice.
                     Najhujše presenečenje nas je pričakalo doma. Takoj, ko nam je Janko odprl
                     vrata, je povedal, da je zjutraj pri zadnjih vratih nekdo nasilno vdrl in se
                     skril na podstrešju. Janko je zaslutil nevarnost. Splazil se je na podstrešje
                     in zagledal neznanega opitega partizana, naslonjenega na dimnik, s puško v
                     roki, naperjeno na stražarja ob oklopnem vlaku. Samo enkrat še bi sprožil in
                     bilo bi po nas, talcih. Janko se je vrgel nanj in ga zbil s puško vred na tla.
                     Tako je tisto dopoldne nevede rešil nas talce. </p>
                  <p>S pijanim podstrešnim partizanom je bilo še dosti posla in skrbi. Najraje bi
                     kar naprej jurišal. Janko ga je končno le prepričal, da se je preoblekel v
                     obleko hlapca in poslal ga je v hlev, kot da je pri vsakdanjem opravilu.
                     Njegovo puško je zavil v vrečo in skupaj sva skozi naš sadovnjak odšla proti
                     bregu Save. Vrgla sva jo v gosto grmovje in koprive. Če bi naju presenetil
                     kakšen nemški vojak, bi bilo po nama. V kakšno nevarnost nas še naprej
                     spravljajo partizani, vrh vsega še pijani! </p>
                  <p>Nismo se še umirili, ko je na smrt prestrašena pritekla k nam soseda, Mihova
                     vdova Marica Zalokarjeva s štiriletno hčerkico in povedala, da skriva v
                     stranišču ranjenega partizana. Urno sem odhitela z njo. Rana ni bila huda,
                     hitro sem jo očistila in obvezala. Hujšo nevarnost nam je pomenila krvava sled,
                     ki se je vlekla od ceste čez ves gank do stranišča. Uspelo mi jo je prekriti s
                     kosi trdega papirja iz trgovine, čezenj sem položila še časopis, da je
                     zgledalo, kot da so tla na sveže poribana. Z Marico sva pred straniščna vrata s
                     težavo zrinili omaro in naročili ranjencu naj miruje. Skupaj z nami je bil tudi
                     on zelo prestrašen. </p>
                  <p>Napeti smo pričakovali nemške vojake. Pa je prišla domačinka, delala je s
                     partizani in se pozanimala, če sem že oskrbela ranjenega partizana. Na hitro
                     sem jo odpravila in ji zagotovila, da je z njim vse v redu. </p>
                  <figure>
                     <graphic url="slike_z_61/z_61_14.png"/>
                     <head>Radovljica – pogled s Predtrga <name type="author"/></head>
                  </figure>
                  <p>Nenadoma se pri nas pojavijo vlasovci. Čudili smo se njihovi vljudnosti. Vodja
                     je bil mlajši, lep človek v nemški uniformi.Ko je v veži zagledal malo Majdko,
                     jo je vzel v naročje in bridko zajokal: 'Takole majhno deklico sem zapustil
                     doma, ko so me Nemci prisilno mobilizirali.' Ne vem od kod je vzel čokolade in
                     jih nasul Majdki v predpasniček. Ona si je po tem dogodku gotovo za vse
                     življenje zapomnila dan osvoboditve. Na kratko sta se pogovorila z očetom, nato
                     pa so odšli, v nobeni hiši nič več preiskovali, še manj delali silo. Popoldne
                     so se z oklopnim vlakom odpeljali, Radovljičani pa močno oddahnili. Pravili so,
                     da so vlak pri Žirovnici zajeli partizani. </p>
                  <p>Po odhodu vlasovcev je domačin Urhov Matevž, Marabušnekov, pobral mrtva
                     partizana. Naša mama mu je dala sveže rjuhe, da je vanje zavil trupli, pa še
                     konja in voz, da ju je odpeljal. Nobeden od tovarišev partizanov mu ni pomagal.
                     Pokopali pa so jih slovesno. Beltram, partizan s Primorske, je pokopan na
                     radovljiškem pokopališču, Skirarjev Cvetko v Kamni gorici, tretjemu so nabili
                     ploščo na nekdanjo Savnikovo hišo, kjer je danes notariat. Pokopan je v
                     Radovljici ali v Kamni gorici. </p>
                  <p>Srečno sta ušla tudi skrita partizana, 'naš' iz hleva, 'sosedov' iz stranišča.
                     Čez nekaj let nas je 'naš' partizan obiskal. Bil je že popolnoma zapit in nas
                     je prosil samo za žganje. Koliko tragičnih življenjskih usod je zakrivila
                     komunistična revolucija! </p>
                  <p>Toda zgodba o vlasovcih zame še ni končana. V enem od naslednjih dni sva šli z
                     gospodinjsko pomočnico Katrco okopavat koruzo na našo Oblo gorico. Njiva je
                     bila za hribom, nasproti današnjega vrtca. Na sedlu hriba so sedeli pijani
                     partizani s steklenicami v rokah. Kričali so nama, naj prideva pit. Ali bo
                     odslej tako, da bodo eni trdo delali, lenuhi pa dobro živeli na naš račun? Oče
                     pa je še pred kratkim naivno mislil, da komunizem zaradi lenuhov ne bo
                     preživel.Tako visoko je cenil delo, da ga je pogojeval z obstojem človeka,
                     družbe in celega naroda. </p>
                  <p>Ko sva na njivi pričeli z okopavanjem, sem opazila, da manjka nekaj vrst koruze
                     v dolžini enega človeka. Poleg je bil razor, zasut s prstjo. Ne vem kaj me je
                     gnalo, da sem pričela z motiko odkopavati razor. Vedela sem, da me lahko pijana
                     druščina partizanov opazi pri tem početju, a sem vseeno kopala naprej. Tudi
                     pred Katrco sem skušala prekriti razor. Kmalu pod motiko zagledam nemško
                     uniformo z usnjenim pasom in zaponko z napisom: Gott mit uns. Zdaj sem kopala
                     še hitreje, naprej proti glavi. Pridem do vratu, ves krvav je bil, nato
                     previdno razgrebem zemljo še z obraza, lep in čist se mi je prikazal. Saj to je
                     vendar obraz vlasovca, ki je vodil pri nas preiskavo! Nikoli več ne bo vzel v
                     naročje svoje majhne deklice, ki ga doma z mamico pričakujeta! Kako hudo mi je
                     bilo zanj! Kako morejo proslavljati zmago tisti, ki so tolikim hote povzročili
                     trpljenje in prinašali smrt.</p>
                  <figure>
                     <graphic url="slike_z_61/z_61_15.png"/>
                     <head>Grobišči na Lancovem sta levo pod Boltejevo domačijo <name type="author"
                        /></head>
                  </figure>
                  <p>Urhovemu Matevžu sem obljubila liter žganja, da pokoplje vlasovca v
                     blagoslovljeno zemljo na pokopališču. Pa mu niso dovolili! Kdo pa so, da smejo
                     odločati še o truplih umorjenih? Matevž ga je pokopal zunaj pokopališkega zidu,
                     ob poti, ki vodi na novo pokopališče, pod lepo smreko za Bogatajevo grobnico.
                     Kasneje so to pot razširili v cesto in gotovo našli truplo. Toda kdo bi se zanj
                     menil. </p>
                  <p>Dan osvoboditve in slovesen prihod partizanov so objavili po vseh hišah šele
                     nekaj dni po Vnebohodu. Vsi smo morali na ulice pričakat osvoboditelje. Bratov
                     ni bilo doma, zato so starši določili mene. Zelo nerada sem odšla. Prav
                     zagotovo me ne bo na Gorenjski cesti, po kateri bodo prikorakali zmagovalci,
                     sem sklenila sama pri sebi. Legla sem v visoko travo pod ciprese za vrtnim
                     zidom naše pristave ob Gorenjski cesti. Zaslišala sem topot konjskih kopit.
                     Bila je šele izvidnica, kontrola, če je dosti dobro pripravljeno za sprejem.
                     Naenkrat tisti s konja zakriči: 'Čigava je ta hiša! Zastava nima zvezde, takoj
                     dol z njo, drugače bom streljal.' Pozneje smo zvedeli, da je bil to znani
                     partizan Jule Vobič iz Bele krajine. Po vojni je stanoval v podarjeni vili v
                     Radovljici. </p>
                  <p>Oče je odločil, da bomo zastavo takoj sneli in nič več obesili. Toda zaman!
                     Prav na vsaki hiši je morala viseti. Jokala sem, ko sem šivala zvezdo, ker so
                     me prisilili v nekaj, s čimer se nisem strinjala. Ko se je sprevod približal,
                     je zastava z zvezdo že visela, jaz pa spet v travi. Poslušala sem navdušeno
                     množico, ki je kričala pozdrave in posipala cvetje na pot osvoboditeljem.
                     Navdajalo me je z veseljem, da Nemcev in njihovega terorja ni več. O
                     prihodnosti pa takrat še nismo premišljevali. </p>
               </div>
               <div type="div3">
                  <head>Morija na Lancovem</head>
                  <p>V drugi polovici maja je Radovljica onemela od groze zaradi pokola na Lancovem,
                     v leščevju nad desnim bregom Save. Tudi nad tem moriščem je zavladal
                     petdesetletni molk. Vendar so se mnogi zavedali, da je bil pokol preveč očiten
                     in da grobišča ne bo mogoče zamolčati, zato so po l. 2000 v medijih pričele
                     curljati posamezne novice o Lancovem. Celo na televiziji je o njem spregovorila
                     domačinka Mila Zupan. Prišli so poizvedovat kriminalisti. Vse to le zato, da se
                     ustvari vtis, da se 'zadeva' preiskuje. S tem se 'problem' razblini in zbledi
                     ter napetost v ljudeh popusti. To pa je bilo tudi vse. </p>
                  <p>Naj o teh dogodkih spregovori gospa Anica Zaletel, kar je na lastne oči videla
                     in lastna ušesa slišala. »Pri svoji vesti jamčim, da je čista resnica, kar sem
                     takrat doživela. Ko smo vsi v naši družini spremljali grozodejstva tistih dni,
                     mi je bilo jasno, da jih ne bom nikoli pozabila, pa če bi živela sto let.
                     Takrat sem bila v 24. letu. Morda se mi je zaradi časovne oddaljenosti kakšna
                     stvar zameglila, toda bistveni dogodki ostajajo jasni. </p>
                  <p>Ne vem koliko dni po osvoboditvi je bilo, ko sva s štirinajstletno sestro Majdo
                     gnali našega konja od pristave proti domu. Bilo je zgodaj popoldne. Ob poti, ki
                     vodi od gostilne Kunstelj navzdol proti železniški postaji, nisva smeli naprej.
                     Pred nama je že stala gruča ljudi. Nekaj časa smo čakali, potem pa zagledamo
                     žalosten sprevod od postaje navzgor. Iz vlaka z živinskimi vagoni so prignali
                     veliko vojakov. Vsi so bili oblečeni v rjasto rjave suknje in neoboroženi.
                     Videti je bilo, da so zelo utrujeni in naveličani. Ob Kovačevi hiši je bila
                     vodovodna cev, iz nje je tekla voda v manjše korito. Eden od vojakov se je
                     ustavil pred menoj, pokazal na čutaro in prosil vode. Stegnila sem roko, da mu
                     nalijem vode. Ob meni sta stali dve znani gospe iz Radovljice. Obe sta v en
                     glas zakričali: 'Ne, nobenemu nič vode!' Medtem je spodaj na postaji počil
                     strel. </p>
                  <p>Mimo nas je odšel zadnji vojak in takrat smo smeli naprej. Vojake so odgnali
                     skozi Radovljico v lesene barake, ki so jih naredili Nemci ob poti, ki vodi v
                     Lesce. Morda še kam drugam, morda tudi na Kopališko 7, kjer je danes
                     zdravstveni dom. </p>
                  <p>Ko sva šli s sestro čez most nad tiri, pogledam dol in vidim na tirih ležečega
                     vojaka s prestreljeno glavo. Spenjena kri mu je vrela iz glave.Vprašala sem
                     partizana, zadnjega od stražarjev v sprevodu, bil je Slovenec, kaj je storil
                     ustreljeni človek. Pojasnil nama je, da je imel v prežagani čutari za vodo
                     skrito pištolo.</p>
                  <p>Pred hišo mizarja Zupana ob železniški postaji, so naslednje dni posedale
                     ženske v črnih, plisiranih krilih. Nekaj je bilo tudi mlajših, ki so dojile
                     otroke in so jih radovljiške deklice začudene gledale, ker takih prizorov niso
                     bile vajene. Pravili so, da so banaške Nemke. S seboj so imele kožuhaste
                     plašče, preproge, polne košare in kovčke. Baje so jih odpeljali do Crngroba pri
                     Škofji Loki, skupaj s tri sto drugimi, okradli in pobili. Da so jih pobili, smo
                     sklepali iz dogodka, ki nam ga je mnogo let kasneje zaupal brat Janez. </p>
                  <p>Dobro se je spominjal, da sta bila nekega dne z obrtnikom, ki bi naj nam
                     popravil streho, dogovorjena, da se snideta v gostilni. Ko je Janez čakal nanj,
                     stopi v lokal moški in veselo ogovori brata: 'O, ti tukaj.' Janez je takoj
                     uvidel, da ga je tujec zamenjal za nekoga drugega. Bil je močno okajen in je
                     kar naprej govoril osuplemu Janezu: 'Mar se ne spominjaš, kako sva partizanila?
                     Ali še veš, kako smo v Crngrobu klali otroke? Kakor odojke!' Potem pa je malo
                     pomolčal, se zresnil, strmo pogledal brata in rekel: ' Saj ti pa nisi pravi.
                     Mislil sem, da si moj tovariš iz partizanov. ' Brez besed je sedel k drugi
                     mizi. Brat ga je dobro poznal, saj je bil Radovljičan. Mnogo let kasneje mi je
                     večkrat omenil: 'Ne morem si predstavljati, kako more ta človek mirno gledati
                     svoje vnuke, ne da bi se spomnil onih nedolžnih otrok, ki jih je poklal kakor
                     odojke.« Po nekaj mučnih trenutkih tišine je gospa Anica nadaljevala z
                     zgodbo.</p>
                  <p>»Ko sva z Majdo prišli domov, sva povedali o žalostnem sprevodu in mrliču na
                     tračnicah. Ugibali smo, kdo so bili ti ljudje in kam so jih gnali. Vse je
                     zgledalo tako žalostno, a nismo pomislili, da jih utegnejo pobiti. V enem od
                     tistih dni, mislim, da je bilo 15. maja, ko je imela moja sestrična rojstni
                     dan, je šla po cesti mimo naše hiše skupina moških s krampi in lopatami na
                     ramah. Starejša sestra Minka je med njimi razpoznala nekatere Radovljičane. </p>
                  <p>Nekega večera smo, tako kot vsakič, na kolenih zmolili rožni venec in šli spat.
                     Ne vem, ali sem že spala, ko nas je vse prebudilo strahotno vpitje in kričanje,
                     kot da bi prihajalo z našega dvorišča. V resnici pa so ti strašljivi glasovi
                     prihajali nekje z nasprotnega brega Save in so ponoči tako glasno odmevali.
                     Bila je mesečna noč in zato zelo svetla. V hipu smo bili na nogah. Po cesti
                     mimo hiše je šla procesija ujetnikov in ni bilo slišati, da bi ti kričali. Šli
                     so molče, skoraj dostojanstveno. Ob potki, ki od ceste vodi do naše hiše, je
                     stal križ, ponoči razsvetljen z lučko v laternici z umetniškim okovjem znanega
                     Joža Bertonclja iz Krope. Naslonjen na železno ograjo med cesto in križem je
                     stal človek in udrihal z dolgo palico po mimoidočih trpinih. Mislili smo, da so
                     tepeni zato, ker se morda ozirajo na križ. Toda ne! Drugo jutro smo videli, da
                     so jih pretepali vso pot do Save, ker so na cesti do savskega mostu ležale
                     razcefrane palice in opanke. </p>
                  <figure>
                     <graphic url="slike_z_61/z_61_16.png"/>
                     <head>Lancovo – Grobišče <name type="author"/></head>
                  </figure>
                  <p>Kot prikovana od strahu sem kar stala ob oknu. Štela sem ljudi, kar ni bilo
                     težko, ker so šli disciplinirano v štiristopih. Naštela sem jih približno štiri
                     sto. Verjetno je skušal kakšen zbežati, ker so se slišali streli pa spet
                     grozovito kričanje nekje nižje doli. Ne vem, kako dolgo v noč je to trajalo.
                     Imam v spominu, da se je vse umirilo šele proti jutru. </p>
                  <p>Naslednji dan nismo bili za nobeno delo. Nočni dogodki so nam legli na srce. Je
                     zdaj to svoboda, ki smo je bili tako veseli? Zvečer je oče odločil: 'Spat bomo
                     šli in polkna zaprli.' Je mar slutil, da bomo preživeli še eno strašno noč, ko
                     nas bodo v grozi hromili smrtni kriki pobitih? Jaz sem v svoji sobi pustila
                     polkna priprta. Mesečina je lila skoznje. Ne vem točno kdaj se je spet
                     zaslišalo vpitje in kričanje in spet sem bila takoj pri oknu. Zaslišala sem
                     očeta: 'Molimo, saj drugače jim ne moremo pomagati.' 'Ki je za nas krvavi pot
                     potil,' sem slišala domače. Kot vedno so molili kleče. Toda nisem odšla k njim,
                     da bi se jim pridružila. Ostala sem v svoji sobi za polkni in kot prejšnjo noč
                     štela nesrečnike v štiristopih. Bili so zvezani in poklapani, nekako vdano so
                     hodili v žalostnem sprevodu. Spet sem jih naštela kakih štiri sto. To, da sem
                     jih štela, se mi je zdelo bolj pomembno, kot da zanje molim. Zavedala sem se,
                     da tako strašna stvar ne sme ostati skrita; zdaj nam je bilo vsem jasno, da jih
                     peljejo pobit. Prišel bo čas, ko bo to treba glasno povedati. Na koncu sprevoda
                     sem čisto razločno videla, da so šle ženske z otroki. Za vedno mi je ostala v
                     spominu mamica, ki je nesla v naročju majhnega otročka, drugega, ki je capljal
                     za njo, je vodila za roko in ni bil večji od prvošolčka. </p>
                  <p>Ne, resnično ne morem moliti, čeprav še vedno slišim domače. Saj ne bi spravila
                     glasu iz sebe. Ali so v sprevodu tudi moji prijatelji iz Radovljice? Najbolj me
                     je skrbelo za Ivana Hribovška. Vedela sem, da se je s postojanke na Brezjah,
                     kamor so prišli iz Kamne gorice, z domobranci umaknil na Koroško.« </p>
                  <p>V zadnjih mesecih vojne se jim je pridružil z delom v pisarni, ker ga je
                     sčasoma globoko razočaralo kramarstvo, izdajalstvo in laž partizanstva kot je
                     to sam zapisal v tistih mesecih. Do konca je ostal plemenit, zvest resnici in
                     idealom. </p>
                  <p>»Nekako dočakamo jutro. Ne čutim samo grenkobe kot prejšnji dan, v notranjosti
                     čutim nek gnev nad tem vnebovpijočim zločinom. Navsezgodaj pride k nam
                     Radovljičan po svoje kolo, ki ga je zvečer prislonil ob hišo. Poznala sem ga,
                     pred vojno smo bili skupaj v prosvetnem domu. Odraščal je brez staršev in
                     postal barabonček, kot smo mu pravili, zato so ga ubijalci pridobili zase. Šele
                     leta kasneje sem sprevidela, da je po srcu dober. »Ti pa gotovo veš, kaj je
                     bilo ponoči in še prejšnjo noč?« ga vprašam naravnost. V svoji nespameti in
                     naivnosti še nisem vedela, da o tem ne bi smela črhniti besede. Oče, ki stoji
                     za njegovim hrbtom, mi svareče kaže, naj molčim. Kasneje mi je razložil, da bi
                     me lahko to vprašanje stalo življenje. Ob grozi minulih dveh noči mi je to
                     postajalo jasno. Ne sprašuj! Ne poizveduj! Bodi tiho! </p>
                  <p>Možak je prihajal naravnost z morišča. Premeril me je z očmi in strogo vprašal:
                     ' Kaj si videla? Ali si kaj slišala?' Zdaj sem že vedela, da moram molčati in
                     se delati nevedno. 'Streljanje', sem kratko odgovorila. ' Veš, belčki so nam
                     uhajali iz barake, pa smo jih morali streljati,' mi je mirno pojasnil. Ker mu
                     ne smem ugovarjati, sem zaprla usta.« </p>
                  <p>Tako se je torej po vojni s še hujšim terorjem pričela kovati neizpodbitna
                     'resnica' o enobeju, uzakonil molk in razbohotila laž. </p>
                  <p>Možak je vzel kolo in se odpeljal domov. To je bil Mežnarjev Lojz, ki se je
                     kasneje nekaj zameril komunističnim oblastnikom. Zaprli so ga in poslali na
                     prisilno delo pri gradnji Litostroja. </p>
                  <p>Jauševčev Ivan, ki je bil doma nekje na Ptujskem polju v družini z več otroki
                     se je v Radovljici izučil za frizerja. Stanoval je kot podnajemnik v hiši blizu
                     župnišča in je zastonj postoril vsa dela svojim stanodajalcem. V nesrečni noči
                     morije na Lancovem, ko je v nočno grozo prisluškovala vsa Radovljica, je tudi
                     on zbegano pritekel h gospodarju in gospodinji. 'Ali slišite! Kaj je to?' –
                     'Nič ni.' – 'Kako nič, če pa slišim!' – 'Če pa ti slišiš, vzemi svoje stvari in
                     si poišči drugo stanovanje!' Oditi je moral še tisto noč. </p>
                  <p>Na stanovanje ga je vzela 83-letna šivilja Nežka in ker je bila sama, je Ivan
                     lahko ostal pri njej še potem, ko se je poročil z mojo prijateljico Anico. Tudi
                     Ivan se je po vojni znašel kot zapornik na prisilnem delu v Litostroju,
                     istočasno z Mežnarjevim Lojzom. Ivan je bil po postavi droben in nevajen
                     težaškega dela. Z največjo muko je vozil težke samokolnice cementa po ozkih,
                     poševno postavljenih deskah navzgor. To je Lojz opazil. Kadar ni bilo v bližini
                     paznika, je vselej hitro zapeljal še Ivanovo samokolnico. Ko sem to zvedela,
                     sem gledala na Lojza z drugačnimi očmi. Takrat se mi je odkrila njegova srčna
                     dobrota; spoznala sem, da so ga po vojni zapeljali v sodelovanje pri moriji na
                     Lancovem. </p>
                  <p>Ko se je Lojz tisto žalostno jutro po moriji odpeljal, sta nemir in prizadetost
                     v meni naraščala. Čutila sem, kot da sem dolžna najti kraj, kjer pobiti ležijo.
                     Morda je med njimi tudi Ivan? 4. aprila 1944, enaindvajset let je imel, mi je v
                     pismu zapisal: 'Sicer danes nisem tako brezupen kot nekoč, ker mi življenje
                     samo po sebi ni absolutna dobrina, ampak hočem vedeti in – hvala Bogu – tudi
                     vem, zakaj živim in za kaj bom padel.' Ali se je njegova slutnja že uresničila?
                     Kasneje sem zvedela, da je bil z ostalimi vrnjen in ubit neznano kje. Njegove
                     pesmi v rokopisu so dolga leta ostale skrite v našem opuščenem svinjaku, zato
                     so se ohranile in lepega dne spregovorile. </p>
                  <p>Popoldne sem vzela košarico, kot da grem nabirat gobe. Nekaj v meni me je gnalo
                     na morišče. </p>
                  <p>Odpravila sem se po isti poti kot so šli nesrečniki prejšnjo noč. Zdelo se mi
                     je, kot da bi šla za njihovim pogrebom. Žive duše nisem srečala. Vedno več
                     opank in razcefranih palic od žamanja je bilo raztresenih po tleh. Na travniku,
                     ob ostrem ovinku ceste zagledam veliko pogorišče, iz njega se je še kadilo. Na
                     njem je bilo vse polno kovinskih vojaških gumbov. Tu so torej sežgali njihovo
                     obleko. Pobijali so jih torej gole, kako grozno! Prav na tem ovinku se odcepi
                     pot, ki pelje na Ravnico. Na levi strani, na ozki, strmi, travni jasi proti
                     Savi, je rasla nizka, skrivenčena hruška, pod njo in okrog nje je v travi
                     ležalo vse polno ogledalc, glavnikov in praznih denarnic. Pa tudi dosti
                     nabožnih podobic. To še vedo takratni lancovški otroci, tudi Marko Ažman, ki so
                     podobice pobirali. Iz spoštovanja do žrtev so jim starši podobice vzeli,
                     verjetno tudi iz strahu. </p>
                  <p>Oziram se okrog, kje bi utegnila ležati trupla? Malo nazaj, na desni strani
                     poti proti Ravnici, zagledam ogromno gomilo, pokrito s svežo travnato rušo,
                     okrog nje je bila trava vsa pohojena. To je bilo vse, kar so mi v tistih
                     trenutkih izsledile oči. Malo više nad gomilo se je začenjal gozd, ki je bil ob
                     robu poraščen z leščevjem. </p>
                  <p>Nenadoma zaslišim topot konjskih kopit. Od glavne ceste sem sta prijahala dva
                     partizana v uniformah. Za enega še danes vem, da je imel na ovratniku zlate
                     našitke v obliki trikotnika. Skočila sem v leščevje, ki pa je bilo ob robu zelo
                     redko. Lahko bi me opazila, pa sta bila preveč zaposlena z opazovanjem gomile.
                     Objahala sta jo in obrnila konja nazaj na pot, po kateri sta prišla. Oddahnila
                     sem se, sicer se pa nisem posebno bala, ker sem bila takrat še tako nespametna,
                     da sem mislila, da se bom lahko izgovorila na gobe! Okrog grobišča se je širil
                     oster vonj po karbolu, ki so ga polili po truplih. Še naslednje leto spomladi,
                     ko smo nabirali zvončke, je bližnji potoček ob gomili smrdel po karbolu. </p>
                  <p>Ko sta partizana odjahala, je spet zavladala smrtna tišina. Takrat druge gomile
                     nisem opazila. Šele kasneje sem zvedela, da sem obiskala gomilo žrtev, ki so
                     jih pokončali prvo noč. Trupla druge noči so ležala v gomili na spodnji levi
                     strani ceste. Zasadili so smreke, ki so danes že visoke. Poleg zasajenih so ene
                     samo potaknili, da so se kmalu posušile, nekaj, ki so rasle v bližini, so
                     posekali in pustili propadati.Tako je dobila gomila videz opustošenega,
                     zanemarjenga kraja in ljudje so vsa leta nosili nanjo vseh vrst odpadke. Kljub
                     temu smo nekateri na skrivaj kdaj pa kdaj na grobišču prižgali svečko. Bali smo
                     se pobijalcev, ki so še živeli. Najbolj redno pa je prižigal svečke Ropotavov
                     ata z Lancovega in tako ostajal zvest spominu pobitih nesrečnikov. </p>
                  <p>Pravili so, da so bili organizatorji morije v Lancovem domačini. 'Sodnik'
                     Nande, kdaj je sodil, ne vem, rekli so, da na morišču, je bil domačin. Morilci
                     so bili domačini, pomagali so jim borci 19. hercegovačke divizije. V našem
                     hlevu so imeli konje, seveda so jih krmili z našim senom. Eden od njih, Žarko
                     mu je bilo ime, je dan po moriji prišel k nam na vrt in si ponosno zavihal
                     rokav. Roka je bila do pazduhe polna ročnih ur. Obema s sestro je ponudil, naj
                     izbirava, katero hočeva imeti. Sestra je zakričala: ' Svinja, morilec, poberi
                     se!' Bil je vsaj toliko uvideven, da se je hitro odstranil.</p>
                  <p>O obeh nočeh smo se doma kar naprej pogovarjali; ne vem, ali je bilo to za naša
                     srca zdravilno ali pa smo s tem rane še poglabljali. Ženske in otroci na koncu
                     sprevoda mi niso dali miru. Moj stric, mamin brat, inženir agronomije, me je
                     prepričeval, da je nemogoče, da bi morili tudi ženske in otroke. Pa je kmalu
                     sprevidel, da so komunistične metode bolj barbarske, kot si je sploh kdaj mogel
                     predstavljati.</p>
                  <figure>
                     <graphic url="slike_z_61/z_61_17.png"/>
                     <head>Znamenje na Lancovem <name type="author"/></head>
                  </figure>
                  <p>Nekako štirinajst dni ali tri tedne po tej moriji so hišni gospodarji na
                     Lancovem, lastniki konj, dobili poziv, naj se določenega dne javijo s konjem in
                     vozom. Tudi moj stric je sledil ukazu. Vsi so morali voziti prst na veliko
                     gomilo, ker se je zemlja začela posedati. Ob njej je bilo toliko komarjev, da
                     so možje še dolgo časa imeli vse polno gnojnih bul na opikanih mestih. Zvečer
                     je prišel stric k nam domov, sedel za mizo in se zjokal: 'Anica, prav si
                     povedala. Take majhne rokice,' je pokazal z rokami, 'in takele glavice', je
                     objel z dlanmi, 'smo zasipali s prstjo.' Ker so bile ženske z otroki zadnje v
                     sprevodu, so prišli otroci tudi zadnji na vrsto za pobijanje. Morda pa so
                     malčke zmetali kar žive v jamo. </p>
                  <p>Zakaj sem morala prav jaz toliko grozot videti in slišati? </p>
                  <p>Kmet Mink, pisal se je Peternel, je tisto poletje pripeljal s svojega travnika
                     blizu grobišča poln voz smrekovih mežljev. Mežlji, pravili smo jim tudi
                     rajkeljni, so bili za žensko laket debele, zgoraj zakrivljene, obsekane
                     smrekove veje, s katerimi smo običajno podkurili. Tisti, ki jih je našel na
                     travniku Mink, so imeli na konceh zabite žeblje. Domnevali smo, da so z
                     rajkeljni ubijalci potolkli uboge ljudi. Streljanja z morišča ni bilo slišati v
                     tistih nočeh. </p>
                  <figure>
                     <graphic url="slike_z_61/z_61_18.png"/>
                     <head>Gospa Mila Zupan <name type="author"/></head>
                  </figure>
                  <p>Poleti 1946 sva s sestro sami prodajali v naši trgovini, ki je bila takrat še v
                     naši lasti. Pogosto sva imeli neobičajnega kupca. V Radovljici v Predtrgu je
                     bila vojašnica in od tam je hodil kar naprej mlad vojak kupovat loščilo za
                     čevlje in vezalke, drugo je bilo vse na nakaznice.</p>
                  <p>Nekega popoldneva, bili smo sami v trgovini, sva ga v šali pričeli spraševati,
                     zakaj mu toliko vezalk in loščila, saj bo lahko s tem kmalu oskrbel vso
                     vojašnico. Takoj je razumel, da sva pripravljeni na pogovor. Kljub temu se je
                     nezaupljivo ozrl okrog sebe, pogledal na razpelo v kotu trgovine in vprašal:
                     'Zakaj imate križ?' – 'Zato, ker ga imamo.' – Pa ga ne boste sneli?' –'Mi ne.'
                     –' In če ga ne? Se ne bojite posledic?' – 'Ne'. Zgledalo je, da sva prestali
                     preizkušnjo in nama lahko zaupa. Zresnil se je in vprašal: 'Ali veste, da so na
                     drugi strani Save grobovi?' – 'Kako ne bi vedeli, saj smo dve noči gledali kako
                     so množico ljudi gnali mimo naše hiše in poslušali, ko so jih spodaj pobijali.'
                     Potem je z nekoliko tišjim glasom povedal: 'Med tistimi sem bil tudi jaz. '
                     Ostrmeli sva in ga nejeverno gledali. Povedal je, da je bil že slečen in čakal,
                     kdaj pride vrsta nanj, a je v trenutku zbežal, divje tekel in beg mu je uspel.
                     Bil je iz Zagreba in odločil se je, da bo hodil ves čas ob Savi. V bližini
                     Podnarta, to je ugotovil kasneje, ko se je vrnil v Slovenijo, je ob Savi ležal
                     mrtev Nemec. Slekel mu je perilo, da se je oblekel. Podnevi je čakal noči v
                     košatih smrekah, ponoči je hodil naprej proti domu. Veliko bi nama lahko še
                     povedal in midve bi ga lahko marsikaj vprašali, toda zanj je bilo bolj
                     pomembno, da je lahko nekomu o svoji skrivnosti spregovoril. Končal je z
                     ugotovitvijo, da je bil pred enim letom na vrsti, da ga ubijejo, zdaj pa je tu
                     pred nama kot Titov vojak. Zgleda, da se je kasneje zbal, da nama je to zaupal,
                     kajti od takrat ga ni bilo več v trgovino. </p>
                  <p>Ko se je pred nekaj leti smelo spregovoriti o tem grobišču, je rajni mizar Jaka
                     Ažman stesal za vsako od obeh gomil križ, moj sin pa je nanju vžgal spominsko
                     letnico 1945. Kasneje je nekdo pribil na križa še tablici z napisom: Tudi mi
                     smo umrli za svobodo. Danes grobišči nista pozabljeni. Večkrat gorijo sveče, na
                     praznik Vseh svetih duhovnik opravi molitve za rajne, sledi še kulturni program
                     z govorom mojega nečaka Janeza Resmana. V takih dneh občutim tukaj sveto
                     spokojnost, ki jo siplje na grobišče zlatorumeno listje bukovega gozda. Kot
                     blagoslov z neba, z jesenskim soncem ožarjenega.« </p>
                  <p>Cesta, ki vodi v Lancovo, se še vedno imenuje Cesta svobode! V hiši št. 12
                     domuje šestindevetdesetletna gospa Mila Zupan roj. Zalokar, sestra ubitega
                     sodnika Lojza Zalokarja iz Velikih Lašč.Poglejmo še v njene zapiske o strašni
                     noči pokola v Lancovem. </p>
                  <p>»Najhuje je bilo 18. maja 1945, ko je prišel nazaj v Jugoslavijo transport z
                     našimi ubežniki. Rečeno je bilo, da jih je bilo na vlaku 2000. Vlak je ustavil
                     na pomožni tračnici. Ves ta narod so postrojili na začetku železniškega mostu
                     in peljali mimo železniške postaje po sedanji Cesti svobode preko Linhartovega
                     trga do vojaške baze. Če bi vsega tega ne videla, ne bi mogla napisati. Takrat
                     smo stanovali nasproti železniške postaje pri gospej Anici Mulej. </p>
                  <p>Prišla je huda noč, zvečer od desete ure in zjutraj do dveh. Ob desetih so
                     pripeljali na hrbtu z žico zvezane ubežnike. Na postaji je neprestano piskala
                     lokomotiva, gotovo več kot pet minut. Zgledalo je tako, kakor da bodo te ljudi
                     odpeljali z vlakom. Dva sta se iztrgala in so jih ustrelili. Ležala sta na
                     gnoju pri Kovaču nasproti kolodvora. Vse druge so ves čas zastražene peljali v
                     Podgrad (včasih je bil to Pusti grad ali Pod Boltarjem). Tam so vse pobili.
                     Dobro se je slišalo. Ob polnoči je šla druga skupina, vse je bilo kot prvič:
                     spet piskanje lokomotive in na hrbtu zvezan narod. Zjutraj ob dveh je šel
                     tretji sprevod. Vse so peljali v Podgrad. </p>
                  <p>Drugi večer malo pred deseto so spet ob piskanju lokomotive peljali otroke.
                     Videla sem samo na začetku, potem sem dobila šok: v roke in noge me je zgrabil
                     tak krč, da sem se komaj zvalila na posteljo, ki ni bila pol metra od okna.
                     Potem pa spet sprevod ob polnoči in ob dveh zjutraj. Tudi tepli so te uboge
                     ljudi. Ta večer je nekdo pod hišo zavpil: 'Jože!' Spet sem bila vsa
                     prestrašena, ker je bil moj mož tudi Jože. Bil je še v vojski, šel je takrat v
                     gmajno, ko je bila mobilizacija. Kljub temu, da je bil bolan na želodcu. Mož je
                     potem, ko je prišel iz vojske pripovedoval, kaj so delali z našimi ljudmi v
                     Kranju in ven iz mesta, ker je bil tam na straži. </p>
                  <p>Ker v Podgradu gotovo ni bilo več take kotanje, da bi tam pospravili še druge
                     reveže, so jih naslednji dan pripeljali na železniško postajo. Pravili so, da
                     jih je tristo in jih ne morejo likvidirati, zato da jih peljejo v Škofjo Loko.
                     So jih pa tam spravili pod zemljo. Ženske so bile pripeljane in kar lepo
                     oblečene. Za tri dame vem, da so imele s seboj kožnate plašče. Te so potem
                     nosile Radovljičanke. Sem jih sama videla. In tudi obleke od njih so bile
                     nekaterim podarjene. </p>
                  <p>Še to naj napišem. Ko so drugi večer ob dveh peljali sprevod v Podgrad, so bile
                     ženske v zadnjih dveh vrstah vse enako oblečene v drap kratkih jopicah in drap
                     krilih. Zdelo se mi je, da so medicinske sestre. Sprevod je šel mimo nas res
                     dostojno in brez besed.«</p>
                  <p>Gospa Mila Zupan v zanjo originalnem načinu govorjenja še doda: »Če bi
                     partizani vedeli, da jaz takrat to morijo gledam pri oknu, bi pa tudi mene vmes
                     dali. Saj mi je mož dostikrat rekel: 'Tebe bodo v Begunje v zapor peljali.' Pa
                     Bog vedno enega pusti, da vidi lumparijo in je živa priča.« </p>
                  <p>* * *</p>
                  <p>Ob tem pobijanju in pobijalcih v Lancovem (lahko bi pisali kar o klanju in
                     klavcih) se nehote spomnimo mnogih znanih ali manj znanih grobišč, množičnih
                     ali posameznih gomil po vsej Sloveniji. Sam Bog ve, koliko žena, mater, sester
                     in deklet so v letih po vojni kljub smrtni nevarnosti, ki je od vsepovsod
                     prežala nanje, hodile po moriščih, znanih ali domnevnih in iskale svoje drage.
                     Premnoge so tavale in jih obiskovale po moriščih le v bridkih mislih, nekatere
                     pa so njihove kosti dejansko same skrivaj izkopale, jih v smrtnem strahu
                     prinesle v nahrbtniku domov in pokopale v blagoslovljeno zemljo. Ali
                     »neobjokano, nepokopano truplo / leži naj plen ujed, ki nanj preže!« (Sofokles,
                     Antigona.) Resnično so bile kot neustrašne slovenske Antigone, zato si danes
                     nobena druga novodobna gospa ne bi smela samovšečno prisvajati tega vzdevka. </p>
                  <p>Grobišče na Lancovem in mnoga druga so še danes brez spomenika, čeprav vsako
                     samo zase kriči do nebes po spravnem obelisku v spomin na žrtve, ki so jih kot
                     ovce odpeljali v zakol v majskih in junijskih nočeh leta 1945. Če bodo v senci
                     smrek in bukev njihova grobišča še naprej ostala neopažena, bo zakopana in
                     poteptana tudi sprava med Slovenci. Cesta svobode (dobesedno tako se še vedno
                     imenuje!), ta Via Dolorosa lancovških žrtev, pa kaže sprevrženost takratnih
                     revolucionarjev in njihovih današnjih ideoloških dedičev ter zlaganost
                     prizadevanja za popravo krivic. </p>
                  <p>
                     <emph>V sovraštvu gine sleherna država,</emph>
                  </p>
                  <p>v kateri psi, zveri ali krilate ptice</p>
                  <p>ostanke trupel pokopavajo,</p>
                  <p>s trohnobe smradom skrunijo oltarje.</p>
                  <p>(Sofokles, Antigona.)</p>
                  <p>Iz obeh pričevanj o Lancovem lahko opazimo, da Radovljičani ne vedo več točno,
                     kateri dve majski noči so revolucionarji posvetili pobijanju. Če se eni
                     spominjajo, da sta bili mesečni, lahko dodamo le, da je bila leta 1945 polna
                     luna 27. maja. Tudi se ne obremenjujejo z vprašanjem, ali so begunce pripeljali
                     s Koroške, ali pa so jih zajeli že v Sloveniji, na poti na Koroško. Tudi ne,
                     kako je bilo s tistimi, ki so jih odpeljali v Crngrob pri Škofji Loki. Kako bi
                     vedeli, saj javno o vsem ni bilo nič povedanega in nič napisanega vse do danes.
                     Ljudje so lahko le molčali, šepetali in ugibali. Ujetnikov v svetlo rjasto
                     rjavih vojaških uniformah niso videli ne prej ne potem. Zato sklepajo, da so
                     bili v Lancovem pobiti hrvaški domobranci, morda tudi srbski dobrovoljci. Na
                     grobišču so kasneje večkrat videli letoviščarje, verjetno hrvaške, ki so
                     skrivaj prižigali svečke. </p>
                  <p>Sploh pa ne vedo, kdo še vse, razen lancovških žrtev, so bili zaprti v
                     nekdanjih nemških barakah; koliko in kje so jih pobili, koga so zakopali kar ob
                     barakah? Vedo le, da so zelo pozno pričeli na tistem kraju zidati stanovanjsko
                     naselje, ker so našli kosti povsod, kamor je zakopal bager.Kdo so bili zaprti
                     na nekdanji Kopališki 7, kjer je danes zdravstveni dom in kje so jih pobili, ko
                     so izginili kar čez noč? Kdo so bili, ki so jih zasliševali in mučili v
                     zgornjih nadstropjih občine, da so uslužbenci ali mimoidoči slišali krike?
                     Ljudje tudi vedo, da so ob prenavljanju občine nek kletni prostor kar zazidali
                     s kostmi vred. S čigavimi? Ko pa so se o tem širile govorice po Radovljici, so
                     občinski možje prijazno povabili Radovljičane, naj vsak, kdor kaj ve 'o tem',
                     pride povedat njim na občino. </p>
                  <figure>
                     <graphic url="slike_z_61/z_61_19.png"/>
                     <head>Sedi Jožica Žbontar, levo Marinka Resman, desno Anica Resman <name
                           type="author"/></head>
                  </figure>
                  <p>Radovljičani, ki ne morejo pozabiti grozot obeh noči v Lancovem, pobijanja v
                     barakah in na občini, še vedno čakajo, kdaj bodo spregovorili verodostojni
                     zgodovinarji iz raznih institucij in arhivov, ali celo še žive priče, ki bodo
                     hoteli dopolniti njihova pričevanja z natančnimi podatki, ki jih ljudje ne
                     vedo. Zgolj ustvarjanje vtisa, da se stvari preiskujejo, pa je huda
                     poniglavost, ki ne bo nikoli pripeljala do sprave, pa najsi bo postavljen sredi
                     Ljubljane še tako veličasten spravni obelisk. </p>
               </div>
               <div type="div3">
                  <head>Sopotniki Jezusovega križa</head>
                  <p>Veliko tragičnih usod je zakrivila revolucija tudi na bohinjski strani
                     Jelovice. Slučajno sem zvedela, kako kruto so se znesli bohinjski terenci in
                     komunisti nad Jožico Sodja roj. Žbontar (2.3.1915). </p>
                  <p>V prvih letih zakona Janka in Marije Resman iz Radovljice, staršev Anice
                     Zaletel, se je na cesti v Podmestu zgodila nesreča. Mlada dninarica Francka se
                     je preživljala tako, da je hodila na dnino in s seboj jemala dveletno
                     nezakonsko hčerkico Jožico. Bila je pred Fojevo hišo, kjer je stanoval Franc
                     Janc, ko je po klancu navzdol pripeljal avto. Mati Francka je lovila deklico,
                     ki je tekala po cesti (takrat so bili avtomobili velika redkost), a je avto
                     povozil mater. </p>
                  <p>Deklica je ostala sirota, ker pa ji je bil že pred nesrečo določen za varuha
                     Janko Resman, sta jo zakonca vzela k sebi, še preden sta imela svoje otroke.
                     Kmalu po prihodu Jožice so se pri Resmanovih pričeli rojevati otroci.
                     Najstarejša Minka in sestra Anica do svojega šestnajstega leta nista vedeli, da
                     Jožica ni njuna rodna sestra. Starši med deklicami niso delali prav nobene
                     razlike, Jožica je bila kot njuna rodna sestra. Vsi so ji pravili Pepca. Skupaj
                     so hodili v šolo, v cerkev, z ostalimi dekleti k Marijini družbi, ob nedeljah
                     na izlete, na Jelovico ali na kopanje v Savo. Bila je najstarejša in je zato
                     uživala nekatere privilegije. Lahko si je npr. izbrala barvo nove obleke; le
                     ona je, ko je odrasla, dobila plašč z ovratnikom iz oposuma. Ob poroki sta ji
                     Resmanov oče in mama podarila lepo opravo za spalnico.</p>
                  <p>Pepca se je poročila s Sodjevim Miklavžem (1908), po domače Skalovčevim iz
                     Bohinjske Bistrice junija 1939. Pri Sodjevih je bilo pet sinov, štirje otroci
                     so umrli že majhni. Sodjeva mama je bila ob Miklavževi poroki že nekaj časa
                     vdova. Imeli so kmetijo in strojarno. Najstarejši Jože je bil elekroinženir,
                     zaposlen v Ljubljani, poročen in oče petih otrok. Ni se zaposlil v svoji
                     stroki, ampak je bil nekaj časa urednik Slovenca. Miklavž je bil po starosti
                     drugi za njim in je vodil doma strojarno, a mu je moral pri tem Jože pomagati;
                     zato se je večkrat pripeljal iz Ljubljane domov. Miklavž je bil po naravi
                     veseljak, družaben in dober pevec. Predvsem pa mamin ljubljenec. Tretji brat
                     Maks se je izučil za mizarja. Imel je delavnico v Bohinju in si ustvaril svojo
                     družino. Mlajši Franc in najmlajši Janez sta po odlično opravljeni maturi v
                     Škofovih zavodih v Šentvidu študirala teologijo. Janez je vstopil k jezuitom,
                     Franc je postal lazarist, 'ponižni sopotnik Jezusovega križa', kot je rekel
                     zase, pesnik in mistični pisatelj. Videli bomo, da bi lahko tudi za njegove
                     sorodnike rekli, da so bili sopotniki Jezusovega križa. Posebno še za Jožico in
                     Miklavža Sodjo ter njune otroke. </p>
                  <p>Pepca je bila pridna in skrbna, vajena vsakega dela in je bila Skalovčevi mami
                     v veliko pomoč. Bila je vesela, da je Miklavž dobil dobro ženo. Otroci Majda
                     (1940), Marija (1942) in Janez (1944) so prihajali drug za drugim. Življenje,
                     čeprav trdo, bi bilo dosti lažje in lepše, če ga ne bi tudi Sodjevim zagrenila
                     nemška okupacija in partizansko nasilje. Njihova družina je bila komunistom in
                     terencem v veliko spotiko že zaradi obeh mlajših sinov; Franc je bil že
                     duhovnik, Janez še bogoslovec. Pri Sodjevih je večkrat prenočeval duhovnik
                     Srečko Huth, kadar je bil na poti na Koprivnik in tudi zaradi tega se je
                     Skalovčevim slabo pisalo. Mnogim ni bilo po volji, da dela v strojarni tudi med
                     vojno ni primanjkovalo, tako da jo je Miklavž lahko s prizidkom povečal in ji
                     dal novo kritino. Mama ga je svarila, naj počaka s prenovitvijo do konca
                     vojne;vedela je namreč, da zavist Bohinjcev lahko postane za Miklavža usodna. </p>
                  <p>Miklavž in brat Maks sta preudarjala, kako se izogniti nemški mobilizaciji,
                     zapiranju, streljanju talcev in izgonu v internacijo na eni strani, po drugi
                     strani pa nasilju gošarjev in terencev, ki so svobodno pobijali ljudi, ki jim
                     niso bili po volji. Tako so partizani ubili v gošči sosedovega gospodarja
                     Mencingerja, ko jim je ta pripeljal poln voz hrane. Mučili, posiljevali in
                     obglavili so enaindvajsetletno Zoro Žmitek, češ da je švabska kurba in
                     izdajalka, v resnici pa le enega od partizanov ni marala. Prišli so tudi po
                     Miklavža, da ga odpeljejo in likvidirajo, ker naj bi bil organizator bele garde
                     v Bohinju, a se jim je izognil. Spoznal je, da mora zapustiti družino, delo v
                     strojarni in pobegniti. Brat Maks se je 1944 pridružil domobrancem, potem ko je
                     od gošarjev dobil grozilno pismo, Miklavž pa je odšel k stricu, ki je imel v
                     Borovljah na Koroškem puškarno in se pri njem zaposlil. </p>
                  <p>Kako zelo so se bohinjski komunisti zarotili proti Sodjevim in Miklavžu, lahko
                     nekoliko razberemo iz pisma, ki ga je maja 1973 pisal iz Clevelanda Miklavžev
                     starejši brat Jože. Med drugim piše: »Takoj ob začetku vojske so razni ljudje,
                     predvsem komunisti, poiskali kar hitro zvezo z Nemci. Tako je T. Koder hodil z
                     njimi po vasi in kazal hiše, katerih družine bi bilo treba preseliti. Seveda
                     tudi našo ali bolje, predvsem našo. Ko je prišlo do preloma med Hitlerjem in
                     Stalinom, se je njih delovanje spremenilo. Začeli so takoj pripravljati listo
                     za likvidacijo ljudi. Glavni je bil rajnki Vojvoda, ki je izjavil takoj na
                     začetku: Sodjevi morajo vsi izginiti. Mamo so dali na listo za likvidacijo. To
                     mi je povedal zvest komunist, ki je bil v gozdovih in s katerim sva se znašla
                     skupaj v koncentracijskem taborišču. Pristavil pa je, da se zanje ni treba vač
                     bati, ker so mamo takoj črtali z liste, ko so zvedeli za mojo aretacijo. To mi
                     je potrdil še nek drug bohinjski gošar, ki je bil tudi v koncentracijskem
                     taborišču. </p>
                  <figure>
                     <graphic url="slike_z_61/z_61_20.png"/>
                     <head>Jožica in Miklavž Sodja ob poroki <name type="author"/></head>
                  </figure>
                  <p>Najpomembnejše zanje pa je bilo, da uničijo Miklavža in pri tem so se
                     posluževali najpodlejših laži. Ko so ga Nemci že drugič aretirali in ga
                     pripeljali iz Nemčije v Begunje, je bil zaprt z drugimi vred. Med zaporniki je
                     bil tudi neki Lovrenc Rozman po domače Kašarjev s Kamenj v Bohinju. Nemci so
                     zasliševali vsakega posebej in ko je Lovrenc prišel od zaslišanja, ga je
                     Miklavž vprašal, kako je bilo. 'Slabo,' je odgovoril Lovrenc. To so bile edine
                     besede, ki sta jih izmenjala. Kmalu so Lovrenca ustrelili kot talca.</p>
                  <p>Med zaporniki, ki so ostali živi, je bil tudi neki Tržičan, ki so mu komunisti
                     naročili, naj gre v Bohinj h Kašarjevemu Toneju in mu pove, da je njegovega
                     sina Lovrenca ovadil Miklavž in da je bil zaradi tega Lovrenc ustreljen. Vse je
                     tipična podla komunistična taktika. O tem je bil Miklavžev brat Jože trdno
                     prepričan. </p>
                  <figure>
                     <graphic url="slike_z_61/z_61_21.png"/>
                     <head>Majda in Marija s sestro Nikico <name type="author"/></head>
                  </figure>
                  <p>Miklavžev pobeg na Koroško je izzval gošarje, da so se znesli nad dvema
                     nemočnima ženskama: Skalovčevo mamo in Pepco, pa še nad tremi majhnimi otroki.
                     Neke noči so vdrli v hišo, jo spraznili, najbolj pa shrambo. Ker niso mogli
                     odnesti vsega, so preostale kozarce marmelade in kislih kumaric zmetali na
                     cementna tla, da se je steklo razbilo na drobne kosce. Pobrali so vse plenice
                     dojenčka Janezka, še tiste, ki so se mokre sušile na podstrešju, vso obleko
                     otrok, Pepčina oblačila in šivalni stroj. Tega so še dolga leta po vojni imeli
                     v neki hiši v Bistrici. </p>
                  <p>Ker niso mogli dobiti Miklavža, so se v svojem maščevalnem besu izživljali nad
                     njegovo ženo. Pepco so postavili ob zid in ji zavezali oči kot so to delali
                     Nemci s talci preden so jih ustrelili. Uspelo jim je, da so jo na smrt
                     prestrašili, kajti prepričana je bila, da jo bodo ubili. Zahtevali so, naj jim
                     pove, kdaj prihaja njen mož Miklavž domov. Domnevali so, da se sestajata. 'Ne
                     prihaja', jim je Jožica zatrjevala. 'Kdaj je bil zadnjikrat doma', so vztrajali
                     naprej. 'Nikoli ga ni bilo doma, ' je Jožica govorila resnico. Prihajal je
                     namreč le do Radovljice in sta se z Jožico tam sestala, največkrat pa ga je
                     Jožica obiskala v Borovljah. Dolgo so jo mučili z zasliševanjem, zastraševanjem
                     in grožnjami. Na noben način jim ni hotela povedati za Miklavža, kajti potem bi
                     jim morala izdati, kje na Koroškem je njen mož. Gotovo bi ga poiskali in ubili. </p>
                  <p>Pepca je uvidela, da pred ubijalci tudi ona ni več varna. Takoj naslednje jutro
                     se je še vedno na smrt prestrašena odločila, da se mora iz Bohinja umakniti
                     skupaj z otroki. Dobra soseda ji je posodila plašč in nekaj plenic za Janezka
                     in še isti dan so priromali k Resmanovim v Radovljico. Sprejeli so jih z vso
                     ljubeznijo in jim oskrbeli nekaj obleke. Najeli so šiviljo, parali stare obleke
                     in šivali na novo. Kar nekaj časa je trajalo, da si je Pepca za silo opomogla. </p>
                  <p>Stare mame v Bohinju ni mogla pustiti same. Zato se je z Janezkom vrnila,
                     čeprav jo je bilo še vedno zelo strah; deklici Majda in Marija pa sta ostali
                     pri Resmanovih. Majda je bila stara štiri leta, Marija pa dobri dve leti. Zelo
                     so ju imeli radi in posebno Minka in Anica sta se veliko ukvarjali z njima, da
                     deklicama ni bilo dolgčas in sta lažje zdržali brez mame. Še danes, v zrelih
                     letih govori Majda le o tetki, saj se matere žal ne spominja. Pepca je bila
                     dobra mamica in imela je zelo rada svoje tri otroke, morda tudi zato, ker je
                     sama tako zgodaj zgubila svojo mamo. Na srečo so pri Sodjevih in pri Resmanovih
                     imeli telefon in so se lahko večkrat slišali. Ko je nekoč klicala Sodjeva mama
                     k Resmanovim, je povedala, da je s Pepco vse v redu, je pa zelo otožna in
                     zaskrbljena. Veliko pestuje Janezka in mu poje žalostno pesmico: Ena lučka mi
                     gori, / druga mi pa sveti, / mene pa srce boli,/ treba bo umreti … Nato pa sta
                     obe, Pepca in Sodjeva mama jokali. </p>
                  <p>Pri Skalovčevih je bilo leto 1945 zelo žalostno. Vzklila je pomlad z
                     osvoboditvijo in Pepca je spoznala, da v njej raste novo življenje. Kako srečni
                     bi bili, če bi se lahko s Koroške vrnil Miklavž, toda vedel je, da bi mu
                     vrnitev k ženi in otrokom domov prinesla smrt. S težkim srcem je ostal na
                     Koroškem. Bližala se je zima in Jožica se je pripravljala na rojstvo otročka,
                     ki hvala Bogu še prav nič ni vedel, kako hudo je na svetu. 25. novembra je
                     rodila deklico Nikolajo; Nikica so jo klicali, naj nosi ime po očetu. </p>
                  <figure>
                     <graphic url="slike_z_61/z_61_22.png"/>
                     <head>Sodjevi otroci ob maminem grobu <name type="author"/></head>
                  </figure>
                  <p>Nikica je bila drobna, a obe z mamico zdravi. Pepca bi morala že okrevati, pa
                     lepega dne pokliče bohinjska mama k Resmanovim, da je zbolela za krvavo grižo.
                     Čudno se jim je zdelo, saj se ni mogla nikjer okužiti. Takoj so šli do
                     radovljiških zdravnikov dr. Slivnika in dr. Šarca, pa ni bilo nobenega doma.
                     Zato so poklicali na Jesenice znanega in prijaznega dr. Bartola Keržana.
                     Resmanova mama mu je povedala, kako je s porodnico. Dobri zdravnik se je takoj
                     ponudil, da gre v Bohinj. Medtem je Skalovčeva mama ponovno klicala, da je
                     Pepca zelo vroča, ni pa vedela koliko vročine ima. Toplomer ji je namreč
                     odnesla babica Urša, ki je vodila porod, potem pa je ni bilo več blizu. Ni
                     prišla pogledat niti kako je z mamico, niti kako s punčko. </p>
                  <p>Dr. Keržan je sporočil, da se bo nemudoma odpeljal v Bohinj z rešilcem. Toda
                     kar nekaj časa je trajalo, da se mu je posrečilo dobiti zadosti bencina. Z njim
                     se je odpeljala tudi Resmanova Anica. Pripeljali so se lahko le do podrtega
                     mostu čez Savo Bohinjko, tam pa so že čakali dobri Skalovčevi sosedje, ki so s
                     konjsko vprego pripeljali Pepco. Prenesli so jo čez most in jo odpeljali v
                     žensko bolnico in porodnišnico Leonišče. Tam jo je sprejela odlična in
                     plemenita zdravnica dr. Joža Žitko, ki je takrat v bolnici še lahko ordinirala.
                     Aničina sestra Minka je prišla v Ljubljano naslednji dan in je ostala pri
                     Jožici vse dni; veliko jo je obiskoval tudi Miklavžev brat, lazarist Franc
                     Sodja.</p>
                  <p>Dr. Žitkova je, tako kot pred njo že dr. Keržan, takoj postavila pravilno
                     diagnozo. Jožica ni zbolela za krvavo grižo, ampak babica po porodu ni oskrbela
                     porodnice in je zaradi neočiščene maternice dobila zastrupitev. Jožičina visoka
                     vročina teden dni po porodu jo je na to opozorila, a ni poklicala bohinjskega
                     zdravnika dr. Wolfa. </p>
                  <p>Ing. Jože Sodja je v zgoraj omenjenem pismu tudi zapisal o dogodkih po porodu
                     svoje svakinje: »Ko je Jožica rodila Nikico, so komunisti napravili še podlejši
                     načrt, da jo 'pospravijo'. Drugi ali tretji dan po porodu sta dva pridrvela v
                     hišo in naravnost v gornje prostore, kjer je ležala Jožica. Kričala sta, da
                     hočejo Miklavža, češ da se skriva doma. Jožica se je razburila, vstala in še
                     ona kričala, naj jo pustijo na miru. Erlihova babica je sedela spodaj v kuhinji
                     in bi jima lahko preprečila dostop do porodnice. Ko je dobila Jožica vročino,
                     bi morala poklicati zdravnika, pa tega ni storila, ker je sodelovala s
                     komunisti. Tista dva, ki sta vdrla k Jožici v sobo, sta bila bohinjska
                     komunista, železniški delavec Rant in Anton Rozman, po domače Kašarjev Tonej.
                     Ker Miklavža nista našla, sta odšla.« </p>
                  <p>Kmalu po sprejetju Jožice v Leonišče je dr. Žitkova vesela povedala, da smo
                     dobili čudežno zdravilo, penicilin. Le to lahko reši mlado mamico pred smrtjo.
                     Mora pa zanj storiti prošnjo na ministrstvo za zdravje. Pri Resmanovih so jo
                     takoj napisali, s potrdilom in žigom sta jo opremila dr. Žitkova in dr. Keržan.
                     Takoj so jo poslali na ministrstvo. Vsi so imeli veliko upanja, da bo čudežno
                     zdravilo rešilo mlado mamico. Tudi dr. Žitkova upanja ni skrivala. Toda dnevi
                     so minevali. Pepco je občasno že zapuščala zavest. Kadar se je prebujala, je
                     bledla: 'Ne, ne Miklavž, ne smeš priti, te bodo ubili.' Dr. Žitkova je Minko
                     opozorila na 'mrtvaške rože' po Pepčinem telesu. Končno je po mnogih dnevih
                     mučnega čakanja le prišlo sporočilo z ministrstva, ki je prošnjo – zavrnilo.
                     Mamica štirih majhnih otrok je v naslednjih dneh, en mesec po porodu Nikice,
                     23. 12. 1945 umrla. Če je ušel smrti Miklavž, naj umre njegova žena. Zdelo se
                     je, kot da so tako odločili bohinjski komunisti in nova komunistična oblast na
                     ministrstvu ter jim za štiri majhne otroke ni bilo mar. Na dan pred svetim
                     večerom so zacinjeno krsto s truplom mlade matere pripeljali iz Ljubljane k
                     Sodjevim.</p>
                  <p>Gospa Majda, takrat petletna deklica, se spominja krste v veži na tleh. Na
                     zgornjem delu krste je bilo stekelce in pod njim mamin mrtvaško bledi obraz.
                     Obe s sestrico Marijo sta hoteli videti mamico. Vsaka z ene strani sta
                     počepnili h krsti. Kako sta jokali, božali steklo in klicali mamico, pa Sodjeva
                     mama in Resmanovi niso mogli nikoli pozabiti. Na srečo takrat deklici še nista
                     razumeli, kaj pomeni ostati brez mame in kakšno življenje čaka štiri sirote.
                     »Vse življenje živijo z menoj ti trenutki,« pravi danes gospa Majda. </p>
                  <p>Dr. Keržan je bil simpatizer partizanov in komunist, ampak velik poštenjak. Bil
                     je zelo ogorčen, da je babica pustila porodnici maternico neočiščeno in je tudi
                     kasneje ni oskrbela in poklicala zdravnika. Hotela je zatajiti celo njeno
                     visoko vročino in odnesla toplomer. Nekaj dni po pogrebu je prišel k Resmanovi
                     mami v Radovljico in hotel podatke o babici Urši in Pepci. Nameraval je stvar
                     prijaviti oblastem, češ da je bil to naklepni umor, ki ga je babica storila po
                     ukazu nekih izprijenih Bohinjcev. Kljub žalosti v bohinjskem in radovljiškem
                     domu, ga je Resmanova mama zavrnila: 'Prepustimo to božji sodbi. Pepce nam
                     nihče več ne more oživiti.'</p>
                  <p>Verjetno je s tem rešila tudi dobrega dr. Keržana, ki bi si s prijavo nakopal
                     pri oblasteh velike sitnosti. Tako kot vsi takratni poštenjaki, je bil tudi on
                     preveč naiven in še ni dodobra poznal vseh komunističnih metod. </p>
                  <p>Verjetno jih je bolje spoznal bohinjski zdravnik dr. Vladimir Wolf, ki ga je
                     srečno naključje rešilo likvidacije mesec dni po Pepčini smrti. Andrej Bohinjc,
                     ki je bil po vojni sekretar Okrajnega komiteja KP Jesenice, je nehote prišel na
                     sled nekaterim pobojem Udbe, zato so ga l. 1947 aretirali, zaprli in na drugem
                     dachauskem procesu avgusta 1948 obsodili na smrt z ustrelitvijo, a kasneje
                     pomilostili. V Gorenjskem glasu 14. oktobra 1988, ko je bil že na svobodi, je
                     med drugim zapisal o dr. Wolfu : »Mesec dni kasneje« ( po ustrelitvi
                     jeseniškega kaplana dr. Toma in smrti Sodjeve Pepce konec decembra 1945), »pa
                     mi je nekdo iz Bohinja prišel povedat, da bo tisti dan ob enajstih zvečer ubit
                     dr. Wolf, zdravnik v Bohinju. Ubiti so ga nameravali, ker je rekel, da ima
                     preveč poklicnega dela in da izstopa iz partije. Ubil naj bi ga Evstahij Baloh,
                     ki je bil tedaj šef personalne uprave pri gozdni upravi v Bohinju. Da bi
                     preprečil ta umor, sem ga takoj poklical po telefonu, češ naj nujno pride k
                     meni s podatki o sindikalni organizaciji v podjetju. Upiral se je, vendar, ko
                     sem zagrozil, da bom prišel ponj s policijo, je pristal in prišel. Ko sva bila
                     sama v moji pisarni, sem ga razorožil in zahteval, naj pove vse, kar je mislil
                     narediti ta večer ob enajstih. Ko je videl, da nima izhoda, je začel
                     pripovedovati, kako so pobijali.« Tako je dr. Wolf za las ušel smrti. Verjetno
                     ga je partija obsodila na smrt, ker se kot zdravnik, ki mora reševati
                     življenja, ni mogel več slepo pokoravati njenim ukazom in ji služiti.</p>
                  <p>* * * </p>
                  <p>Samo bežno si še oglejmo življenje štirih sirot v uničeni družini Pepce in
                     Miklavža Sodje iz Bohinja.</p>
                  <p>Nebogljenega dojenčka Nikico je vzela k prsim tuja mati, a hvala Bogu, dobra in
                     plemenita Mihavova mama, pri kateri je Nikica kot majhna deklica še nekaj časa
                     živela. Janezek je ostal pri Sodjevi mami v Bohinju, Majda in Marija sta še
                     naprej ostali pri Resmanovih, kjer sta se že udomačili zadnje leto vojne. Minka
                     in Anica sta jima posvečali še več ljubezni, kot da bi jima hoteli nadomestiti
                     mamo in očeta. Toda hitro se je opazilo, da sta deklici že zaznamovani. </p>
                  <p>Na pomlad, sneg je ležal še povsod, verjetno je bilo februarja, je šla Anica z
                     deklicama k zdravniku v ambulanto. »Srečal nas je starejši mož, čevljar in
                     copatar iz Ljubnega,« se danes spominja gospa Anica. »Pisal se je Bertoncelj in
                     je bil oče partizana Staneta Bertonclja in tast radovljiške aktivistke in
                     partizanke Prešernove brigade Mare Bertoncelj, po domače Fajfarjeve iz
                     Radovljice. Poznali smo se, saj je čevljar Bertoncelj nakupoval v naši
                     trgovini. Tudi Pepco je poznal. Zagledal se je v deklici, obe sta bili oblečeni
                     v kožuščke in imeli črne pentlje v laseh. Pohvalil me je, kako prisrčni deklici
                     imam. Z veseljem sem mu povedala, da sta deklici Pepčini hčerkici. Spremenil se
                     mu je obraz in odurno se je zadrl: 'Pobijte jih!' Dobesedno tako! Osupnila sem
                     in mu zabrusila, naj ga bo sram, ker je že star, ves siv, pa tako hudoben!« </p>
                  <p>Da bomo lažje razumeli zavrženost in zaznamovanost otrok, ki jim je revolucija
                     ubila starše in za vedno vzela dom ter jih pahnila po besedah zgodovinarja Joža
                     Dežmana v 'partijski pekel', je treba spomniti, da so otroci partizanskih
                     staršev uživali v 'partijskih nebesih'. Čevljar Bertoncelj je imel
                     vnučki-dvojčici, ki sta bili hčerkici njegovega sina partizana Staneta in snahe
                     partizanke Mare. </p>
                  <p>Bertoncljevi deklici sta bili morda kakšno leto starejši od Sodjeve Majde. Ko
                     sta njuna mamica in očka odšla za več kot dve leti v partizane in pustila
                     deklici pri Marini mami, sta bili neizmerno žalostni. Ena od njih je svoje
                     občutke zapuščenosti zapisala v spominih, ki jih je podarila svoji materi –
                     nekdanji partizanki Mari, ob njeni devetdesetletnici. </p>
                  <p>»Bilo je leto 1943 v Radovljici. Nekega pomladnega dne sva morali ostati čez
                     noč pri starih starših v Predtrgu, čiso blizu našega doma. V njihovi sobi, ki
                     smo ji rekli 'hiša', je stalo pohištvo naše spalnice in najina otroška
                     posteljica. Na steni sta viseli sliki najinih angelov varuhov, h katerima sva
                     vsak večer molili in obljubljali, da bova pridni. Nisva hoteli spati, jokali
                     sva, hoteli sva domov k mamici. Klicali sva jo, prosili na kolenih, naj vendar
                     pride. Vsi smo jokali, tudi stara mama in teta Rezka. Stari ata naju je vzel v
                     naročje, posadil vsako na eno koleno in naju z 'Dirja, dirja kona, v Krana po
                     kostana, v Radolco po kastrolco, v Tržč pa po zvončč', želel spraviti v dobro
                     voljo. Midve pa sva še vedno jokali. Vse me je stiskalo, zajemala sem
                     sapo,cepetala z nogami in hlipaje klicala svojo mamico. Od onemoglosti sva
                     zaspali. Drugo jutro je bilo še huje. Povsod sva jo iskali. Po klancu navzgor
                     do Žgajnarja, kjer sva bili doma, sva odšli brez vednosti starih staršev.
                     Kljuke hišnih vrat nisva mogli doseči, zato sva sedli na prag in čakali na
                     mamico ter jokali. Po naju je prišel stari ata in naju odnesel nazaj v
                     Fajfarjevo hišo, kot so rekli domu mojih starih staršev … Še dolgo sva uhajali
                     iz najinega novega doma. Posedali sva na pragu Žgajnarjeve hiše in čakali na
                     starše. Nekega dne sva ugotovili, da v hiši živijo drugi ljudje … «</p>
                  <figure>
                     <graphic url="slike_z_61/z_61_23.png"/>
                     <head>Nikica s staro mamo <name type="author"/></head>
                  </figure>
                  <p>Zakaj so smeli objokovati ločitev od svojih mamic in očetov le otroci
                     partizanov, pa to ni bila ločitev za vse življenje! Deklici, ki so jima
                     komunisti zakrivili mamino smrt in očeta pregnali z doma, pa naj bosta še sami
                     pobiti! </p>
                  <p>Bertoncljevi dvojčici sta lahko ob osvoboditvi planili mami in ateku v objem.
                     »Postali sva neučakani. S sestrico sva hodili za staro mamo in spraševali: 'Ali
                     je danes tisti dan, ko bosta prišla mamica in atek?' Kadar je stari ata stopil
                     v kuhinjo, sva skočili s klopi in ga pocukali za rokav, še ust nisva odprli, že
                     nama je odgovoril:' Kmalu bosta prišla.' ...Nekega lepega dopoldneva, ko sva
                     vsaka v svojem naročju nosili polena iz drvarnice v kuhinjo, sva opazili, kako
                     se s hitrimi koraki približujeta po Beki navzdol moški in ženska. Obe sva ju
                     radovedno pogledali in zavpili: 'Mamica, atek!' Polena sva spustili na tla in
                     stekli k njima. Zavrtelo se mi je, ko me je oče najprej visoko dvignil nad
                     glavo in nežno objel, nato sem zlezla k mamici in se krepko ovila okrog njenega
                     vratu. To snidenje je ostalo za vedno najlepši trenutek mojega otroštva. Bila
                     sem presrečna – to je bila zame svoboda.« </p>
                  <p>Za Majdo, Marijo, Janeza in Nikico pa je svoboda pomenila začetek bednega
                     življenja sirot brez doma, brez mamice, brez očeta. </p>
                  <p>Bertoncljeva družina je dobila novo stanovanje. »Dobili smo veliko stanovanje
                     na Kopališki 7; danes je tam zdravstveni dom. Velika hiša z velikim vrtom … «
                     se še naprej spominja hčerka partizanke Mare in Staneta Bertoncelj. Čez nekaj
                     let so se preselili. »Takrat smo stanovale v Beblerjevi vili … « Pepčini in
                     Miklavževi otroci pa so se selili od ene stare mame do druge: iz Bohinja v
                     Radovljico in nazaj. In kasneje k očetu v daljno Venezuelo, pa se od tam spet
                     vrnili v Bohinj, kjer so bile njihove korenine. Nikica pa je otroštvo preživela
                     pri tuji materi. </p>
                  <p>Bertoncljevi so bili »v nekoliko privilegiranem položaju, ker je obstajala
                     trgovina za vojaško osebje,« še napiše v svojih spominih hčerka partizanke Mare
                     in partizana Staneta. »Mi smo ji rekli oficirska trgovina. Tu smo dobili na
                     karte nekatere prehrambene izdelke v večjih količinah kot v navadnih trgovinah
                     in tudi vrst ni bilo.« V tej trgovini so dobili tudi belo moko. Ko sta deklici
                     nesli od peka proti domu veliko štruco kruha, sta dobili tudi spremljevalce –
                     lačne otroke. »Kruh je prijetno dišal, skorja je bila zlatorumeno zapečena.
                     Sredica našega kruha je bila bela.« </p>
                  <p>Sodjeva stara mama pa je morala na kmetiji vsak grižljaj prigarati, pozneje so
                     ji po svojih otroških močeh pomagali Pepčini in Miklavževi otroci. Poznali so
                     le delo in odrekanje, kaj je zabava, igra, kaj brezskrbno otroštvo niso vedeli.
                     Na srečo je ostal pri njih dobri in zvesti hlapec Janez, stric Franc pa jim je
                     oskrbel redovnico s. Agnezijo, da je pomagala ostareli in izčrpani Sodjevi
                     mami. Leta 1956 jo je od vsega prestanega gorja zadel infarkt in komaj živa se
                     je z vlakom pripeljala v jeseniško bolnico. Za take matere kot je bila Sodjeva,
                     takrat ni bilo rešilnih avtomobilov. </p>
                  <p>Gospa Majda ve povedati vse najlepše in najboljše o Sodjevi mami. Bila je
                     izredno dobra, nobene mržnje ali maščevalnosti ni bilo v njenem srcu, ko je
                     vnukom pripovedovala o vojnih hudodelstvih. Veliko je molila in vsem ljudem
                     delala dobro. Bila je zelo gostoljubna; pri njej je našel prenočišče prav vsak,
                     tudi naključni popotnik ali cigani, ki so smeli prenočevati na senu. Celo
                     zajtrk je zjutraj vsakemu postregla. »Pravila nam je,« se spominja Majda, »da
                     ne more drugače kot delati dobro ljudem, ker ve, koliko ljudi izkazuje dobroto
                     in pomaga njenim petim sinovom, ki so morali po svetu.« </p>
                  <p>Obenem pa je bila zelo stvarna ženska. Po vojni so Sodjevim zaplenili skoraj
                     vse posestvo. Sodjeva mama je kar naprej hodila na občino, da so jim vrnili
                     toliko polja in pustili nekaj živine, da so lahko preživeli. Jože Sodja je v
                     omenjenem pismu še zapisal, da so jim zaplenili 80% vsega posestva in da so
                     stroje iz strojarne demontirali Vojvodovi fantje; nekdanjo Sodjevo strojarno pa
                     spremenili v varilno delavnico z mnogo hrupa ob spokojni Skalovčevi domačiji na
                     vasi. Razumljivo, da Sodjevi niso dobili od tega ničesar, čeprav bi jim morali
                     novi, samooklicani lastniki delavnice plačevati za poslopje najemnino.
                     Obratovala je, dokler ni pričela propadati in propada še danes. Prav tako je
                     bila zaplenjena hiša in mizarska delavnica Maksa Sodje; tudi ti dve poslopji
                     sta propadli in današnje opustošenje priča o strahotnih krivicah zavistnih
                     komunistov do poštenih ljudi, ki so si z delom ustvarili nekaj premoženja.
                     Razumljivo, tudi Sodjevi so bili za povojno ljudsko oblast narodni izdajalci,
                     belogardisti, kolaboranti in njihovo premoženje je moralo postati last
                     ljudstva. </p>
                  <p>Vrnimo se zdaj k Sodjevemu Miklavžu. Domači so mu sporočili ženino smrt, toda
                     ženo je lahko objokoval na samem, v tujini. »Miklavža je ta tragedija čisto
                     zmešala in se še zdaj ni uravnovesil,« je leta 1973 pisal njegov brat Jože.
                     Miklavž je otrokom pošiljal lepa in uporabna darila, k sebi na Koroško jih ni
                     mogel vzeti. Še nekaj časa sta bila z bratom Maksom pri stricu v Borovljah.
                     Maks se mu je pridružil potem, ko je z domobranci pribežal na Koroško. Vendar
                     tam nista bila varna. Sčasoma sta se odpravila s trebuhom za kruhom v oddaljeno
                     in zanju tujo Venezuelo. Za Maksom so kasneje prišli žena in otroci, Miklavž pa
                     je otroke zaman vabil, saj so bili še vsi premajhni. Uspelo mu je, da je dobil
                     zaposlitev v strojarni, toda sčasoma je raje odprl svojo pivnico. Žal mu je
                     odslej edinole ta nadomeščala dom in domače. Želja, da pridejo otroci k njemu,
                     ni zamrla. Neprestano jih je vabil. Tudi Sodjeva stara mama jih je k temu
                     nagovarjala: če nimajo več matere, naj bodo vsaj ob očetu. Poznal pa ga ni
                     nihče od otrok.</p>
                  <p>Majda je do šestnajstega leta živela pri Resmanovih, se izšolala in dobila
                     službo v kmetijski zadrugi v Lescah. Marija je šla domov k stari mami, Janezu
                     in Nikici in se tudi ona s šestnajstimi leti zaposlila in še ne osemnajstletna
                     poročila. Odraščajočemu, rahločutnemu Janezu je postajal svet brez pravega
                     doma, brez matere in očeta vedno bolj krut. Skalovčeva mama iz Bohinja je
                     večkrat klicala k Resmanovim, da Janezu ni več kos, da ga ne more več krotiti
                     in da mora k očetu v Venezuelo. »Pomislite, kaj mi je storil v navalu trme,« je
                     nekoč potarnala. »Potegnil je namizni prt z vazo vred, da se je razbila na
                     drobne koščke, zgrabil prt, ga odnesel ven na gnoj in toliko časa z motiko
                     tolkel po njem, da je vsega razcefral.« Danes psihologi polni razumevanja
                     govorijo o notranjih stiskah, napetostih in travmah današnjih otrok in mladine,
                     sirote po vojni pa so se morale znajti kot so vedeli in znali v 'peklu', ki jim
                     ga je dodelila partija. </p>
                  <p>Oče je še vedno vztrajal, naj pridejo otroci k njemu v Venezuelo. Marija ni
                     hotela, Majda si je predstavljala Ameriko kot Indijo Koromandijo in
                     sedemnajstletna odpotovala k očetu skupaj z dvanajstletnim Janezom. Janeza so
                     pospremili z vlakom do Jesenic vsi sošolci. Spominjajo se, kako je na vlaku
                     nenadoma vstal, se zagledal v Savo in zajokal: ' Z Bogom Sava, ali te bom še
                     kdaj videl? ' In tudi teta Anica iz Radovljice je skupaj z njim jokala.</p>
                  <p>Majda se je po mnogih letih težkega dela in revščine razočarana vrnila, Janez
                     se je poročil z domačinko, si ustvaril družino in se ni več vrnil. Domovino in
                     svoj Bohinj bi zdaj večkrat obiskal, pa se boji težkih ločitev od Bohinja, ko
                     bi moral kot pred davnimi leti v otroštvu zajokati: » Z Bogom Sava, nikoli več
                     te ne bom videl!« </p>
                  <p>Tudi sedemnajstletna Nikica je odšla za nekaj let k očetu, a jo je domotožje
                     prignalo najprej k stricu Janezu v Nemčijo, kjer se je za nekaj časa zaposlila
                     in končno v rodni Bohinj. Poročila se je in na nekdanji Skalovčevi domačiji sta
                     z možem postavila novo hišo. K očetu v Venezuelo ni bilo nikoli nobenega več.
                     Po burnih letih brezciljnega življenja je Miklavž zbolel za rakom, se zdravil v
                     Nemčiji in se v Venezuelo vrnil umret. </p>
                  <p>Ta bežni vpogled v družino Miklavža in Jožice Sodja nam ponovno odstre podobo
                     ene od premnogih uničenih slovenskih družin, ki jih je nečloveški komunizem
                     načrtno iztrebljal.</p>
                  <p>Isto lahko trdimo za celotno Sodjevo družino. Sodjeva mama je imela vseh pet
                     sinov raztresenih po svetu in ob smrti ni bilo nobenega ob njej. Do konca
                     življenja se je pehala, s kmetijo in »vnuki na grbi«, kot pravi danes gospa
                     Majda. </p>
                  <p>Najstarejši Jože je po vojni z družino bežal in živel najprej v Nemčiji in
                     kasneje v Clevelandu in tam umrl. Maks je umrl v Venezueli. Lazarist Franc
                     Sodja je v petih letih trpljenja v komunističnih ječah izkusil vse psihično in
                     fizično trpljenje, kar ge je mogoče prestati. Knjižnim spominom na ta leta je
                     dal naslov 'Pred vrati pekla'. Končno se je naselil v Kanadi, kjer živi v
                     dvaindevetdesetem letu starosti. A svoboda v tujini tudi zanj ni prava. Vse
                     življenje nosi s seboj naše planine. »Še danes jih nosim v sebi,« je nekje
                     zapisal. »Nepozabno jih nosim: te tihe večere, to tiho molitev bohinjske
                     katedrale, ki si jo je v svojo proslavo ustvaril Bog sam.« Njegova ljubezen,
                     prečiščena v trpljenju, se zliva z Ljubeznijo Križanega. Dobro ve, da se lahko
                     samo s tako ljubeznijo premaguje sovraštvo sveta. Edino za najmlajšega od
                     bratov, jezuita p. Janeza lahko rečemo: 'Le ena se njemu je želja spolnila.'
                     Štirinajst dni pred smrtjo se je vrnil iz Nemčije v Bohinj, da je lahko umiral
                     in umrl na planini Krstenica v osrčju bohinjskih planin. Vsaj njemu 'v zemlji
                     domači zdaj truplo leži'. </p>
               </div>
            </div>
            <div type="div2">
               <head>Leta trpljenja in preizkušenj</head>
               <docAuthor>Adolf Malovrh </docAuthor>
               <docAuthor>Janko Maček</docAuthor>
               <div type="div3">
                  <p>Samotna Stovnikova domačija je bila v času druge svetovne vojne zatočišče
                     marsikateremu Gorenjcu, ki je pribežal pred Nemci v Ljubljansko pokrajino. Od
                     leta 1922 sta na njej gospodarila Pavel Malovrh, ki se je malo pred tem vrnil
                     iz sedemletnega ruskega ujetništva, in njegova žena Marijana. Rodilo se jima je
                     devet otrok; tri so pobrale otroške bolezni, šest pa nas je odraslo. Le
                     najstarejši brat Albert je bil pri vaški straži in domobrancih.</p>
                  <p>Maja 1945 je drugi brat Pavel kot voznik domobranskega prateža odšel na
                     Koroško, Albert pa se je s še nekaterimi sovaščani skrival v bližini doma in se
                     jeseni istega leta z njimi umaknil v Italijo. V naslednjih letih je še
                     nekajkrat ilegalno prišel domov, delno v povezavi z Bitenčevo skupino. Ko so
                     januarja 1948 Bitenca v Ljubljani prijeli, je bila v nevarnosti tudi naša
                     družina. Na procesu aprila 1948 je Bitenc nekajkrat omenil Malovrhove iz
                     Šentjošta, zato smo živeli v stalnem strahu in napetosti, kdaj nas bodo prišli
                     iskat. Vendar se do novega leta 1949 ni nič zgodilo.</p>
                  <p>Usodni 4. januar 1949</p>
                  <p>Ob novem letu 1949 je umrl očim našega očeta Andrej Tominc. Pokopali smo ga 2.
                     januarja. Komaj smo se po pogrebu nekoliko oddahnili, je pa udarilo. Zdelo se
                     je, da so prav čakali, da bomo pokopali očima. 4. januarja okrog sedmih zvečer
                     smo ravno večerjali, ko se nenadoma odpro hišna vrata in v sobo vstopita dva
                     oborožena miličnika, za njima pa oznovski oficir v usnjenem plašču, ki je takoj
                     vprašal za Pavla Malovrha. Oče je vstal in rekel: »Jaz sem,« vsi drugi smo pa
                     nehote odložili žlice. Poleg očeta in matere sem bil pri mizi še jaz in sestri
                     Pepca in Bernarda, brat Feliks je pa bil na Vrhniki in se od tam vozil v
                     Ljubljano v gimnazijo. Z nami je bila tudi sestrična Ivanka Krušnik, ki je
                     tisti teden pri nas šivala. Oznovec je z nekega papirja prebral naša imena:
                     očeta, mater, mene in starejšo sestro ter ukazal, da moramo biti v petih
                     minutah pripravljeni za odhod. Vzamemo lahko samo najnujnejšo obleko. Nič
                     drugega ne potrebujemo – tudi denarja ne. Odločil je, da mora tudi sestrična
                     iti z nami. Ko smo eden za drugim izstopili iz hiše, je poleg vsakega oziroma
                     za vsakega, saj je bila gaz ozka in ni bilo mogoče hoditi vštric, stopil po en
                     miličnik. Tako smo po temi in snegu v koloni šli proti Kurji vas. V Kurji vasi
                     smo se ustavili pred nekoliko večjim avtomobilom z več kabinami. Odkazali so
                     vsakemu svojo kabino, da smo bili takoj ločeni. Odpeljali smo po cesti proti
                     Ljubljani, toda prav kmalu smo se ustavili. Čeprav nisem nič videl, sem vedel,
                     da smo na Ljubljanici. Sledil je kratek razgovor. Sklepal sem, da govorita
                     oznovec in neki domačin. Nato smo nadaljevali vožnjo in se ustavili šele na
                     dvorišču oznovskih zaporov na Poljanskem nasipu.</p>
                  <p>Mene so takoj spravili v bunker 2 x 3 m v podzemlju zaporov. Sam beton – le v
                     kotu deska, da sem lahko legel nanjo. Nobene odeje mi niso dali. Obleko sem
                     imel tisto, v kateri šem šel od doma, vzeli pa so mi osebne predmete, pas od
                     hlač, vezalke iz čevljev, skratka vse, kar se ni držalo obleke. Zjutraj se je v
                     celici prižgala luč in paznik mi je izročil hišni red: vstajanje ob šestih,
                     spanje ob devetih zvečer itn. Po tem urniku sem se nekako orientiral, da sem
                     vedel, kdaj je dan in kdaj noč, kajti dnevne svetlobe nisem videl, dokler sem
                     bil v tem bunkerju. Nekakšen zamolkel pisk sirene je zjutraj naznanil čas za
                     vstajanje in prav tak znak je bil zvečer ob devetih. Okrog sedmih zjutraj je
                     bil zajtrk – četrt litra črne vode z okusom po proji in 7 dkg koruznega kruha,
                     med dvanajsto in trinajsto uro sem dobil pol litra neke motne vode, za katero
                     bi težko določil, kaj se je kuhalo v njej. Le tu in tam sem našel v njej kak
                     fižolček ali košček krompirja. Okoli šestih zvečer sem dobil pol litra nekakšne
                     prežganke. Tako hrano sem imel vseh 107 dni v tem prostoru. Luč je gorela dve
                     uri zjutraj, dve uri opoldne in prav tako zvečer, drugače je pa bila popolna
                     tema. Čas se mi je čisto ustavil. Težko je povedati, kako sem se počutil.
                     Vselej, ko se je prižgala luč, so me zabolele oči, ker je bil prehod od popolne
                     teme na svetlobo nenaden in boleč. V sedmih letih zapora so bili ti dnevi v
                     bunkerju zame najtežji.</p>
                  <p>Na zaslišanje so vedno klicali ponoči med deveto uro zvečer in peto zjutraj. Ko
                     me je paznik vodil na zaslišanje, sva šla po 20 do 30 m dolgem podzemeljskem
                     hodniku, ki je bil slabo osvetljen, da sem komaj videl vrata celic. Čeprav so
                     bile celice polne, nisem nikoli videl nobenega sojetnika. Na prvem zaslišanju
                     me je grob, brutalen oznovec v oficirski uniformi spraševal splošne stvari in
                     že po eni uri pritisnil na gumb, da me je paznik odpeljal nazaj v podzemlje.
                     Pričakoval sem, da me bodo zasliševali o bratu in o Žakljevih. Že pri drugem
                     zaslišanju me je isti oficir spraševal o ljudeh, o katerih nisem imel niti
                     pojma, za katere nisem nikoli v življenju slišal. Zaslišanja so se ponavljala
                     in vlekla cele tri mesece – združena tudi s pretepanjem in grožnjami, da bom
                     ustreljen, moral sem stati pod močnim žarometom itn.. Komaj sem se vrnil v
                     celico in se ulegel, so me klicali ponovno, tudi po trikrat v eni noči. Ko sem
                     potem čez dan zaradi utrujenosti zadremal v času, ki ni bil določen za počitek,
                     so se nenadoma odprla vrata in po meni je pljusknila mrzla voda. Prišlo je tako
                     daleč, da sem želel, da bi se grožnje o ustrelitvi uresničile. Bi bil vsaj
                     rešen tega pekla! Večkrat so me z grožnjami in mučenjem skušali pripraviti, da
                     bi priznal dejanja, ki jih nisem storil, jaz pa sem vztrajal pri svojem.</p>
                  <figure>
                     <graphic url="slike_z_61/z_61_24.png"/>
                     <head>Stovnikova (Malovrhova) domačija ob začetku druge svetovne vojne <name
                           type="author"/></head>
                  </figure>
                  <p>Nekoč so v vratih celice spet zaropotali ključi in prižgala se je luč. Zagledal
                     sem več visokih oficirjev. Takih obiskov nisem bil vajen in takoj sem pomislil,
                     da gre sedaj zares. Oficir, ki je stal najbliže meni, je vprašal, koliko časa
                     sem že v tej celici. Ker sem odgovoril, da ne vem, je vprašal, od kdaj sem
                     zaprt. Povedal sem, da od 4. januarja. Spraševal je naprej in med drugim tudi,
                     ali se redno kopam. Ker sem ga le debelo gledal, je ponovil vprašanje.
                     Odgovoril sem, da se nisem kopal, odkar sem tukaj. Ozrl se je po kolegih in
                     namignil enemu od njih: »Zapiši, da se ni kopal.« Na vprašanje, zakaj sem
                     zaprt, sem dejal, da ne vem. Tedaj se je v ozadju oglasil oficir manjše
                     postave: »Boš že še zvedel!« Ko so odšli in je luč spet ugasnila, sem
                     razmišljal, kaj naj bi pomenil ta obisk. Še najbolj verjetno se mi je zdelo, da
                     bom končno ustreljen. V tem razmišljanju me je premagal spanec. Toda spet so
                     zaropotali ključi, prižgala se je luč in paznik mi je z osornim glasom ukazal,
                     naj vzamem vse svoje stvari in grem z njim. Seveda nisem imel ničesar razen
                     obleke, v kateri sem prišel od doma. Ves prestrašen sem stopal pred njim. Ko
                     sva se ustavila v nekem vlažnem prostoru, mi je rekel, naj se do golega slečem.
                     Spet sem pomislil, da se bo zdaj izpolnila tista grožnja. V tem sem pa zaslišal
                     šumenje vode in paznikov ukaz, naj se okopam. Posvetilo se mi je, da me je
                     pripeljal v kopalnico. Bilo je 22. aprila 1949. Voda je bila precej hladna,
                     vendar sem se za silo oprhal. Nato me je peljal v drugo poslopje in me porinil
                     v neko sobo. Ob vstopu sem opazil pred seboj posteljo, na kateri je bila
                     slamarica, pokrita z deko. Čutil sem, da v sobi nisem sam, vendar sem se brez
                     besed vlegel in kmalu zaspal.</p>
                  <p>Zjutraj ob običajni uri je bilo vstajanje. Toda v sobi je bila dnevna svetloba.
                     Kar nekaj časa sem rabil, da sem se tega navadil. Ugotovil sem, da nas je v
                     sobi osem. Vsevprek so me spraševali, zakaj sem zaprt, koliko časa sem notri in
                     podobno. Ob tem spraševanju sem spoznal, da skoraj ne znam normalno govoriti.
                     Pa se je tudi to kmalu popravilo. Že ta dan so mi prinesli svinčnik in
                     dopisnico, naj pišem domov za perilo in higienski pribor. Ker je ob naši
                     aretaciji doma ostala samo 12-letna sestra, sem pisal bratu na Vrhniko in že po
                     enem tednu dobil želene stvari. V skupni sobi sem se kar dobro počutil in kmalu
                     prišel nekoliko k sebi.</p>
               </div>
               <div type="div3">
                  <head>Proces, očetova smrt in premestitev v Maribor</head>
                  <p>Po nekako štirinajstih dneh je spet prišel paznik in ukazal, naj vzamem svoje
                     stvari. Vodil me je na dvorišče in z marico so me odpeljali na Miklošičevo
                     cesto v sodnijske zapore. V vsem tem času nisem videl nobenega od naših
                     domačih, čeprav so bili vsi zaprti v zaporih Ozne kot jaz. Videli smo se šele
                     na glavni obravnavi.</p>
                  <p>V sodnijskem zaporu so se pojavile nove težave. V celici velikosti 2 x 3,5 m se
                     nas je gnetlo 11 oseb, naša kibla pa je držala samo 5 l. Kiblanje je bilo sicer
                     zjutraj in zvečer, toda posoda je bila večkrat prepolna in zoprna tekočina je
                     lezla na tla. 10. maja mi je paznik prinesel obtožnico in poziv na razpravo, ki
                     je bila napovedana za 17. maj 1949. Iz obtožnice sem zvedel, da je v naš proces
                     vključenih 11 oseb, od katerih polovico sploh nisem poznal. Kot običajno za
                     tisti čas so bili tudi v naš proces vključeni duhovniki in kulaki. Glavno
                     besedo pri pripravi je imel Mitja Ribičič.</p>
                  <p>Proces se je začel 17. maja ob devetih dopoldne. Prvoobtoženi je bil Franc
                     Ramšak, župnik na Vrhu sv. Treh Kraljev, drugi Alojzij Tome, župnik v Podlipi,
                     nato naš oče Pavel Malovrh, mati Marjana, jaz in sestra Jožefa – vsi iz
                     Šentjošta 37, dalje profesor Stanko Jeglič, župnik v Rovtah in njegova
                     gospodinja Marija Vrtačnik, Lopoldina Fortuna iz Logatca in še Marija Hladnik
                     ter Anton Mrljak – »kulak« iz Rovt. Obravnava je trajala tri dni in se
                     zaključila 19. maja z obsodbo. Največjo kazen 15 let zapora s prisilnim delom
                     je dobil vrhovski župnik Ramšak, najmanjšo pa moja sestra Jožefa. Šele na
                     sodišču sem zvedel, da imamo zagovornike, ki nam jih je določilo sodišče. Med
                     razpravo se naša obramba sploh ni oglasila. Ko sem v neki točki hotel
                     ugovarjati, da je obtožba neresnična, me je predsednik senata takoj ustavil:
                     »Mir, mi vse vemo.« Predsednik sodnega senata je pri našem procesu bil Ludvik
                     Jezeršek, o katerem se je med zaporniki govorilo, da je bil še pred nedavnim
                     pekovski pomočnik.</p>
                  <p>Jaz sem bil obsojen na 7 let strogega zapora in na 2 leti odvzema državljanskih
                     pravic po prestani zaporni kazni. Tudi oče je bil obsojen na 7 let zapora, mati
                     na 6 let, sestra pa na eno leto prisilnega dela. Hkrati je bilo zaplenjeno
                     celotno očetovo premoženje – premičnine in nepremičnine. Izgubili smo dom. Za
                     brata Feliksa in sestro Nado, ki je bila ob naši aretaciji stara komaj 12 let,
                     je poskrbela sestrična Jožefa Oblak iz Šentjošta. Zadeva z mladoletnim bratom
                     in sestro izgleda na videz čisto enostavno: dobra sestrična ju je vzela v svojo
                     oskrbo. V resnici je pa bilo posebno pri sestri precej zapleteno. Po naši
                     aretaciji je oblast – verjetno Ozna – odredila, naj gre dekletce na državno
                     posestvo, ki je bilo že organizirano pri Žakljevih in ga je vodil neki upravnik
                     iz Prekmurja, da bo tam imela oskrbo pa tudi nekaj socialistične vzgoje. Šele
                     ko je konec maja prišla iz zapora sestra Pepca, je s pomočjo domačih občinskih
                     oziroma klojevskih mož s težavo dosegla, da se je sestra Nada lahko preselila z
                     državnega posestva k sestrični. Potem sta bili obe pri njej, dokler ni sodišče
                     iz zaplembe izvzelo del rojstne domačije, da sta lahko šli domov.</p>
                  <p>Po obsodbi sem bil premeščen v tako imenovano skupno sobo. Vsi jetniki v tej
                     sobi smo bili že sojeni. Tu sem po petih mesecih prišel skupaj z očetom;
                     pogovorila sva se o tragičnih dogodkih, ki so zadeli našo družino. Čez nekaj
                     časa sem bil prestavljen v drugi del kaznilnice, ker sem začel delati v pekarni
                     in v kuhinji. V tem času sem dobil pravnomočno sodbo. Moja kazen kot tudi kazni
                     drugih članov naše družine so ostale nespremenjene. Bil sem kar zadovoljen, saj
                     se je večkrat zgodilo, da je bila kazen zvišana. V začetku oktobra sem med
                     običajnim sprehodom po dvorišču srečal očeta. Pozdravila sva se in spregovorila
                     nekaj besed. Prav nič posebnega nisem opazil na njem.</p>
                  <p>10. oktobra sem bil prestavljen v KPD Maribor. Potoval sem z vlakom, uklenjen
                     in v spremstvu dveh stražarjev. Imeli smo poseben kupe. Na železniški postaji v
                     Mariboru nas je čakala marica in takoj smo se odpeljali v zloglasne mariborske
                     zapore na Pobreški cesti. Močan vtis name so ob prihodu naredila ogromna
                     železna vrata in 4 m visok zid, ki je obkrožal kaznilnico in jo popolnoma ločil
                     od ostalega sveta. 6 tednov sem ostal v karanteni. 11. novembra so me poklicali
                     na upravo kaznilnice, kjer mi je namestnik upravnika povedal, da je prišel
                     telegram s sporočilom o očetovi smrti. Imel sem občutek, da je uradnikov glas
                     prihajal iz daljave. Ko sem se vrnil v sobo in povedal sojetnikom, kaj sem
                     zvedel, so mi svetovali, naj se javim na raport in zaprosim, da bi me pustili
                     na pogreb. Res sem se prijavil in že naslednji dan so me spet klicali na
                     upravo. Sprejel me je komisar Kragelj. Premeril me je z očmi od vrha do tal in
                     vprašal, kaj hočem. Odgovoril sem, da mi je umrl oče in da bi šel rad na
                     pogreb. Skoraj zgrozil se je ob tem: »Ali se sploh zavedate, kje ste in kako
                     ste sojeni? Na strogi zapor in odvzem vseh državljanskih pravic! Vaš oče nima
                     pravice do javnega pokopa, vi pa ne do udeležbe pri pogrebu.« Njegove besede so
                     me postavile v kruto realnost, čeprav že prej nisem imel veliko upanja. Sestra
                     Pepca, brat Feliks in mlajša sestra ter nekaj bližnjih sorodnikov so se pa
                     vendarle udeležili skromnega pogreba na ljubljanskih Žalah. Pokopali so ga
                     zunaj obzidja in šele po dvajsetih letih smo lahko začeli obiskovati njegov
                     grob.</p>
                  <p>Po tednih karantene sem prišel v trakt C; to je bil del kaznilnice, ki je bil
                     med zavezniškim bombardiranjem Maribora precej poškodovan in potem le za silo
                     popravljen. Moja soba je bila v 3. nadstropju. Zima 1949–1950 je bila zelo
                     hladna, saj se je živo srebro spustilo do minus 25 stopinj. V oknih naših celic
                     so manjkale šipe, bile so nezakurjene, odej nismo imeli. Nekoliko grela nas je
                     le gneča, saj nas je bilo v celicah po 10, čeprav so bile predvidene le za
                     štiri osebe. Preživeli smo zimo, smo pa vsi imeli ozeble prste, nos in ušesa. K
                     temu je pripomogla tudi slaba hrana. Sojetniki, ki so bili preživeli Dachau, so
                     ocenili, da je bilo tam bolje kot v Mariboru. V marcu 1950 sem začel delati v
                     kolarski delavnici. Poleg mene so bili tu še naslednji: Leopold Pišek iz
                     Žažarja – zaprt od 1945 in odsedel 8 let, Viktor Hribar iz Ihana – leta 1945
                     obsojen na smrt, pomiloščen na 20 let in odslužil 11 let, Franc Dimnik iz
                     Bizovika – obsojen 1945 na 15 let in odsedel 8 let. Našteti sodelavci so tudi
                     »stanovali« v isti sobi kot jaz. Vseh zapornikov v mariborski kaznilnici je
                     bilo tedaj okrog 1500, večinoma političnih, kriminalcev, sojenih nad 5 let, je
                     bilo največ 130 in so bili razporejeni po celi kaznilnici kot »vodilni«, zato
                     so tudi imeli razne ugodnosti. V Mariboru sem bil približno eno leto.</p>
                  <figure>
                     <graphic url="slike_z_61/z_61_25.png"/>
                     <head>Stovnikova družina ob začetku druge svetovne vojne <name type="author"
                        /></head>
                  </figure>
               </div>
               <div type="div3">
                  <head>Medvode, Ferdreng in Borovec</head>
                  <p>V oktobru 1950 so premestili okrog 300 zapornikov iz Maribora. Nekaj so jih
                     poslali v ljubljanske zapore, nekaj v Novo mesto, spet druge v Škofjo Loko. Jaz
                     sem prišel v taborišče Medvode, kjer nas je bilo od 250 do 300 in smo gradili
                     hidroelektrarno. Največ smo nalagali gramoz na sotočju Sore in Save. Vselej,
                     kadar je voda narasla, je tam pustila velike količine gramoza, ki je bil kot
                     nalašč za betoniranje. Taborišče smo imeli v borovem gozdičku na desnem bregu
                     Save. Med gostilno Na klancu in Zbiljskim gajem tedaj še ni bilo hiš – sedaj je
                     tam skoraj vse pozidano, nekaj tistega gozda je pa ostalo do danes. Taborišče
                     je bilo obdano z bodečo žico in na vsakem vogalu je stal lesen stolp, v njem pa
                     straža. Tri barake so bile namenjene zapornikom, ena pa za upravo, kuhinjo in
                     stražarje. Delali smo v dveh izmenah: od šestih zjutraj do dveh bolj nevarni
                     zaporniki, od dveh popoldne do desetih zvečer pa manj nevarni, tisti z nižjimi
                     kaznimi. Jaz sem delal v dopoldanski izmeni, ki je seveda bila bolj zastražena.
                     Hrana je bila pičla glede na težaško delo. Dnevno smo dobili pol kile koruznega
                     kruha, za zajtrk pol litra projine kave – imeli smo ga že četrt čez pet, kosilo
                     je bilo po povratku z dela, večerja pa ob sedmih zvečer. Ob pol šestih zjutraj
                     smo imeli jutranji apel, razdelili so nas po desetinah in nato smo po posebni
                     poti ob Savi odkorakali na gradilišče. Tako je šlo dan za dnem. Za nameček so
                     vsakih štirinajst dni – vedno v nedeljo, ko je bilo na postaji manj ljudi –
                     pripeljali na medvoško postajo osem do deset vagonov cementa, ki smo ga morali
                     razložiti.</p>
                  <figure>
                     <graphic url="slike_z_61/z_61_26.png"/>
                     <head>Druščina tedanjih dni, šentjoški fantje in dekleta in vaški stražarji
                           <name type="author"/></head>
                  </figure>
                  <p>Konec avgusta 1951 sem zbolel na želodcu. Peljali so me na pregled v
                     ljubljansko bolnišnico. Ugotovili so mi rano na dvanajsterniku, predpisali
                     dieto in prepovedali težko delo. Potem sem dober mesec preživel v taboriščni
                     ambulanti, dokler me niso poslali v zapore na Miklošičevi cesti v Ljubljani. Tu
                     sem prišel v prehodno sobo, ki mi je bila znana, saj sem v njej že čakal na
                     premestitev. In res so me 12. oktobra 1951 odpeljali v Ferdreng na Kočevskem.
                     Ta premestitev je bila zaradi moje bolezni. V Ferdrengu sem dobival dnevno pol
                     litra mleka in pol kile kruha iz pšenične moke. V taborišču nas je bilo okrog
                     350. Obdelovali smo državno posestvo, ki je obsegalo Rajndol z okoliškimi vasmi
                     kot Ferdreng, Pokštajn, Turkova Draga in Škrilj. Tedaj so se tod raztezala
                     prostrana polja in sadovnjaki. Ko sem leta 1992 še strahoma šel pogledat te
                     kraje, jih pa skoraj nisem prepoznal. Pokrajina je bila močno spremenjena, saj
                     je bilo vse zaraščeno z grmovjem. Naše taborišče je bilo tudi tu obdano z
                     bodečo žico in zavarovano s stražnimi stolpi. Dnevni red je bil isti kot po
                     drugih zaporih. Težava je bila v tem, da nismo imeli tekoče vode. Vozili so jo
                     iz Kočevja, zato smo imeli omejeno porabo: 1 liter dnevno na osebo za umivanje
                     in pitje.</p>
                  <p>Zima 1951–1952 je bila mrzla in zapadlo je preko dva metra snega. Prve dni smo
                     bili samo v taborišču. Odstranjevali smo sneg z barak in ga z golimi rokami
                     spravljali na visoke kupe. Uprava posestva je namreč imela samo 95 lopat. Po
                     enem tednu smo začeli čistiti cesto Ferdreng–Rajndol, ki je bila dolga
                     približno 6 km. Kidali smo v dveh izmenah in po enem tednu smo prodrli do
                     Rajndola. V taborišču je medtem skoraj zmanjkalo hrane. Ko se je debelina
                     snežne odeje nekoliko stisnila, smo začeli hoditi v gozd po drva. Sekali smo
                     suho drevje in na povratku je vsak nesel domov po eno poleno. Tudi ko je sneg
                     odlezel, sem jaz še delal v eni od treh desetin, ki so bile zadolžene za
                     pripravo drv. Pri tem delu sem ostal do maja 1952. Žagali smo vse ročno in
                     norma, ki pa smo jo le redko dosegli, je bila 1,5 m3 na osebo. Nato sem delal
                     pri gradnji ceste od Turkove Drage proti hrvaški meji, dokler v začetku junija
                     nisem bil premeščen v taborišče Borovec – Inlauf pri Kočevski Reki.</p>
                  <p>Po prihodu v Inlauf sem bil dodeljen v sobo, kjer je ob mojem prihodu že bilo
                     kakih 15 jetnikov. V nekaj dneh se je naše število povečalo na 25. Bili smo z
                     vseh koncev Slovenije. Nobenega dela nam niso dali, zato smo ugibali, kakšen
                     namen imajo z nami. Neko jutro po raportu so bili trije sojetniki klicani na
                     upravo in čez dobre pol ure so se vrnili s šopi papirjev – nekakšnih
                     vprašalnikov. V nekaj dneh smo prišli vsi na vrsto. Jaz sem dobil 40 do 50
                     strani tipkanih vprašanj, ki so se nanašala na moje domače soseske: Šentjošt,
                     Butajnovo, Planino in Smrečje. Bila so vprašanja za posamezne hiše in osebe:
                     ali je bil pri partizanih, vaški straži, domobrancih, v nemški vojski, v
                     taborišču, ali je pogrešan in od kdaj. Ko sem izpolnil ta obširni vprašalnik,
                     sem ga oddal. Niso ga mi zavrnili kot nekaterim, ki so bili med vojno
                     domobranci in so premalo natančno odgovorili. Povedali so jim, da vse vedo, naj
                     torej ne prikrivajo tega in onega. Zame so vedeli, da sem bil med vojno še
                     otrok, zato me s tem niso gnjavili. Kljub temu sem pa dobil še dodatna
                     vprašanja o nekaterih sovaščanih: ali so bili v boju s partizani v Belški grapi
                     oziroma na Žirovskem vrhu, zlasti pa glede mojega sodelovanja s skrivači. Po
                     tem sem spoznal, kako natančne podatke ima Ozna za vsako vas, bolje rečeno za
                     vsako hišo posebej.</p>
                  <figure>
                     <graphic url="slike_z_61/z_61_27.png"/>
                     <head>Iz te hiše so 4. januarja 1946 odpeljali Stovnikove <name type="author"
                        /></head>
                  </figure>
                  <p>Ko smo končali s tem popisom, so nas razporedili na delo. Mene so dodelili na
                     gradbišče ceste Borovec–Zgornja Briga, kasneje pa na cesto Kočevska
                     Reka–Gotenica. Vmes sem delal v peskokopu Kočevska Reka in pri gradnji hlevov
                     za ekonomijo v Kočevski Reki. Naše taborišče je dajalo delavce za raztovarjanje
                     vagonov, ki so v Kočevje dovažali gradbeni material: cement, opeko in apno in
                     so ga potem s kamioni vozili proti Gotenici. Šoferji teh kamionov so bili
                     udbovci, pa so vendar peljali kamion le do določene postaje, kjer so morali
                     izstopiti in počakati v posebni baraki. Kamion so pregledali, nato pa ga je
                     poseben šofer odpeljal naprej in vrnil praznega. V Kočevju so strogo pazili, da
                     zaporniki, ki smo iztovarjali vagone oziroma pretovarjali material, nismo imeli
                     zveze s šoferji. Kljub temu se je med nami šušljalo, da gre material za gradnjo
                     tajnih bunkerjev. Danes vemo, da je bila to Gotenica.</p>
                  <p>Inlauf je bila majhna kočevarska vasica, ki so jo Italijani med vojno požgali.
                     Taborišče v njej je menda bilo ustanovljeno leta 1949. Bilo je podobno drugim
                     taboriščem z eno izjemo, da je v ograjenem prostoru imelo cerkvico, ki je med
                     vojno ostala cela. Seveda je bila njena notranjščina popolnoma izropana, ni
                     bilo ne oltarjev, ne slik in ne klopi, samo gole, hladne stene. V njo so
                     zapirali jetnike, ki so naredili kak disciplinski prekršek, torej je služila
                     kot bunker ali samica. Zlasti pozimi je bilo hudo cel teden ležati na golem
                     kamnu. Mislim, da je tudi v Inlaufu bilo 300 do 400 kaznjencev. Hrana je bila
                     tu v primerjavi z drugimi taborišči nekoliko boljša in ob nedeljah smo bili
                     večinoma prosti.</p>
                  <p>17. oktobra 1953 sem spet dobil ukaz, naj »poberem svoje stvari«. Na hitro sem
                     se poslovil od nekaterih sojetnikov in že sem bil na kamionu, s katerim so me
                     odpeljali na železniško postajo v Kočevje. Z vlakom sem se pripeljal v
                     Ljubljano in spet sem se znašel v sodnijskih zaporih na Miklošičevi cesti. Že
                     po nekaj dneh so me klicali na zaslišanje. Po znanem udbovskem načinu je bilo
                     prvo vprašanje, ali vem, zakaj sem prišel v Ljubljano. Seveda sem odgovoril, da
                     nimam pojma. Toda zasliševalec je nadaljeval z vprašanji, kot da je samo po
                     sebi umevno, da vem, da je bil Jakob Žakelj pred kratkim spet doma, saj se je
                     oglasil pri moji sestri in pri sestrični. Tudi pri naslednjih zaslišanjih je to
                     zgodbo vztrajno ponavljal. Ta mora se je vlekla kakih štirinajst dni. Zastonj
                     sem mu dopovedoval, da sem že štiri leta v zaporu in da zato ne morem vedeti,
                     kaj se dogaja zunaj. Nazadnje je sestavil zapisnik in ga porinil preko mize,
                     naj ga podpišem. Prosil sem, da bi zapisnik prebral. Dovolil je. Ko sem površno
                     preletel vsebino, sem videl priznanje, da sem vedel za nedavni obisk ilegalcev
                     pri moji sestri. Vrnil sem mu zapisnik in odločno povedal, da ga ne bom
                     podpisal. Razburil se je in mi grozil z dodatno kaznijo, ker se norčujem iz
                     uradne osebe. Zavrnil sem ga, da se sploh ne norčujem, ampak res ne morem nič
                     vedeti, ker že štiri leta nimam nobene zveze z zunanjim svetom. Za slovo mi je
                     zagrozil, da bom sedel še štiri leta. Vsa ta zaslišanja so bila ponoči, podnevi
                     pa so me vozili na delo na Vodovodno cesto, kjer so gradili garaže za milico,
                     in na strelišče na Dolenjski cesti.</p>
               </div>
               <div type="div3">
                  <head>Ponovno v Maribor in huda bolezen</head>
                  <p>V novembru 1953, po dobrem mesecu bivanja v Ljubljani, so me spet poslali v KPD
                     Maribor. Bil sem dodeljen v 3 B trakt in hodil delat v pletilnico košar.
                     Spletli smo na tisoče košar iz vrbja. Govorili so, da jih izvažajo. Pri tem
                     delu sem bil dobrih šest mesecev. Medtem sem pa začel hudo kašljati. V začetku
                     sem mislil, da je navaden prehlad, ko pa le ni bilo izboljšanja, sem se javil
                     na »lekarsko«. Dali so mi neke praške proti kašlju, ki pa niso pomagali. Po
                     nasvetu nekdanjega vrhniškega lekarnarja, ki je bil leta 1945 obsojen na smrt,
                     nato pomiloščen na 20 let zapora in je dobro poznal vse predpise, sem zaprosil,
                     naj me pošljejo na pregled pljuč. Res so me odpeljali na pregled v mariborsko
                     bolnišnico, kjer so takoj ugotovili odprto tuberkulozo na pljučih. Zame je bil
                     to velik šok. Še isti dan sem dobil posteljo v kaznilniški ambulanti.</p>
                  <p>Čez nekaj časa so me poslali v Ljubljano, kjer so v zaporih na Miklošičevi
                     cesti imeli poseben oddelek za pljučne bolnike. Naš zdravnik je bil dr. Jože
                     Benigar. Po natančnih pregledih so ugotovili, da imam rano na levem pljučnem
                     krilu. Potem sem šel na operacijo v vojaško bolnišnico Mladika. Operiral me je
                     vojaški zdravnik dr. Zavrl, h kateremu sem nato do konca zapora hodil na
                     kontrolo. Tri leta po operaciji sem dobival pnevmatoraks in ves ta čas sem bil
                     na posebnem oddelku zapora na Miklošičevi. Bilo nas je okrog 20 bolnikov. Naš
                     hišni red je bil milejši, kot smo ga bili vajeni v zaporu. Ko je prišel v sobo
                     paznik ali kak višji predstojnik, nam ni bilo treba vstajati. Sobo so nam
                     pospravljali zdravi sojetniki. Hrana je bila zadovoljiva in dr. Benigar nas je
                     obiskal enkrat tedensko, po potrebi pa tudi večkrat. Na rentgenske preglede smo
                     hodili v zdravstveni dom na Miklošičevi cesti. Na tem oddelku sem ostal do
                     konca svojega zapora.</p>
                  <figure>
                     <graphic url="slike_z_61/z_61_28.png"/>
                     <head>Stovnikova mama s sestrama, levo Neža, desno Katarina – Neži so partizani
                        ubili pet sinov <name type="author"/></head>
                  </figure>
                  <p>Ko sem zvedel, da sem obsojen na sedem let strogega zapora, se je odprlo
                     vprašanje, kako bom to preživel. Tako moji sotrpini kot jaz smo se v začetku
                     tolažili z lažnim upanjem, da nam ne bo treba prestati cele kazni, ker se bo
                     režim že prej zrušil, bo oblast krepala, kot smo navadno rekli. Čas je pokazal,
                     da smo se zmotili. Vsi, ki smo bili sojeni na več kot dve leti, smo imeli
                     pravico prositi za znižanje kazni oziroma za pomilostitev. Sam sem vsako leto
                     napisal prošnjo za znižanje kazni. Ko sem bil leta 1953 v Inlaufu, so mi neko
                     jutro naročili, naj se javim pri upravniku taborišča. Na poti v pisarno sem
                     razmišljal, kaj sem zagrešil, da me kliče upravnik. No, kmalu sem zvedel, za
                     kaj gre. Upravnik mi je pojasnil, da je moja prošnja za znižanje kazni
                     zavrnjena. Ko sem z grenkobo pripomnil, da me pač nihče ni podprl, mi je
                     pomolil list papirja, kjer sem videl, da je uprava KPD podprla prošnjo, domači
                     KLO ji je pa nasprotoval. Pokazala se je pač moč »ljudske oblasti«.</p>
                  <figure>
                     <graphic url="slike_z_61/z_61_29.png"/>
                     <head>Stovnikova družina po očetovi smrti in mamini vrnitvi iz zapora <name
                           type="author"/></head>
                  </figure>
                  <p>V zvezi s tem naj opišem naslednji dogodek. Vsako leto v septembru je KPD
                     oziroma taborišče obiskala posebna republiška komisija, ki so jo navadno
                     sestavljali dr. Turnšek, polkovnik Simčič in še dva oficirja. Spremljal jih je
                     domači upravnik, komandir straže in morda še kdo. Za ta dan smo skrbno vse
                     počistili in tudi hrana je bila nekoliko boljša. Polkovnik Simčič je večino
                     političnih zapornikov poznal. Mene je ob nekem takem obisku vprašal, kdaj bom
                     šel domov. Odgovoril sem mu: »Ko mi boste dali ključ.« Ko sem oktobra 1954
                     ležal v ambulanti na Miklošičevi cesti v Ljubljani, je zopet prišla komisija.
                     Šli so od postelje do postelje in prišli tudi do mene. Simčič me je spoznal in
                     vprašal, kaj sem ušpičil, da sem spet tukaj. Odgovoril sem, da nisem spet ampak
                     še vedno tukaj. Obrnil se je k načelniku Turnšku, ta pa je samo skomignil z
                     rameni. Polkovnik ga je tedaj resno pogledal in rekel: »Kaj smo se zadnjič
                     glede njega zmenili?« Vsi so molčali. Meni je pa rekel, da bom sedaj šel domov.
                     Spomnil sem se, kako mi je eno leto pred tem napovedal, da bom za novo leto že
                     doma. Vedel sem, da so bili tudi tu vmes prsti domače ljudske oblasti.
                     Pravilnost tega mojega mnenja je potrjevalo dejstvo, da se je podobno zgodilo
                     dvema sovaščanoma, ki sta bila obsojena na pet let in so bile vse njune prošnje
                     za znižanje kazni prav tako odbite.</p>
               </div>
               <div type="div3">
                  <head>Zaključek</head>
                  <p>Končno se je iztekel tudi zadnji dan mojega sedemletnega zapora. Sedem let
                     izgubljene mladosti! Sedem let sem dan za dnem s hrepenenjem in upanjem čakal
                     tega dne. Ko sem potem končno spet stopal po poti proti domu, po isti poti, ki
                     sem jo nazadnje prehodil v zimskem večeru 4. januarja 1949 v spremstvu oznovcev
                     in miličnikov, me je doletelo prvo razočaranje. Poznal sem vsako drevo ob tisti
                     poti, vsako korenino, ki se je razrasla preko poti, in kamen, ob katerega bi se
                     lahko spotaknil. Kolikokrat sem v urah domotožja – v bunkerju oznovskega zapora
                     pa kasneje v mariborski kaznilnici in sredi snežnih zametov v Ferdrengu, zlasti
                     pa v bolniški sobi na Miklošičevi 9 v Ljubljani – v mislih prehodil to pot,
                     otipal vsak kamenček na njej in občudoval drevesa ob njej. Toda sedaj je skoraj
                     nisem več spoznal: marsikaterega drevesa ni bilo več, kamni so bili izruvani,
                     vse je bilo spremenjeno. Zavedel sem se, da sem spremenjen tudi sam, ne samo
                     moja pljuča, ampak vsa moja notranjost, tolikokrat ponižana in ranjena. Spomnil
                     sem se očeta, ki se je nekoč po isti poti vračal iz dolgoletnega ujetništva v
                     daljnji Sibiriji, nazadnje pa je moral umreti kot zapornik in so ga pokopali
                     kot izobčenca za obzidjem ljubljanskih Žal.</p>
                  <p>Vendar sem bil kljub tem grenkim mislim srečen. Bil sem svoboden, klicalo me je
                     življenje, ki ga niti zapor niti bolezen nista mogla streti, klicala je
                     izropana in opustošena domačija.</p>
                  <figure>
                     <graphic url="slike_z_61/z_61_30.png"/>
                     <head>Adolfova družina petnajst let po vrnivi iz zapora <name type="author"
                        /></head>
                  </figure>
               </div>
            </div>
            <div type="div2" subtype="poem">
               <head>Iz zbirke Himna večeru</head>
               <docAuthor>Ivan Hribovšek </docAuthor>
               <lg>
                  <l>Beseda naša, tvoje razodetje </l>
                  <l>naj nas pripravljene in zbrane najde</l>
                  <l>in bodi sonce, ki nič več ne zajde, </l>
                  <l>in seme svetu, ki zdaj v nas spočet je. </l>
               </lg>
               <lg>
                  <l>Kot vino posveti prsteno čašo, </l>
                  <l>tako naj blodnje naše izpolni smisel, </l>
                  <l>pomagaj nam roditi našo misel, </l>
                  <l>razkleni, oj beseda, pesem našo. </l>
               </lg>
               <lg>
                  <l>Ki zanjo se borimo v bolečini, </l>
                  <l>ponižani, od vseh zasramovani, </l>
                  <l>izgnanci v razdejani domovini, </l>
               </lg>
               <lg>
                  <l>mi, v sužnost in sramoto vsi prodani, – </l>
                  <l>o pesem naša, vstati se ne brani, </l>
                  <l>ponosna kakor plamen k nebu sini. </l>
               </lg>

            </div>
            <div type="div2">
               <head>Oficir brez vrtnice</head>
               <docAuthor>Majda Lampič</docAuthor>
               <div type="div3">
                  <head>Spomini na 8. in 9. maj 1945. </head>
                  <p>Te dni sem gledala v Kinoteki jugoslovanski film Oficir z vrtnico. Znova me je
                     razbičala nenormalnost povojnih razmer, ko naj bi bil človek prvenstveno
                     privržen predvsem kolektivu, ne pa da izgublja energijo za posameznika. In tako
                     je moral oficir skrbno skriti vrtnici za ljubico in zaročenko. </p>
                  <p>Jaz leta 1945 za partizanskimi uniformami nisem zaslutila nobene vrtnice. </p>
                  <p>Čeprav sem se kot otrok močno zavedala izrednega življenjskega stanja med
                     vojno, sta me dvanajstletno deklico apokalipsa 8. maja in evforija 9. maja
                     močno pretresli. Kakor sodni dan, kakor izgon iz raja! </p>
                  <p>»Ali ne boste bežali?« so se nam mnogi čudili. Naš ata je bil nenavadno miren
                     in neomajen. Kot fotograf z mnogimi posnetki italijanskih in nemških
                     okupatorjev ter domobrancev si je nabral dovolj pogubnih dejanj za tisti čas.
                     Odločil se je, da življenje nima več vrednosti, če se ne dá pošteno živeti. In
                     smo ostali tisto zadnjo noč, 8. maja, doma. Ata je s šestilom izrisoval
                     peterokrako zvezdo in se jezil, da ni šesterokraka. Pa je vendar tuhtal dalje
                     in iz čistega veselja, kot vedno, izpeljal, kar je začel. Izrezal jo je iz
                     venozno rdečega papirja, v katerega so bile zavite fotografske plošče; tako je
                     delal iz varčnosti, da se vse porabi. In jo je prilepil na staro slovensko
                     zastavo. Mama je oporekala, da bi morala biti iz blaga in rumeno obrobljena.
                     (Kje je to pobrala?) »Za toliko časa, kolikor tak red lahko traja, bo zdržala,«
                     je pribil. Ni zdržala. Potem smo obešali zvito, brez zvezde, zelo dolgo,
                     predolgo. In navsezadnje smo kupili novo. Poštenjak, ki tvega samostojno obrt
                     in ves dan dela za preživetje! Zvečer kdaj in ob praznikih si lahko kaj
                     privošči: majhne tehnične iznajdbe, igračke … tisto sladko delo iz čistega
                     veselja; to je bil njegov edini dopust. Poznal je zakonitosti gospodarstva in
                     nihče ga ni mogel naplahtati z rajem na zemlji. Med temi nočnimi pripravami za
                     naslednji dan so v našo kuhinjo ob Dunajski vdirali pridušeni glasovi beguncev
                     s ceste, ropot vozov in trušč vse šare, naložene na njih, za nekaj dni, da se
                     uredi ves ta kaos, tako smo vsi mislili … </p>
                  <p>9. maj! Po isti cesti so se valile nove množice. </p>
                  <p>Zamudniki so se iz vež usipali med zmagovalce. Zdelo se je, da je ta smer zdaj
                     brez vsakega tveganja. »Zdravo!« je škrtalo od vseh strani. Nič več »Dober
                     dan!« Nikoli si nisem opomogla od tega šoka. Nikoli nisem mogla po novem
                     pozdraviti. Še bolj se mi je zagabilo, ko sem kasneje videla, kako ubogajo tudi
                     tisti, ki so jim po vojni zažgali dom. Kam se je izgubila vsa tista opevana
                     upornost? </p>
                  <p>In drugo: doživetje oholosti in samopašnosti. Naenkrat se je pojavil Človek, ki
                     vse ve, vse zna, vse sme. Razni pridaniči so vneto razlagali, kako bomo delali
                     vreme, sneg, ustavljali točo … (Ko je Angela Vode napisala pismo Mussoliniju,
                     naj preneha s streljanjem talcev, je to pismo neka aktivistka pokazala Borisu
                     Kidriču; ta pa ni soglašal z vsebino: »Ne prosimo! Zahtevamo!!!«) Nova oblast
                     je takoj pokazala svoj obraz; v našem kraju je padla komanda: »Oddajte vse
                     bicikle!« »Pripeljite oba,« je komandir zabičal atu. »Če pa ti komandiraš,
                     ubogi človek, če pa ni več nobenega Boga, pa tudi jaz, ki sem tudi človek,
                     lahko kaj pokomandiram,« je ata, po logiki, kot vedno, razbral situacijo. In je
                     pripeljal samo en bicikel. Nič ni bilo narobe. Spet smo se spogledali: kakšno
                     brezpravje, kakšna objestnost! To je presegalo vso karlmajevsko domišljijo. </p>
                  <p>Med vojno se je pri nas doma sproti komentiralo vse javno dogajanje: opažen je
                     bil vsak nenavaden, nenormalen dogodek. Bilo mi je več kot jasno, da v zvezi z
                     NOB ne gre predvsem za narod, sicer bi se morilec Slovenca Natlačena raje
                     oblekel namesto v duhovnika v elegantno damo in ustrelil okupatorja Graziolija.
                     Tega moja pamet že tedaj ni dojela. Ata pa me je s svojim mišljenjem in zgledom
                     naučil, do kam se smem umakniti, da še ostanem človek, kar mi je – dolgoročno,
                     seveda – vedno prav prišlo. </p>
                  <p>Ta doživetja so me potisnila v tesnobno stanje nekakšne začasnosti. Kakor da
                     čakam na železniški postaji. A vlaka ni. Noben vozni red ne drži. Prehitevanja
                     in zamude so pravilo. Ko sem se nekoč dosti kasneje hotela izvleči iz območja
                     Skadra, so mi turistični delavci svetovali: »Postavite se na most in čakajte,
                     dokler ne pripelje avtobus.« Občutje mi je bilo zelo domače. </p>
                  <p>Dosti prezgodaj se mi je zganilo in mi nalamljalo peruti v globini prežeče
                     spoznanje, da je sicer tudi brez vsega tega naše bivanje dovolj tragično. </p>
                  <p>Oficir je izvlekel še drugo vrtnico izpod toge uniforme: ta je imela odlomljen
                     cvet. </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>O Mati </head>
               <docAuthor>Srečko Kosovel </docAuthor>
               <lg>
                  <l>O mati, ne vem, kako </l>
                  <l>bi vam rekel in kaj, </l>
                  <l>kraške stene so me podrle, </l>
                  <l>pobile do tal.</l>
               </lg>
               <lg>
                  <l>In mojih sanj rosnobleščeči, </l>
                  <l>zlati sijaj je v duši stemnel, </l>
                  <l>na mojih prsih so kraške stene, </l>
                  <l>ne vem, kako bom živel. </l>
               </lg>
               <lg>
                  <l>Kot v zlatem ognju gori </l>
                  <l>okno tvoje sobe v večerno stran, </l>
                  <l>čutim, kako lije iz srca kri, </l>
                  <l>čutim brezmoč svoje strte roke, </l>
                  <l>čutim brezmočnost svojih sanj. </l>
               </lg>
               <figure>
                  <graphic url="slike_z_61/z_61_31.png"/>
                  <head>Mati in sin <name type="author">Mirko Kambič</name></head>
               </figure>
            </div>
            <div type="div2">
               <head>Preživeli </head>
               <docAuthor>Terrence Des Pres</docAuthor>
               <div type="div3" subtype="intro">
                  <head>O etosu preživetja v skrajnosti </head>
                  <p>Ko je pred petintridesetimi leti izšel esej mladega harvardskega profesorja
                     Terrenca Des Presa o etiki preživetja v skrajnih razmerah, je nemudoma vzbudil
                     široko zanimanje. Že takrat smo tudi mi pomislili na prevod, a nismo prav
                     vedeli, kje bi ga mogli objaviti. Sedaj pa je to mogoče in mislimo, da je
                     Zaveza zelo primeren kraj za to. Dva razloga imamo v mislih. </p>
                  <p>Najprej nas navdaja tako nerazložljiv kot tudi neubranljiv občutek, da ta svet
                     ni tako trden, kot se zdi. Njegovo sedanje udobje je tako umetelno zgrajeno, da
                     je potrebna samo razmeroma majhna napaka, da se zruši. Človek se samodejno
                     spomni na začetek neke nemške pesmi: »Ni dolgo več do polnoči / v tišini trdi
                     Babilon leži.« Tedaj bo čisto lahko tako, da bodo obstali samo tisti
                     posamezniki in tisti narodi, ki bodo usposobljeni za življenje v skrajnosti. </p>
                  <p>Drugič pa so ljudje, ki berejo Zavezo, šli skozi tak čas, da nekoliko vedo, kaj
                     je to skrajnost. Nekoliko ali pa celo zelo dobro – nekateri tako zelo dobro, da
                     se sedaj neverno sprašujejo – če so še živi – ali je to, kar se je z njimi
                     zgodilo, bilo sploh mogoče. Nekemu času, ki človeku ni dopuščal biti človek, so
                     odrekli pokorščino. Vedeli so, kaj hoče, a niso hoteli z njim. Bili so, ne da
                     bi o tem imeli najmanjši pojem, podobni tistim junakom novejših evropskih
                     romanov, na katerih je Des Pres hotel pokazati, kakšnega človeka je zahteval ta
                     specifični čas: ne se vdati in ostati živ, a obenem ne izgubiti svoje
                     nedolžnosti, kar pomeni, ne škoditi bližnjemu. Čas, skozi katerega so šli
                     bralci Zaveze, je dajal veliko možnosti za nastajanje takih ljudi. Nekateri so
                     to storili na tako visok način, da niso mogli da ne bi »drugim dajali misli in
                     navdiha«. </p>
                  <p>In od kod ti ljudje dobijo moč, da preživijo in, kar je še več, da preživijo na
                     tak način – da po vsem ostanejo čisti? Pisec se varuje, da ne bi uporabil
                     visokih besedi. Pravi, da bi »v kaki drugi dobi« tej sili morda rekli Bog, a se
                     sam tega vzdrži. Pravi le, da to presega razumetje. Tu se z njim ne strinjamo. </p>
                  <p>V pesmi Termopile je grški pesnik K. P. Kavafis zapel hvalnico tistim, »ki so
                     se v življenju odločili, da bodo stali na Termopilah« Stražiti na Termopilah v
                     sedanjem času pomeni: braniti črto človeške dostojnosti in dostojanstva: biti
                     pravičen in pošten, biti usmiljen in sočuten, »radodaren, če si bogat, in če
                     nisi bogat, radodaren v malem«, govoriti resnico, a ne sovražiti tistih, ki
                     lažejo. Potem pa pesnik, na naše začudenje, na koncu dodaja: »Še večja čast pa
                     gre tistim, ki vidijo naprej – in mnogi vidijo naprej: da bo nazadnje prišel
                     Efialt in da bodo Perzijci končno prodrli.« </p>
                  <p>Ta misel je mogoče ena od človekovih skušnjav, a se ji, tudi spet za ceno
                     preživetja, ne sme vdati. Če bi videl pred sabo možnosti ali celo verjetnost,
                     da bodo Perzijci nazadnje prodrli, bi redkokdo vzdržal. Če sploh kdo! Gotovo pa
                     ne bi vzdržala nobena kultura. </p>
                  <p>Des Presov esej bomo objavljali v štirih nadaljevanjih. Bralce prosimo, naj
                     vztrajajo in ne odnehajo. Prepričani smo, da je besedilo takšno, kakor da bi
                     bilo napisano zanje. Z vsakim nadaljevanjem bo njihovo zadovoljstvo večje. Pred
                     njimi je virtuozen prevod. Priskrbela ga je dr. Katarina Bogataj Gradišnik.
                     Lepo, lepo se ji zanj zahvaljujemo.</p>
               </div>
               <div type="div3">
                  <p>GROZA IN DIVJAŠTVO<hi> </hi>sta znamenji našega časa, mi pa zdaj ob kavi mirno,
                     stvarno, v navzočnosti svojih otrok razpravljamo o verjetnosti, da se bo
                     zgodilo kaj takega, kar se je nekoč zdelo preveč strašno, da bi vzeli zares. Ne
                     moremo vedeti, ali nas čaka kaj hudo usodnega. Ta doba niha med skrajnostma
                     upanja in obupa, domišljija pa, vsaj v svojih literarnih izražanjih, stalno
                     teži k premisleku o temnejših možnostih. Občutje zgoščujoče se teme v modernih
                     klasičnih delih, kakor so <emph>Pot k svetilniku, Krik in bes, Čarobna gora in
                        Iskanje izgubljenega časa</emph> se v novejšem pripovedništvu oži v posebno
                     zavedanje, tesno povezano s političnim razvojem, da izginjajo znane življenjske
                     razmere in prihajajo razmere, tako skrajne, da bodo ogrozile, če že ne
                     nadaljevanja človeškega rodu, pa zagotovo našo upravičenost, da imamo kot
                     človeška bitja neko vrednost. V romanu Saula Bellowa <emph>Planet gospoda
                        Sammlerja</emph> (1970) preživeli junak pravi: »Ne vem, ali je to najslabši
                     od vseh časov. Vendar se v zraku čuti, da stvari razpadajo in da me to
                     prizadeva.« </p>
                  <p>In tako tudi nas vse; in z mesti, razdejanimi od atomske bombe, z uničevalnimi
                     taborišči se nam začenja vsiljevati razkroj vere v civilizacijo in zlom
                     družbenih struktur, vprašanje preživetja, nadaljevanja človeštva. James Dickey
                     v <emph>Rešitvi</emph> (1970) verjame, da »bodo stroji odpovedali, politični
                     sistemi bodo odpovedali«; in v pričakovanju dogodkov njegov protagonist pravi:
                     »Nič ne bi imel proti, če bi prišlo, in to prav kmalu, do golega preživetja
                     tistega, ki je pripravljen preživeti.« Mejaško izzivalnost lahko odmislimo,
                     vendar problem, ki jo spodbuja, vprašanje preživetja, ni nekaj, kar bi lahko še
                     naprej zanemarjali. Če umirjen humanist, kakršen je Kenneth Clark, sklene svojo
                        <emph>Civilizacijo</emph> (1969) v udobnostnem tonu, začnemo slutiti, da
                     utegne biti kmalu v nevarnosti veliko in morda vse. Kakor to pove Lord Clark: »
                     … priznati moramo, da prihodnost civilizacije ni videti kdove kako svetla ...
                     Človek je lahko optimističen, ne more pa biti ravno vesel spričo tega, kar se
                     nam obeta.« </p>
                  <figure>
                     <graphic url="slike_z_61/z_61_32.png"/>
                     <head>Vedeti vedno več <name type="author">Mirko Kambič</name></head>
                  </figure>
                  <p>V najslabšem primeru ta obet vsebuje nuklearni izbris, ekološki zlom, ali/ali
                     totalitarizma in kaosa – se pravi, katastrofo, ki je po obsegu in posledicah
                     drugačna od kakega lokalnega dogodka, ki morda pokonča kako skupino ali narod,
                     nas ostale pa pušča nedotaknjene. Tu se zdaj ukvarjamo s proti-življenjskimi in
                     proti-človeškimi okoliščinami univerzalnih razsežnosti; z nesrečo, tako
                     velikansko, da bi jo, kakor hitro bi grozila, moglo odvrniti ali se z njo
                     spopasti samo usklajeno prizadevanje velesil. Vendar zgodovina dokazuje, če že
                     nič drugega, da moč nima domišljije, da je sama na sebi razločevalen aparat in
                     da njegovo delovanje samo še povečuje možnost tiste vrste, katere se bojimo.
                     Zares, če pomislimo na tiste, ki obvladujejo našo usodo v večjem merilu, na
                     može, ki so doma v Pentagonu ali v Kremlju, se nas loteva obup; in iz tistega,
                     kar je lahko samo trdoživost življenja samega, se začne prikazovati lik
                     preživelega kot resnična podoba jaza, kot obetavnega nosilca življenja in
                     upanja, če bi katastrofa raztreščila naš človeški svet, kot tip moralne
                     identitete, sorazmerne s temnimi časi, ki se nam zdaj napovedujejo. </p>
                  <p>VSI LJUDJE SO ŽRTVE – časa, človeške narave, grehov svojih očetov; ali pa ujeti
                     v tiste naključne dni, ko krvoločnost postane norma. Toda kakor pravi Eliot,
                     človeški rod ne prenese veliko resničnosti in ljudje so razvili zapletene rabe
                     mita in obredja, da bi prikrili dejstvo, da je ranljivost eden od pogojev
                     bivanja. Ena od funkcij civilizacije je bila ta, da zagotovi simbolične
                     sisteme, ki odstranjujejo zavest o tistem, kar je strašno, v tem primeru premik
                     žrtvovanosti na določene skupine in posameznike, grešne kozle in žrtvene
                     junake, ki s svojim trpljenjem posvečujejo naše iluzije in občestvu
                     zagotavljajo osvobajajočo milost. Obredno žrtvovanje je praviloma spremljalo
                     vzpon civilizacije in marsikdaj, kakor v primeru grške tragedije, se zdita red
                     in žrtvovanje neločljiva. Toda simbolično manipuliranje z zavestjo ne ustreza
                     več in sčasoma uvidevamo tisto, kar je videl že Aristotel v
                        <emph>Poetiki:</emph> da je milost začasna, da je predstava o nesreči ves
                     čas z nami. </p>
                  <p>Če vzamemo za izhodišče razvoj zahodne literature, se zdi, da se je razpon
                     človekovega samozavedanja pomikal od svojih začetkov v identifikaciji z
                     božanskimi junaki skozi stalno pomanjševanje junaškega lika, dokler ni dandanes
                     »junak« v literaturi skoraj samo še </p>
                  <p>žrtev. V <emph>Roževinastih vratih</emph> (Gates BF Horn, 1963) Harry Levin ta
                     proces izgubljanja enači z razvojem »realizma« v literaturi: »Tako zgodovina
                     kulture postaja zapovrstje razkrinkanih ideologij in izgubljenih iluzij,
                     zastarelih bajk in popravljenih hipotez, literatura pa o tem poroča in to
                     komentira. Plast za plastjo na človekovem svečanem oblačilu se je obrabila,
                     postalo je krpanka iz cunj, bilo odvrženo, dokler se človekova podoba ni
                     prikazala povsem gola, prepuščena na milost in nemilost sleherni tegobi in
                     vendar odločena preživeti.« </p>
                  <p>To je vsaj en način, kako brati razvoj v literaturi zadnjega časa, ne samo
                     vznik preživelca, ampak tudi vidno mesto pikaresknih in mičnih junakov, tipov,
                     ki so že v tradiciji utelešali vrednote preživetja. Človek je padel iz milosti
                     v bridko pomanjkanje, tako vsaj naznačuje naša literatura; daje pa tudi
                     slutiti, da človek, obdarjen z robustno nepripravljenostjo umreti ali sprejeti
                     poraz, začenja presegati žrtev kot dokončno upodobitev jaza. </p>
                  <p>IZ PROMETEJSKEGA TIPA JUNAKA<hi> </hi>ne moremo črpati energije, to je očitno.
                     Kadar so celi narodi le kmetje v šahovski igri, ki jo igrajo velesile, tedaj so
                     dejanja posameznikov – če merimo junaštvo po učinkovitem delovanju –
                     donkihotska in ganljiva v svoji nebogljenosti. Po drugi strani pa zgled
                     tragičnega junaka, čeprav je vabljiv, nič bolj ne ustreza našim potrebam. Naši
                     najpomembnejši vzorci, tisti, ki so stoletja zbujali ljubezen in posnemanje,
                     zajemajo svojo potrditev in nepremagljivo moč iz smrti. Kristus, Sokrat,
                     tragični junaki od Antigone do Samsona in Becketa, vsi so obredne žrtve, vsi
                     umrejo, da bi razrešili spor, da bi vnovič potrdili višji red, da bi
                     zagotovili, da duh, v imenu katerega govorijo, ne bo zamrl. Elementarna
                     veličina tragične smrti je očitna; njen vzorec je cenjen in znan do tiste
                     stopnje, na kateri se zdi povezava med junaštvom in smrtjo naravna in neogibna. </p>
                  <p>Toda časi se spreminjajo in v krajini popolne katastrofe, na krajih, kakršni so
                     Auschwitz, Hirošima, zaselki Vietnama, kjer ljudje umirajo v tisočih, kjer
                     stroji skrčijo pogum na nespamet in umiranje na neke vrste zavezništvo z
                     napadalcem, je prav malo smiselno govoriti o dostojanstvu smrti ali o njenem
                     blagru za skupnost. Zdaj potrebujemo junaštvo, sorazmerno z neizmernim obupom
                     našega časa, in spraševati začenjamo, ali se v boju za ohranjanje in
                     nadaljevanje človekovega območja ne bodo morda pojavile okoliščine, v kakršnih
                     je boljše – bolj koristno in pogumno, manj samovšečno – če ostaneš živ, kakor
                     če umreš. Če je prav, da ljudje umirajo za ohranjanje idealov, brez katerih
                     človekova prizadevanja ne bi mogla vzdržati, je res tudi to, kar radi mislijo
                     oblastniki, da je namreč za uboj neke ideje treba kratko malo pobiti tiste, ki
                     jo nosijo. In z izvajanjem te politike, ko sta pri roki ideologija in
                     tehnologija genocida, utegne biti človek, ki preživi, dragocenejši od tisočev,
                     ki umrejo. Tukaj se pokaže bridka modrost diaspore: kadar morajo ljudje živeti
                     v sporu z velikansko premočjo in kadar je smrt položaj, v katerem živijo, kadar
                     je že goli obstoj nekaj čudežnega, tedaj umiranje ni način zmagovanja. </p>
               </div>
               <div type="div3">
                  <head>Junaštvo preživetja </head>
                  <p>»Vsaka stvar,« pravi Spinoza v <emph>Etiki,</emph> »kolikor je sama po sebi, si
                     prizadeva, da bi vztrajala v svojem obstoju.« O tem aksiomu lahko dvomimo, če
                     gre za zvezde in kamne, ko pa se nanaša na živali in rastline, na družbe in
                     ljudi, je neizpodbiten. Preživetje telesa in njegove blaginje, duha in njegove
                     blaginje (kakor tedaj, ko Nietzsche govori o »samoohranitvi duha«) ima prednost
                     pred vsem drugim, čeprav je ta zapoved presežena in izgubljena iz vida –
                     znamenje človekovega vzpona v svobodo – kadar mehanizem civilizacije deluje
                     tako, kakor bi moral. </p>
                  <p>V času krize pa se vprašanje preživetja pomakne iz ozadja v središče. Za tiste
                     v koncentracijskem taborišču je sleherna misel in kretnja, vsak odtenek čustva
                     in izraza neposredno zadeva življenja in smrti. Kadar prevlada skrajna sila,
                     vsi ljudje zavestno postanejo preživelci, udeleženi v boju, katerega edini cilj
                     je vzdržati, prebiti. Tukaj pa se pojavi neko razločevanje, saj človek lahko
                     živi na več načinov, ne le na enega, na svoj lastni račun ali na račun drugih.
                     To pomeni, da v skrajni sili preživetje vsebuje moralno izbiro. V
                     Solženicinovem <emph>Prvem krogu</emph> ima veteran iz taborišč povedati tole:
                     »Volčjak ima prav, ljudožerec pa ne.« Narava z rdečimi zobmi in kremplji ni
                     človekov način. To je tista odločilna razlika in opisati način, kako človek
                     preživi, ne da bi izdal svojo nedolžnost, pomeni opredeliti človeškega
                     preživelca kot nasprotje darvinskemu. </p>
                  <figure>
                     <graphic url="slike_z_61/z_61_33.png"/>
                     <head>Vedeti vsak dan več <name type="author">Mirko Kambič</name></head>
                  </figure>
                  <p>DOLOČUJOČA ZNAČILNOST preživelega je ta, da ne preživi samo s telesom, temveč
                     tudi z duhom, ko prenaša protičloveške razmere, ne da bi izgubil voljo, da
                     vzdrži na človeške načine. Aleksander Solženicin je imeniten zgled, človek
                     preskušane človečnosti, ki je preživel rusko fronto, osem let v Stalinovih
                     taboriščih, raka in pred kratkim še zanikovanje istovetnosti kot ruskega
                     pisatelja. Toda če bi tega pogumnega moža naredili za predmet raziskovanja, bi
                     to pomenilo, da ga mitiziramo, da ga oddaljujemo od enkratne strnjenosti
                     dejstva in naključja, ki sestavlja posameznikovo življenje v zgodovini, v
                     nasprotju z brezčasno podobo junaka. Mitu se ni mogoče izogniti, zato je v tem
                     primeru boljše, da se ukvarjamo neposredno z leposlovjem. </p>
                  <p>Ko se bližamo literaturi na ta način, nam ni treba upoštevati nič bolj težko
                     umljivega, kakor je njena formalna čistost in idealnost njene vsebine.
                     Hrepenimo po neki podobi, katere presojnost bi podelila nekaj jasnine našemu
                     življenju: podobi, popolni sami v sebi in neovirano dostopni domišljiji. Seveda
                     razmerje med podobami in resničnostjo ni preprosto. Tragični junak in mučenec
                     sta idealna tipa, zakoreninjena v mitu in konkretnem človeškem potencialu;
                     vendar tudi tipa, ki se hitro razpršita, kadar analiziramo načine, kako ljudje
                     dejansko umirajo. Vseeno pa pomembno vplivata na samozavedanje ljudi v krizi in
                     deloma se s pomočjo takih podob lahko zatekamo k tistemu, česar v skrajni
                     stiski ne moremo povsem pogrešati – k neki lociranosti imena in drže, ki nam
                     povesta, kaj smo in kako ravnamo znotraj okvira človeškega reda in vrednosti.
                     In ko skrajna stiska kar traja, ko smrt postane življenjska okoliščina, tedaj
                     utegne biti preživelec bolj koristen kakor drugi tipi. Zgodovina poteka, časi
                     se spreminjajo, ljudje se znajdejo izpostavljeni nepričakovanim razmeram.
                     Pojavljajo se položaji, ki jih ni mogoče vzdržati ali preseči, če se zatekamo k
                     modrosti minulih dni, in razen v posebnih primerih sta mučenec in obredna žrtev
                     tipa junaka, ki ga je čas prerasel. </p>
                  <figure>
                     <graphic url="slike_z_61/z_61_34.png"/>
                     <head>Človekovi dosežki <name type="author">Mirko Kambič</name></head>
                  </figure>
                  <p> MED ZGLEDI v pričujočem eseju prva dva (v romanih Camusa in Malamuda)
                     prikazujeta preživetje kot dejanje, ki ima družbeno-politične posledice.
                     Preživelec je tu junak v klasičnem pomenu besede. Je pa še neka druga možnost,
                     najpopolneje opisana v Solženicinovih romanih. Ta preživeli ne spremeni svojega
                     okolja s tem, da ostane živ. Na zunaj je nemočen, v notranjosti pa je silno
                     dejaven in v tem primeru je junaštvo v bojevanju samem, v dejstvu, da tukaj,
                     sredi vsesplošnega ponižanja, biva neko človeško bitje. </p>
                  <p>V odličnem romanu Ilone Karmel <emph>Posestvo spomina</emph> (An Estate of
                     Memory 1969)<note place="foot" n="1">Ilona Karmel, An Estate of Memory
                        (Houghton Mifflin, 1969). </note> se štiri žene bojujejo proti obupu in
                     smrti v nekem koncentracijskem taborišču na Poljskem. Ujete v nečloveške
                     razmere vzdržujejo najmanjšo mero običajnih opravil, človeško dejavnost čutečih
                     stikov. Povežejo se v skupni obrambi, v medsebojni podpori in počasi preraščajo
                     v neke vrste družino z vso napornostjo, ki jo prinaša intimnost – ljubosumje in
                     krivdo, malenkostne prepire in trenutke sebičnosti, pa tudi požrtvovalnost,
                     razumevanje, medsebojno razdajanje, skrbnost in sprejemanje. Obkrožene s smrtjo
                     in grozo tkejo tisto raskavo tkanino ljubezni, da ovijejo vanjo svojo goloto,
                     in to jih podpira v dneh osupljivega dogodka – otrok je rojen in pretihotapljen
                     iz taborišča. Na koncu tri od teh žena umrejo, vendar njihova smrt ni tisto,
                     kar je pomembno. Tisto, kar šteje, je dejstvo, da navadni ljudje, nebogljeni in
                     prisiljeni trpeti brez pomoči, vztrajajo na človeški način. To je dragoceno
                     dejanje samo na sebi, vidno pa postane tedaj, kadar je boj za preživetje
                     priznan tudi kot boj za ohranjanje živega semena za bivanje, vredno človeškega
                     bitja. Junaštvo preživelega je v tem, da ko ostaja živ, postaja učinkovit
                     dejavnik zoper skrajno silo. Prav tako pa je preživeli junak zato, ker je s
                     svojo odločitvijo, ne samo, da bo živel, ampak tudi živel človeštvo, sprejel
                     nase breme izjemnega tveganja, dejanja, ki terja velikansko voljo, pogum,
                     zmožnost prenašati bolečino in neomajno vero v dragocenost življenja in
                     človeške sposobnosti – ki terja dejansko potrjevanje osebnosti, ki bi jo morali
                     po vseh merilih šteti za junaško. </p>
                  <p>Tragični junak se odloči, da bo našel svojo izpolnitev v smrti, in zato
                     obvladuje pogoje svojega poveličanja. Izbira preživelega pa ni absolutna na tak
                     način. Pogoj za njegovo izpolnitev je, da ostane pri življenju, toda drugače
                     kakor mučenec ali tragični junak – in obdarjen z isto stopnjo poguma – si
                     preživeli ne more zagotoviti uspeha. Solženicinovi <emph>zeki</emph>
                     (zaporniki) si prizadevajo, da bi ostali živi v sibirskih taboriščih, kjer
                     lahko kateri koli dan skupek stradanja, bolezni in muhavost zlobnega paznika
                     pokonča človeka ne glede na to, kako odločno si želi živeti. Ta omejitev je še
                     ena okoliščina, s katero se mora spoprijeti preživeli. A tudi če umre, je
                     njegov boj za življenje in ne način njegove smrti tisto, kar si zasluži naše
                     spoštovanje. Da sploh preživi, je neke vrste skrivnostna milost. In zmerom je
                     tukaj še to razločevanje: v skrajni sili gola možnost preživetja ne zadostuje.
                     Tisto, kar je potrebno, je premik onkraj obupa in samopomilovanja k tisti
                     siloviti odločenosti, ki jo preživeli pozna bolje kakor drugi. Vzdržati.
                     Ohraniti živo dušo v živem telesu. </p>
                  <p>Robert Lifton v svoji študiji o preživelih iz Hirošime<note place="foot" n="2"
                        >Robert Lifton, Death in Life (Weidenfeld Nicolson, 1968).</note> domneva,
                     da so »holokavsti dvajsetega stoletja vsilili etosu preživetja posebno
                     pomembnost in nam vsem naložili celo vrsto potopitev v smrt, ki označujejo naše
                     bivanje.« Biti žrtev pomeni pretrpeti smrt v življenju, in to je tisti položaj,
                     ki naj bi ga preživeli presegal. Opredeljuje se proti razčlovečevalnemu svetu
                     nasilja in proti prevladi »najzmožnejših« – »preživetje najzmožnejših« namreč
                     pomeni tiste, ki ropajo in plenijo naše naravno okolje, tiste, ki upravljajo
                     bombnike v Vietnamu in tanke v Pragi, tiste, ki s silo in z lažjo ohranjajo
                     svet, v katerem je posameznik nemočen in osramočen, svet, v katerem je mogoče
                     skoraj neopaženo odstraniti katerega koli izmed nas ali kateri koli milijon
                     ljudi. </p>
               </div>
               <div type="div3">
                  <head>Skrajni položaj </head>
                  <p>PRVI POGOJ za skrajno stisko je ta, da tu ni nobenega izhoda, nobenega kraja,
                     kamor bi lahko odšli, razen množičnega groba. Je kakor oblegano mesto, Pariz
                     leta 1870, 900 dni v Leningradu, Oran v <emph>Kugi</emph> (1947): »Kakor hitro
                     pa so se mestna vrata zaprla, je vsak izmed nas spoznal, da smo vsi na istem,
                     in da se bo vsak moral prilagoditi novim življenjskim razmeram.« Tako se
                     začenja gospodovanje smrti v Camusovi alegoriji skrajnega položaja. Nove
                     razmere postajajo »normalne razmere – z drugo besedo, kuga«; in ta je v svoji
                     neizmerni moči kakor »počasno, preudarno prodiranje neke pošastne stvari, ki
                     tepta vse na svoji poti.« Mesto postaja »svet žrtev« in stari red se je
                     preobrazil: šole so preurejene v bolnišnice, stadion v karantensko taborišče,
                     tramvaji v mrliške vozove. To je svet, v katerem življenje in umiranje nista
                     več ločena, v katerem smrt določa oblike življenja. </p>
                  <p>Smrt čaka doma, na cesti in v gledališču, in življenju sovražne razmere, ker so
                     vsepovsod navzoče in jih v spopadu ni mogoče uravnotežiti, ker jih ni mogoče
                     zastirati z mitom, postajajo sčasom tudi protičloveške. Razčlovečevalne sile
                     strahu in nemočnega čakanja zmagujejo; podvrženi temu pritisku in nezmožni, da
                     bi zajemali spodbudo iz tradicionalnih oblik poguma v stiski, »someščani« v
                     Camusovem romanu kažejo celoten razpon vse preveč človeškega in manj kakor
                     človeškega ravnanja. Postajajo sebični, hudobni, obupani; nočejo se spoprijeti
                     z dejstvi, temveč izkoriščajo drug drugega, da bi vzdrževali iluzijo varnosti.
                     Njihove človeške zmožnosti se skrčijo do te stopnje, ko izginejo, osebnosti se
                     razkrajajo, in na koncu se večina od njih sesede v gmoto enakih »mesečnikov«.
                     Ko se znajdejo pred grozo, ki ji ni videti konca, se skrčijo na bratovščino
                     žrtev, v kateri je vsak z nezaupanjem ločen od svojega soseda, vsak se potegne
                     v zadrto jedro svojega minimalnega jaza in ozaveščenosti. </p>
                  <p>Ko bi bila mesto napadla kaka stvar v človeškem merilu, recimo vdor sovražnih
                     sosedov, bi se meščani združili za svojo stvar, dali bi svoje življenje, kakor
                     sta to zmerom storila mučenec in domoljub. Toda skrajni položaj ni neki dogodek
                     ne obdobje krize s pravim začetkom, sredino in koncem. To so razmere bivanja,
                     ki trajajo mimo zmožnosti ljudi, da bi jih takoj spremenili ali končali. In ker
                     ni ukrojen po človeški meri, tradicionalne oblike junaštva kot učinkoviti
                     vzorci za dejanja in duhovno oporo odpovedo. Kadar so ljudje hkrati storilci
                     kakor tudi žrtve, kadar lahko izravnavajo svojo viktimizacijo s smiselno (če že
                     ne uspešno) dejavnostjo, tedaj življenju nasprotne razmere ne postanejo hudo
                     razčlovečevalne. Tisto, kar zlomi voljo duha vzdržljivosti, je občutek nemoči,
                     umanjkanje priložnosti za tradicionalno junaštvo in spoznanje, da nisi nič
                     drugega kakor žrtev. </p>
                  <p>TE VRSTE SKRAJNOST<hi> </hi>zahteva zadržanje, ki bo ljudem dopuščalo, da bodo
                     delovali, da bodo ostali zvesti sami sebi in tako presegli svojo usodo žrtve.
                     Predvsem torej preživeli ni samo žrtev. Je žrtev, ki svoje viktimizacije ne
                     sprejema v celoti, ki se proti njej bojuje kolikor najbolj more, in ki ne bo,
                     ne z dejanjem ne z držo privolil ne v svojo smrt ne v smrt kogar koli drugega.
                     To pomeni, ne bo sprejel logike položaja, ki mu je bil vsiljen. Razčlovečenje
                     in smrt sta posledica skrajne stiske in to dvoje se utegne zdeti cinizmu in
                     prav tako zdravi pameti razumna ali celo neogibna posledica. Če se sile
                     zanikovanja nadaljujejo in širijo, se utegne zdeti, da <emph>so</emph>
                     resničnost. Toda preživeli ohranja v sebi življenje in duha in zavoljo golega
                     dejstva, da biva, pozna neko večjo resničnost. Oklepa se svoje vere v vrednost
                     in dostojanstvo živih stvari in se ne bo uklonil uničenju. Dokler je še kakšna
                     pot, ostaja njegova volja dejavna v uporu zoper proti-svet. Če bo mogel, ga bo
                     strmoglavil, v vsakem primeru pa bo z dejstvom, da sam obstaja, zavračal
                     njegove zakonitosti. </p>
                  <figure>
                     <graphic url="slike_z_61/z_61_35.png"/>
                     <head>Dosežki narave <name type="author">Mirko Kambič</name></head>
                  </figure>
                  <figure>
                     <graphic url="slike_z_61/z_61_36.png"/>
                     <head>Zrelost <name type="author">Tamino Petelinšek</name></head>
                  </figure>
                  <p>Glede na to najdemo v <emph>Kugi </emph>dve vrsti ljudi, »someščane« in
                     »prostovoljce«. Oboji se odzivajo na razmere v času kuge, prvi pod njenimi
                     pogoji, drugi pod pogoji, ki jih delno postavljajo oni sami. »Someščani«
                     ostajajo podvrženi sili, v skladu s položajem, ki jih uničuje. »Prostovoljci«
                     pa temu položaju nasprotujejo; upirajo se pogojem, ki so jim bili vsiljeni,
                     reakcijo obrnejo v akcijo, ki jo vodijo sami, in se tako od suženjstva smrti
                     oddaljijo dovolj, da se ohranijo kot človeška bitja nedotaknjeni. Rieux,
                     Tarrou, Grand in njihovi sodelavci se odločijo, da se bodo s svojo sočutnostjo
                     in razumnostjo uprli tiraniji kuge. Skupaj organizirajo higienske programe;
                     strežejo umirajočim; odstranjujejo mrtve. </p>
                  <p>Delajo štiriindvajset ur na dan sredi zaudarjanja in agonije umirajočih, se
                     razdajajo v tistem brezkončnem in praznem času dan za dnem, ne da bi jih
                     spodbujal kak viden napredek, brez upanja, da bi bil na obzorju kak dober izid,
                     in pri tem ves čas vedo, da njihov boj navsezadnje lahko pretrga smrt. Kljub
                     vsemu vztrajajo, ker »so vedeli, da je to edino, kar je treba narediti.« </p>
                  <p>Očitno je to stvar človečnosti, ki jo je treba narediti. V normalnih razmerah
                     se varovati žive, pomagati bolnim in pokopavati mrtve zdijo samoumevne temeljne
                     oblike človeške dejavnosti. V času skrajne stiske pa nadaljevati svoj posel kot
                     del človeškega občestva postane tako težavno, da postaja že junaštvo. Vendar
                     Camus vztraja pri tem, da njegovi protagonisti niso junaški v tradicionalnem
                     pomenu besede. Kakor to izrazi Rieux: »Vse to ni vprašanje junaštva. Je stvar
                     običajne sposobnosti … Junaštvo in svetništvo me ne privlačita … To, kar me
                     zanima, je biti človek.« Camus poudarja, da biti človek pod razčlovečevalnim
                     pritiskom zahteva izjemen napor; in da v skrajni sili boj za preživetje in boj,
                     da ostaneš človeški, postaneta eno, na neki način odvisna drug od drugega.
                     »Edini način, da se bojuješ proti kugi, je – običajna spodobnost.« In kakor
                     sklene Rieux: »v tej drži ni bilo nič občudovanja vrednega; bila je samo
                     logična.« Logična, da, vendar hudo težavna. So časi, ko ohranjanje preproste
                     spodobnosti v razmerju do sebe in do drugih ljudi postane dosežek junaških
                     razsežnosti. In Rieuxova značilno preskromna ocena ima namen, da poudarjeno
                     odklanja dramatiziranje, pomeni stvarnost stanovitne ponižnosti, ki je bistvena
                     za junaštvo te vrste. </p>
                  <p>TRAGIČNI JUNAK<hi> </hi>najde zmago v smrti. S tem se umešča onkraj
                     kompromisov, postaja del kozmičnega reda in resnica, za katero se je zavzemal,
                     je s to dramo njegove smrti poveličana, vtisnjena globoko v srca njegovih
                     gledalcev. On sam postane na ta način apoteoza junaškega človeka in dokaz za
                     vladavino duha nad telesom. Skratka, tradicionalni junak s smrtjo doseže
                     nesmrtnost in smrt sama postane potrditev veličine. </p>
                  <p>Vendar ljudem v primežu kuge nič od tega ne pomeni kaj dosti. Za preživelega so
                     vse te reči – on sam, njegova dela, človeški rod – boleče umrljive. Temu
                     dejstvu se postavi po robu, kot udeleženec boja, v katerem se življenje in
                     razumnost nenehno vojskujeta proti uničenju in temi. Živeti v skrajnosti pomeni
                     kljubovati velikanski premoči – zadrega, ki se ji tragični junak izogne tako,
                     da umre; s Hemingwayevim izrekom je »pokončan, vendar ne premagan.« Naloga
                     preživelega pa je težavnejša, ker zanj uničenje in poraz, kakor duša in telo,
                     ne moreta obstajati ločeno. </p>
               </div>
            </div>
         </div>
         <div type="div1">
            <head>Slovenske teme – Poletje 2006</head>
            <div type="div2">
               <head>Na pravi strani </head>
               <docAuthor>Anton Drobnič</docAuthor>
               <div type="div3">
                  <p>Proti koncu svoje dvanajstletne vladavine so nasledniki in verniki nekdanjega
                     totalitarnega režima, zavedajoč se nevarnosti izgube oblasti, med drugimi
                     vojnimi zakoni na silo sprejeli tudi Zakon o žrtvah vojnega nasilja, s katerim
                     so državljane Republike Slovenije še enkrat po boljševiško razdelili na prave,
                     naše in na one druge. Za žrtve vojnega nasilja na komunistični strani, ki so
                     bile varovane in zibane že več kot pol stoletja, so uzakonili še nove koristi
                     in odškodnine, neštete žrtve partizanskega nasilja pa so tudi v demokratični
                     Sloveniji še naprej ostale zakonsko zamolčane in brezpravne. Zakon o žrtveh
                     vojnega nasilja, ki naj bi bil socialni zakon, je postal komunistični kazenski
                     zakon ne samo za politične in idejne nasprotnike, ampak tudi za njihove otroke
                     in otrok otroke. Nekoč je zloglasni zakon o zaplembah iz leta 1945 v
                     revolucionarnem 28. členu določal, da je vsakdo, ki so ga partizani ubili,
                     zaprli ali pregnali, vojni zločinec in narodni sovražnik, ki ga je treba
                     kaznovati z zaplembo celotnega premoženja. Ustavno sodišče RS je ta kapitalni
                     teroristični dosežek razveljavilo. Sedanji zakon pa je še bolj sprevržen, saj
                     kazen izgube socialnih pravic za žrtve nasilja razširja še na otroke in druge
                     sorodnike tistih, ki so pred 60 leti po zloglasnem 28. členu veljali za »vojne
                     zločince in narodne sovražnike«. </p>
                  <p>Nekateri levičarski politiki, ki jih ne vodi samo golo sovraštvo do davnih
                     idejnih in političnih nasprotnikov, so se vendarle zavedli protiustavnosti
                     takšnega zakona, ki žrtve vojnega nasilja politično deli na priznane in
                     nepriznane, na partizanske in nasprotne. Zavedli so se, da bo ustavno sodišče,
                     pri katerem že dolgo ležijo pobude za oceno ustavnosti, tak zakon končno moralo
                     razveljaviti. Spričo te nevarnosti, katere neizbežna uresničitev bi zanje
                     pomenila veliko politično in pravno polomijo, so sklenili pokazati drugačen
                     obraz. Začeli so kritizirati svoj lastni zakon kot diskriminatoren in
                     predlagali so uzakonitev enakih pravic za vse žrtve vojnega nasilja ne glede na
                     nasilnika, torej tudi za žrtve partizanskega nasilja, ali kot se radi nejasno
                     izražajo, za »pieteten odnos« do žrtev nasilja. </p>
                  <p>Zato je v začetku letošnje pomladi v slovenski politiki zavladalo nekakšno
                     spravno vzdušje, ko so stranke komunističnega nasledstva javno soglašale s
                     predlaganimi spremembami zakona o žrtvah vojnega nasilja, ki odpravljajo
                     dosedanje neustavno razlikovanje med žrtvami. Nekakšno upanje, da se bliža
                     začetek narodne pomiritve, je vzbujalo tudi dokaj nenavadno dejstvo, da so s
                     takimi spremembami izrecno soglašala celo društva partizanskih borcev, v
                     katerih je bilo ali je še vedno nemalo nekdanjih revolucionarnih nasilnežev.
                     Njihov predsednik se je na sestanku politikov vseh parlamentarnih strank
                     izkazal celo s tem, da je trditev svojega mlajšega političnega sopotnika o tem,
                     da med vojno ni bilo revolucionarnega partizanskega nasilja, glasno in odločno
                     zavrnil, rekoč, da je takšno nasilje med vojno bilo, mnogo hudega nasilja. </p>
                  <p>Možnost kakršnekoli spremembe ali popuščanja na širnih poljih narodnega
                     sovraštva in političnega izključevanja je silno vznemirila najbolj zagrizene
                     revolucionarje in druge nasilneže, prinašalce prisilne sreče in zagovornike
                     diktirane svobode. Številne prireditve in skoraj vsa javna občila so ječala pod
                     težo in množico njihovih ugovorov, razlag in zaklinjanj. Politiki totalitarnega
                     nasledstva so se ustrašili svojih novih zamisli, partizanski borci so
                     disciplinirali svojega burkastega predsednika in peščico njegovih pristašev.
                     Naglo se je vse vrnilo v stare tire sovraštva, zaničevanja in nedostopnosti za
                     normalen družbeni razgovor ter zaživelo z novo močjo obupancev, katerih izhod
                     je le v nesreči. Upanje mnogih je izginilo kot jutranja rosa v soncu, naše
                     nezaupanje pa se je, žal, potrdilo. Ni politika in ni voditelja levice, ki bi
                     hotel ali mogel preseči davno narodovo nesrečo in uničujoči razdor.</p>
                  <p>Predsednik države pa se je medtem ukvarjal s Kosovom in Sudanom, z Indijo in
                     Kitajsko, z Bolivijci in Romi, z muslimani, Kovačičem in medvedi, celo s
                     pravičnostjo kar tako. S temeljno slovensko krivico in razdorom pa se ne da
                     motiti. Zopet je zavladalo pravilo, da enaki državljani ne smejo imeti enakih
                     pravic: Tisti, ki so pred več kot 60 leti bili uvrščeni med nasprotnike, vendar
                     ne morejo imeti enakih pravic, čeprav so trpeli enako nasilje. Bili so pač
                     kolaboranti, kolaboracija pa je po oznanilu prejšnjega predsednika Milana
                     Kučana največji zločin, enak zločin kot množični poboji. Tudi novodobni
                     pravičnik Janez Drnovšek se je kar zgrozil ob vprašanju, ali bi kolaboranti, ki
                     so bili žrtve vojnega nasilja, lahko imeli enake pravice kot druge žrtve
                     vojnega nasilja. Seveda ne! Nikakor ne, za njim kričijo Franc Žnidaršič, Cveta
                     Zalokar - Oražem, Jelko Kacin, Miran Potrč in mnoštvo drugih »ljudskih
                     demokratov« z Janezom Stanovnikom na čelu. In vrag je na hitro vzel ves njihov
                     »pietetni odnos« do žrtev nasilja. </p>
                  <p>Zopet se je pokazalo njihovo slepo sovraštvo in izključevanje idejno ali
                     politično drugačnih. Pri tem jim je vseeno, za kakšno kolaboracijo naj bi v
                     resnici šlo. Ne vidijo, da tudi najhujši zločinci Trobčevega formata najkasneje
                     po 30 letih prestanejo kazen. Pravno povsem neopredeljena kolaboracija pa je
                     zanje tudi po 60 letih neodpustljiv zločin. Fašistični in nacistični okupatorji
                     so jim že dolgo zavezniki in prijatelji, rodni bratje drugačnega prepričanja so
                     jim večni sovragi. Ne gre jim privoščiti niti pogleda in ne podati roke v
                     pozdrav. Če se to le zgodi, je treba dogodek zatajiti kolegom v sovraštvu, kot
                     je nedavno storil eden od mojih sogovornikov. </p>
                  <p>Svoje neodjenljivo sovraštvo do vseh, ki se jim ne poklonijo, razglašeno že 16.
                     septembra 1941 z zloglasnimi odloki t.im. Osvobodilne fronte, svojo zvišenost
                     nad drugimi in svojo večvrednost razlagajo s trditvijo, da so bili oni v času
                     druge svetovne vojne »na pravi strani«. »Mi smo med vojno bili na pravi
                     strani!«</p>
                  <p>Kaj pomeni biti med vojno na pravi strani? SSKJ ima za pridevnik »pravi –a –o«
                     več kot eno stran primerov in razlage. Navaja tudi besedno zvezo »prava stran«,
                     n. pr. prava stran blaga, usnja, denarja. Besednega para »prava stran« v zvezi
                     z vojno pa ne pozna, čeprav je bil slovar izdan leta 1979, ko je bila »prava
                     stran« na vrhu svoje moči. Najbolj splošen pomen pridevnika »pravi« po SSKJ je:
                     ki ima potrebne, zaželene lastnosti, značilnosti. Nič objektivnega, označba
                     »pravi« je odvisna od potreb in želja ocenjevalca, torej subjektivna stvar.
                     Trditev o pravi strani je zato zelo nejasna stvar, vsak lahko svojo stran hvali
                     kot pravo. Očitno pa so partizani tudi na pravi strani lahko množično morili
                     neoborožene Slovence tako med vojno kot po vojni. </p>
                  <p>Naši rdeči borci še pravijo, da so bili na strani protifašistične koalicije.
                     Prava stran v njihovem zaklinjanju naj bi torej bila protihitlerjevsko
                     zavezništvo. Takšna opredelitev prave strani je mnogo bolj jasna. Pristaši
                     Kučanovega nauka o več resnicah in marksistične spoznavne teorije, ki pravi, da
                     je res samo tisto, kar trenutno koristi partiji, so s takšno razlago lahko
                     zadovoljni. Vsi drugi pa imamo resne težave, ko se spomnimo, da so komunisti,
                     ki so ustanovili in vodili t. im. NOB, bili v času 1939–1941 Hitlerjevi
                     pogodbeni zavezniki. Dve leti ali eno tretjino vojnega časa torej niso bili
                     člani protihitlerjevske koalicije, ampak njegovi zavezniki v boju proti
                     imperialistom. Tudi kasneje so Hitlerju ponudili zavezništvo proti zahodnim
                     zaveznikom, če bi se ti skušali izkrcati na jadranski obali, septembra leta
                     1943 so napadli in pobili četnike v Grčaricah in pripadnike Slovenske narodne
                     vojske na Turjaku, ki so se tam zbrali, da bi zahodnim zaveznikom zavarovali
                     pot od Reke proti Ljubljani in Dunaju, italijanske fašiste pa so prisrčno
                     spremili do meje, ne da bi se komu skrivil las, kot se je pohvalil nedavno
                     umrli rdeči general, ki je drugače pridno pobijal Slovence, z Nemci so jeseni
                     1944 sklenili sporazum Vilfan – Globotschnig o nenapadanju na Primorskem in jim
                     zagotovili proste prometne poti proti Italiji, pobijali so zavezniške padalce,
                     dajali Italijanom sezname talcev, od njih prejemali orožje in drugo vojaško
                     opremo itd.</p>
                  <p>Sodelovanje komunističnih partizanov v protihitlerjevski koaliciji je torej,
                     milo rečeno, zelo vprašljivo in čudno. Če je to sodelovanje sinonim za »pravo
                     stran«, potem so partizani bili zelo malo na pravi strani. Seveda pa borčevsko
                     zaklinjanje na pravo stran in protifašistično koalicijo zgubi ves pomen in vsak
                     smisel, če ne podležemo njihovi sedanji laži, da je med drugo svetovno vojno v
                     Sloveniji bil samo boj med hitlerjevsko in protihitlerjevsko koalicijo ter
                     upoštevamo, da je v Sloveniji med vojno tekla predvsem boljševiška revolucija. </p>
                  <p>V nasprotju s polstoletnim slavljenjem boljševiške revolucije, postavljanjem
                     neštetih spomenikov revoluciji, tvarnih, pravnih in miselnih, ki jih še vedno
                     vidimo na vsakem koraku, so se branilci in uživalci pridobitev revolucije v
                     zadnjih letih zatekli k vsestranskemu zanikanju revolucije. Še posebno
                     ofenzivno in iznajdljivo zanikovalci revolucije nastopajo v zadnjih mesecih.
                     Kučanov vzornik profesor dr. Ljubo Bavcon, ki nikakor ni ignorant, je v DELU to
                     storil s popolnim ignoriranjem bistvenih medvojnih dejstev v Sloveniji. Malo za
                     njim je drugi profesor dr. Ivan Kristan prav tam ubral nasprotno taktiko.
                     Revolucije besedno ne zanika, nasprotno, jo celo zahteva in brani kot nujno in
                     legalno. Povsem pa zanika vsako revolucionarno nasilje in strašni boljševiški
                     teror z deset tisoči umorjenih, sklicujoč se na tretjega profesorja dr.
                     Franceta Bučarja pa revolucijo prikaže kot nedolžno težnjo ljudstva po boljši
                     socialni ureditvi in ustavnih spremembah. Za njega pa ni prav jasno, ali je
                     ignorant ali se iz nas vseh in iz tisočev žrtev samo norčuje. </p>
                  <p>Misleči ljudje kljub različnim modrovanjem teh profesorjev in drugih
                     manipulantov z zgodovino pač razumejo, da slovenskega narodnega spopada in
                     razdora ni mogoče razumeti samo v ključu druge svetovne vojne, da se je moralo
                     v Sloveniji takrat dogajati še nekaj bistveno drugega: boljševiški napad na
                     okupirani narod in njegova samoobramba. Niso si Slovenci brez pomembnega
                     razloga in kar čez noč postali sovražniki: 15 mesecev so jih partizani vpričo
                     okupatorja neovirano in nekaznovano morili in ropali, šele potem so v popolnem
                     obupu prijeli za puške in se sami branili. O teh strašnih in brezupnih 15
                     mesecih komunističnega terorja v Ljubljani, na Notranjskem, na Dolenjskem in v
                     Beli krajini niti partizanski borci niti njihovi učeni profesorji ne govorijo.
                     Njihovo sklicevanje na »pravo stran« bi hitro utihnilo. </p>
                  <figure>
                     <graphic url="slike_z_61/z_61_37.png"/>
                     <head>Požgani Boštanj – Žrtev razrednega sovraštva <name type="author">Mirko
                           Kambič</name></head>
                  </figure>
                  <p>Nekaterim sedanjim zagovornikom boljševiškega terorja kot zgolj bojem proti
                     okupatorju je pri sklicevanju na »pravo stran« še posebno všeč trditev, da so
                     bili na strani zmagovalcev. Niti preteklost niti sedanjost ne kažeta, da je
                     biti na zmagoviti strani s stališča pravice in svobode isto kot biti na pravi
                     strani. Če je zmagovita stran prava stran, bi bili italijanski fašisti v
                     Etiopiji na pravi strani, nemški okupatorji na Češkem, na Poljskem, v
                     Jugoslaviji, Grčiji in Franciji pač na pravi strani. Biti na strani
                     zmagovalcev, hvala Bogu, v normalnem svetu ni bilo vedno isto, kot biti na
                     pravi strani, čeprav se je partizanska zmaga šele po 50 letih sesula v zločin. </p>
                  <p>Vzneseno kričanje Janeza Stanovnika, da so partizani bili na strani
                     zmagovalcev, pa je resnično, čeprav to ni bila vedno prava stran. Dokler je po
                     Evropi šaril fašizem in nacizem so kasnejši voditelji partizanov rušili
                     »imperialistično tvorbo« na Balkanu in bili zavezniki nemških okupatorjev, ko
                     so ti premagali Jugoslavijo. Kot Hitlerjevi zavezniki so bili na strani
                     zmagovalcev, ko so Nemci premagali Poljsko, Češko, Norveško, Nizozemsko,
                     Belgijo in Francijo itd. Vedno so bili na strani zmagovite Sovjetske zveze, ko
                     je premagala Finsko, zasedla del Poljske in tri baltske države, del Romunije,
                     ko je po vojni zasedla pol Evrope in ji vsilila komunistični totalitarizem.
                     Pred koncem vojne so postali celo ministri osovražene jugoslovanske begunske
                     vlade, samo da bi bili pravi čas na strani zmagovalcev. </p>
                  <p>Da so bili komunisti in njihovi partizani na koncu vojne na strani zmagovalcev,
                     ni ravno častno in spodobno. Za tak uspeh so morali uporabiti mnogo laži in
                     prevar, napraviti mnogo zločinov. Vsekakor pa sklicevanje na zmagovalno stran
                     ne bo ničesar prispevalo k slovenski narodni pomiritvi. Tudi italijanski
                     napadalci in zločinci so bili ob koncu obeh svetovnih vojn na strani
                     zmagovalcev. Prav s takšne pozicije sedaj napadajo Slovenijo in Slovence. Nič
                     čudnega, saj znajo vsi veliki prevaranti v odločilnih trenutkih biti na strani
                     zmagovalcev. Temelj medvojnega boljševiškega napada na slovenski narod pa je
                     bila prevara in laž o boju proti okupatorju. Nadaljevanje te prevare je sedanje
                     zaklinjanje, da partizanskega terorja ni bilo in da so partizani bili na strani
                     zmagovalcev. </p>
                  <p>Seveda pa sklicevanje na zmago, na argument moči, partizanom pride vedno prav,
                     ko jim zmanjka drugih prepričljivih argumentov, ko se v luči dejstev stopijo
                     njihove druge pravljice. Pol stoletja je njihov zadnji argument bila
                     totalitarna prisila, ob koncu njihovega veka jim je ostalo samo še sklicevanje
                     na moč zmage. </p>
               </div>
            </div>
            <div type="div2">
               <head>Sovražni govor</head>
               <docAuthor>Blaža Cedilnik</docAuthor>
               <div type="div3">
                  <p>To je reč, ki mi že dlje časa leži na duši. To je tako imenovani »sovražni
                     govor«, o katerem teče beseda prav v vseh medijih in ki naj bi se v zadnjem
                     času – po zamenjavi oblasti – silovito razmahnil. Njegovo žarišče naj bi bil
                     predvsem parlament in tudi vlada. Menda se potem zadeva nadaljuje in stopnjuje.
                     Širi se na vse sloje prebivalstva in končno tudi v šole, skratka,
                     vsepovsod.</p>
                  <p>Naj navedem nekaj primerov. En tak primer je sprejemanje zakona o registracijah
                     ali celo porokah istospolnih partnerjev, ki poteka skoraj istočasno v Sloveniji
                     in na Hrvaškem. Naj povem, da sem imela sodelavca, ki je bil homoseksualec. Ker
                     sva veliko sodelovala, sva se večkrat pogovarjala tudi o rečeh, ki so nama
                     ležale na duši. Ob neki taki priliki mi je to povedal, prej tega nisem vedela,
                     saj te reči ni obešal na veliki zvon. Sama sem mu pošteno povedala, da se mi
                     zdi to nenaravno, da je to deviacija, da pa je seveda njegov problem in ne moj.
                     In prav ta odkrita beseda z obeh strani je povzročila, da sva postala
                     prijatelja. Žal je umrl za aidsom. Zakaj to pripovedujem. Zato, ker so bile in
                     so še prav take besede, kot sem jih sama takrat izrekla, tako v Sloveniji kot
                     tudi na Hrvaškem obravnavane kot sovražni govor. Sovražni govor, naperjen proti
                     drugačnim. In kar je najbolj zanimivo, ljudje, ki naj bi uporabljali sovražni
                     govor, so v obeh državah isti. To so ljudje, ki so komunistom ali kakor se ti
                     že danes imenujejo, izpulili oblast iz rok. In mediji tam kot tu prikazujejo
                     komuniste kot strpne in demokratične, njihove nasprotnike pa, čeprav so na
                     oblasti, kot nestrpne, nedemokratične, sovražne do vsega drugačnega. Iz govorov
                     izberejo in iztrgajo za komuniste same lepe in strpne izjave, za druge pa že
                     najdejo kako besedo, ki se jo da s pravim poudarkom razumeti kot sovražno.</p>
                  <figure>
                     <graphic url="slike_z_61/z_61_38.png"/>
                     <head>Veriga <name type="author">Mirko Kambič</name></head>
                  </figure>
                  <p>Zdaj smo pa tam. Vsepovsod zasledimo obsojanje sovražnega govora, naperjenega
                     proti drugačnim, proti tako imenovanim marginalnim skupinam: proti Romom,
                     tujcem, beguncem, izbrisanim, celo zapornikom, morilcem in pedofilom in še cela
                     vrsta je takšnih skupin. Vsak od nas pozna veliko tako imenovanih izbrisanih,
                     ki so bili prepričani, da bo projekt samostojne Slovenije neslavno propadel in
                     se bomo vsi skupaj po kolenih priplazili nazaj v Jugoslavijo in zato seveda
                     niso urejali svojega statusa. Zdaj pa naj bi jim kar v paketu brez slehernega
                     dokazila, da se jim je zgodila krivica, priznali vse mogoče pravice za nazaj.
                     In te besede so zagotovo sovražni govor. Begunci so imeli boljše pogoje za
                     življenje kot mnogi naši ljudje, ki so za bedne denarje garali od jutra do
                     večera in se obenem tresli, da še tega ne izgubijo. Iz Švice so pripeljali v
                     begunsko taborišče tovornjak rabljenih oblačil, skoraj novih in lepo urejenih,
                     očiščenih, zapakiranih. Begunci jih niso hoteli, ker niso bila nova, ker niso
                     imela tovarniških listkov. Po dolgem pregovarjanju so ta oblačila odnesli v
                     občinsko stavbo in jih ponudili našim ljudem, tistim, ki so v težavah. Nekateri
                     so od veselja jokali. Tudi to je najbrž sovražni govor. V oddaji na televiziji
                     je bilo postavljeno vprašanje, zakaj ne bi bil dostopen seznam pedofilov
                     (tistih seveda, ki jim je bilo takšno dejanje dokazano) vsem tistim
                     organizacijam, ki se ukvarjajo z otroki, da bi tako zaščitili otroke pred
                     zlorabo. Odgovor je bil – ker imajo človekove pravice! Predlog pa je bil
                     obsojen kot sovražni govor. Kje so pa človekove pravice otrok, saj jih takšna
                     zloraba zaznamuje za celo življenje. O tem niti besede. </p>
                  <p>Torej. Vsepovsod najdemo ostra opozorila, kaj se pri nas dogaja, kako se širi
                     sovražni govor. Prav za pravice prej omenjenih se predvsem bori varuh
                     človekovih pravic. Ne vem, če je kdo mislil, da se bo iz varuha človekovih
                     pravic razvilo nekaj takega. Tisti, ki se jim pa zares godijo krivice, pa zaman
                     trkajo na njegova vrata. Zato najbrž, ker so čisto navadni, normalni
                     ljudje.</p>
                  <p>Obstajajo pa tudi skupine, ki še zdaleč niso nenaravne ali deviantne. To so
                     predvsem ljudje z drugačnim političnim prepričanjem, kot je vladalo v naši
                     državi, bolje, na našem prostoru »teh naših petdeset let«. To so ljudje, ki
                     mislijo z lastno glavo in uporabljajo lastno pamet. Za te ljudi ni mesta v
                     medijih, ne glede na veličino njihovega dela in njihovih sposobnosti. Še vedno
                     velja: »Kdor ni z nami, je proti nam.« Kar je veljalo med drugo svetovno vojno
                     in vseh »teh naših petdeset let«. Mediji so še vedno v rokah teh istih ljudi in
                     novinarji so kar po večini zastrupljeni ali zaslepljeni. In del teh smo tudi
                     mi. Nihče ni nikoli izjavil, da je npr. izjava: »Še premalo so jih pobili.« ali
                     celo pesem: »Partizane so se vpisali med klavce, a poklali so le izdajalce.«
                     sovražni govor. Nikjer ni nobenega varuha, ki bi dejal, da imajo ti ljudje
                     človekove pravice, da je vsaka taka beseda, naperjena proti njim, sovražni
                     govor. </p>
                  <p>Pa če je kaj sovražni govor, potem je to to. Ne samo v bivši skupščini, ne samo
                     v medijih, ne samo na različnih mitingih in proslavah, tudi v knjigah, tudi
                     zgodovinskih knjigah in celo šolskih učbenikih še danes kar mrgoli tega
                     sovražnega govora. Da o raznih rubrikah časopisov v stilu »pisma bralcev« ne
                     govorimo. V internetnih klepetalnicah je tovrstnega sovražnega govora v
                     izobilju. Dovolj je, da nekdo omeni vaške stražarje ali domobrance, pa se vsuje
                     ploha obtožb, žaljivk, zmerjanja. Skratka, sovražni govor. Pobožno upam, da bo
                     novi vladi uspelo vsaj malo razbistriti to mlakužo. In poiskati resnico. Bo pa
                     najbrž resnica takoj deklarirana kot sovražni govor.</p>
               </div>
            </div>
            <div type="div2">
               <head>Slovenska katoliška identiteta</head>
               <docAuthor>Justin Stanovnik</docAuthor>
               <div type="div3">
                  <p>Za vse, kar je – za vse, kar na kakršenkoli način obstaja – velja predvsem to,
                     da je. Da ugotovimo, da kaj je, nam zvečine ne dela posebnih težav. Včasih se
                     sicer zgodi, da se za to, da kaka reč je, ne moremo kar tako odločiti, zlasti
                     takrat, kadar nam je mnogo do tega, da se ne bi zmotili, ali pa takrat, kadar
                     preiskujemo kako zelo neulovljivo stvar, za katero ne moremo vedeti, ali ni
                     nemara samo predmet naše domišljije in slepilo. A to, da svet je, ostaja za
                     praktičnega človeka nevprašljiva danost. </p>
                  <p>Pogosto pa nas že samo zanimanje ali pa kaka nuja napoti naprej do vprašanja,
                     kaj je tisto, kar smo našli, da je, in ugotovili, da obstaja. Tudi s tem
                     vprašanjem se večidel ne zamujamo prav dosti. Dovolj nam je, da vemo, za kaj je
                     kaka stvar koristna in kako jo je treba vzeti v roke, da z njo kaj dosežemo.
                     Tak odnos imamo do večine stvari. Če prav premislimo, je torej tako, da sveta
                     prvenstveno ne spoznavamo, ampak z njim nekaj počnemo. Spoznavamo pa ga v
                     omejenem pogledu: v tem, ali je voljan sodelovati z našimi raznovrstnimi
                     ambicijami. Le kadar se nam upre in nas po kakem neuspehu pošlje nazaj, nas
                     prisili, da si ga pred ponovnim poskusom natančneje ogledamo. </p>
                  <p>Tudi za slovensko katolištvo seveda predvsem velja, da je. A komaj to izrečemo,
                     že vemo, da je slovensko katolištvo nekaj, za kar je premalo reči, da je. Takoj
                     se zavemo, da niti tega ne moremo reči, ne da bi vsaj nekoliko vedeli, kako je
                     ali na kakšen način je. Lahko bi bilo namreč takšno, da ga v nekem važnem
                     pomenu sploh ne bi bilo. Katolištvo ni nekaj, kar bi bilo lahko na kakršenkoli
                     način. Do tega nas niso pripeljale kake zunanje ambicije, ampak notranje
                     gledanje pojma. Brž ko pravimo katolištvo, se zavemo, da ne more biti brez
                     vrednostnih konotacij. Z vso nujnostjo se torej pred nami pokaže vprašanje: Kaj
                     je slovensko katolištvo? Kaj so slovenski katoličani? Ali: Kaj je slovenska
                     katoliška identiteta? Kaj je identiteta slovenskih katoličanov? </p>
                  <p>Ko pravimo katolištvo ali katoličani, mislimo predvsem na posebno duhovno
                     obveščenost, vsebina katere je krščanska vera, kakor jo uči in oznanja
                     katoliška Cerkev. Mi v tem razmišljanju prvenstveno ne mislimo na to. Na kar mi
                     prvenstveno mislimo, je, z eno besedo, zgodovina: kakšen pomen ima katolištvo
                     za stanje tistih entitet, v katerih obstaja, in kakšno vlogo imajo katoličani v
                     svojih različnih družbenih okoljih. Z eno besedo, koliko je zaradi katoličanov
                     zgodovina drugačna in kakšna je ta drugačnost. Prvenstveno pravimo zato, da
                     pokažemo na različno orientacijo svojega razmisleka, ne da bi v kateremkoli
                     njegovem delu pozabili na duhovne in energetske izvore, do katerih imajo dostop
                     katoličani. To samo za uvod. Za uvod tudi dve besedi o identiteti. Predvsem o
                     tem, kako obstaja skupinska identiteta. Ali obstaja tudi nezavedno? Zdi se, da,
                     sicer ne bi doživljali tega, da se ljudje v različnih položajih nenadoma
                     zavejo, kaj so. Ko tega, kaj so, na neki način ne bi bilo v njih že prej, se to
                     ne bi moglo zgoditi. A nam gre za zavestno identiteto. Njena prednost je v tem,
                     da se izmika gospostvu slučaja in da zmore registrirati in aktivirati svoje
                     raznovrstne potenciale, predvsem pa se prej ali slej nujno znajde pred
                     vprašanjem, kakšna bi morala biti. Zavest samobitnosti ali istobitnosti ji
                     omogoča, da vzporedi svoje notranje bistvo s parametri družbenega zgodovinskega
                     okolja. Pogosto se trdi – z akcenti, ki jim ne manjka prepričljivosti – da je v
                     resnici potrebna samo ena reč: intenzivno evangelijsko obstajanje in vse drugo
                     bo prišlo samo od sebe. Prepričljiva misel, kot smo rekli, a jo, ne da bi ji
                     nasprotoval, dopolnjuje drug ozir: da je zgodovina toliko avtonomna, da zahteva
                     našo posebno pozornost. </p>
                  <p> </p>
                  <figure>
                     <graphic url="slike_z_61/z_61_39.png"/>
                     <head>Temno nebo nad Teharjami <name type="author">Mirko Kambič</name></head>
                  </figure>
                  <p>Važno je uvodoma reči tudi to, da si katoličani vprašanja o svoji identiteti ne
                     postavljajo kadarkoli, ampak ravno v tej zgodovini. Postavljamo ga v času, ko
                     imamo posebno močne razloge, da izvemo, kaj smo. To občutje, ki mu ne manjka
                     nujnosti, izhaja iz dveh dejstev. Najprej so v novejši zgodovini katoličani šli
                     skozi čas, kot ga v tisočletnem obstajanju niso doživeli. Bili so napadeni v
                     tem, kar so: kot katoličani. Bili so napadeni od ljudi, ki so sicer izšli iz
                     civilizacije, a so potem, ko so se zagledali, kaj so – ko so se identificirali,
                     ko so dokončno in v celoti pristali na to, v čemer so se zagledali – šli ven iz
                     orbite pridobljene omike, se tam organizirali in napadli tiste, ki so ostali
                     znotraj – na način, ki zanj še živ človek ni slišal, z nadarjenostjo in
                     iznajdljivostjo, ki je presegla vsa pričakovanja. S temi silami so se
                     katoličani morali bojevati, ker se je narod, ki so ga boljševiki napadli, v
                     zgodovini izoblikoval v katoliški narod, pa tudi zato, ker so napadalci vedeli,
                     da morajo, če si hočejo podrediti Slovence, najprej opraviti s katoličani. Tak
                     napad so doživeli katoličani. Bil je, po tem kako je bil koncipiran in voden,
                     zunaj izkušenega. Nič od tega, kar se je človeškega bilo med ljudmi uveljavilo,
                     ni imelo več jamstva nedotakljivosti. Vse je bilo potegnjeno v ples zločina in
                     manipulacije – kaotičnega za tiste, ki so bili zunaj tega rafiniranega in
                     zavratnega načrta. </p>
                  <p>Skozi tak čas so šli slovenski katoličani. Za kakšne so se izkazali v tistih
                     hudih plavžih? Ali so tam prišli do kakšnih spoznanj in so bili, potem ko se je
                     vse končalo, zaradi njih drugačni? Ali so temelji, na katerih so nekoč stali,
                     bili še trdni in zanesljivi? Ali so v tistem ohranili začetno vero v Boga in
                     človeka? Ali je je v njih potem še bilo toliko, da so jo lahko nesli naprej in
                     od nje živeli? Ali se je njihova identiteta po tem, kar so v tem doživeli, kaj
                     spremenila? </p>
                  <p>Način, kako so katoličani ta boj sprejeli in bojevali, je pokazal, kaj so.
                     Pokazal je, da so veliki v prenašanju in prestajanju. V deželi je zavladal
                     teror in teror je rodil strah, a se ljudje niso umikali v molk, ampak so svoje
                     osnovno dostojanstvo reševali tako, da so obsodili zlo, ki je vstopalo v njihov
                     svet in ga začelo osvajati. To je bil pogum, a ga je bilo treba plačati,
                     pogosto ne samo z življenjem, ampak z mukami, ki bodo za vedno ostale zunaj
                     našega razumetja. Prišel je čas mučencev in katoličani so ga vzeli nase. To
                     stoji sedaj v njihovih identitetnih papirjih. To so o sebi dokazali: da so
                     pripravljeni plačati ceno, ki se zahteva, da stojijo, v vsakem primeru in
                     vedno, na tem, kar jih duhovno, kulturno in politično konstituira. </p>
                  <p>Trpnost je torej vrlina, za katero ni bilo nobenega dvoma, da so jo bili
                     katoličani osvojili do take mere, da je prestala tudi največje preizkušnje.
                     Drugače pa je bilo s počelom, ki trpnosti daje mero in človeka, če je v njem
                     tega počela dovolj, usposablja, da svoje življenje usmerja in vodi. Res so bili
                     časi, v katere so bili katoličani vpleteni, protislovni in je vsaka poteza, ki
                     so jo potegnili, že v naslednjem trenutku prešla v svoje nasprotje, vendar je
                     tudi res, da v njih ni bilo tiste suverene volje, ki postavlja zgodovinskega
                     človeka. Niso dovolj jasno vedeli, da je boj, ko so ga enkrat sprejeli, treba
                     tudi bojevati – tako kakor se boji bojujejo. Vemo, da ima vse svoje meje, Božje
                     in človeške, a se pri tem ne sme pozabiti, da je prostor znotraj teh meja
                     izročen človeku in ni nobena vrlina, če z njim ne ravna tako, kakor terja
                     njegova logika. Če človek zaupa v Boga, še ni rečeno, da je odvezan od
                     prisebnega obstajanja v svetu. Če se čas tako zgosti, da ure postanejo dnevi,
                     dnevi meseci in meseci leta, potem se je tako zgoščenemu času treba pokoriti.
                     Katoličani so se v bojih, ki so jih bojevali, zvečina držali uveljavljenih
                     človeških norm, od katerih je bila najbolj pomembna ta, da so varovali količino
                     življenja, svojega in tujega, a je ob tem res tudi to, da so vsako življenje,
                     ki so ga varljivo – včasih tudi neprisebno in celo bojazljivo – upali ohraniti,
                     potem morali plačati stokrat in tisočkrat. </p>
                  <p>Boj, ki so ga katoličani bojevali zase in za ves narod, se je tako končal – in
                     to je tretja sestavina našega spomina – da je bila njihova vojska genocidno
                     pobita in da je šest do deset tisoč pripadnikov njihove duhovne in politične
                     elite moralo v izgnanstvo za zmerom. To je bila strašna cena, ki so jo morali
                     plačati za svojo odločitev, in ne bi smelo biti slovenskega človeka, ki ne bi
                     začutil, da se mora pri tem prikloniti. Predvsem pa je Zločin, ki je bil nad
                     njimi storjen, postavil te ljudi, ene in druge, na tako visoko mesto, da ga
                     nihče nima pravice ne videti in da pred njim nobena drugačnost, katoliška in
                     nekatoliška, nima argumenta. Krščanska smrt slovenske domobranske vojske in
                     nadomestna domovina, ki so jo zase in za vse svobodne Slovence postavili
                     izgnanci v Argentini in zanjo vemo, da ne bo večna, sta v resnici ena stvar, ki
                     v svoji visokosti in tragičnosti prinaša veliko sporočilo: da moramo vsi spet
                     priti k sebi in postati eno, ne samo vsi katoličani, ampak vsi Slovenci. Kdo bi
                     zmogel v sebi tolikšno arogantnost, da bi se temu uprl? </p>
                  <p>To je del katoliškega spomina, ki je vsem skupen in nas vse postavlja. Drugi
                     del pa pripoveduje o tem, kako smo katoličani preživljali totalitarni
                     boljševiški čas. Zgodba, ki jo ve povedati ta spomin, je dvojna. Pripoveduje o
                     tem, da smo bili katoličani najbolj izpostavljeni totalitarni represiji, pa
                     tudi o tem, da smo imeli Cerkev, ki je bila konec koncev javna in legalna
                     drugačnost v skrajno nadzorovanem in poenotenem svetu. Obe okoliščini, da smo
                     bili po eni strani predmet posebnega policijskega in ideološkega pritiska, po
                     drugi pa so nam, zaradi naše številčnosti in mednarodnih ozirov, morali
                     dovoljevati, da smo redno in vsem na očeh hodili na določene kraje, kjer so se
                     opravljala dejanja in brala besedila, ki so bila koničasto nasprotna vsemu, kar
                     je prihajalo iz razglasnih postaj totalitarne države – obe okoliščini sta se
                     nazadnje iztekli v to, da je takšno naše obstajanje govorilo o tem, da je možna
                     drugačnost in da smo zaradi duhovne in kulturne pedagogike, ki smo ji bili
                     izpostavljeni, drugačni tudi bili. Čeprav smo svojo drugačnost morali spet
                     zmeraj plačevati, smo bili torej drugačni in bolj kot drugi Slovenci pripomogli
                     h končnemu zlomu totalitarnega sistema. Zlasti pa smo z glasovi, ki smo jih
                     dali avtentični politični demokraciji, preprečili, da bi postkomunistične
                     nasledstvene sile zmagale še tu. </p>
                  <p>Mislim, da historičnega spektra slovenske katoliške edentitete ne smemo
                     zaključiti, ne da bi registrirali še poglavitni facit specifičnega razvoja v
                     20. stoletju. Potem ko smo Slovenci tisoč let obstajali na svojem zgodovinskem
                     prostoru kot katoličani, je v tem obdobju prišlo do radikalne spremembe. Iz
                     katoliškega naroda – iz naroda, za katerega je George Rendell, britanski
                     veleposlanik pri begunski vladi v Londonu do jeseni 1943, rekel, da je morda
                     »edini zares katoliški narod v Evropi« – je izšel narod, za katerega ne moremo
                     več kar tako reči, da je katoliški. To je sprememba, ki je gotovo še nihče v
                     celoti ni poskušal razumeti – se pravi, od tistih, ki so jo sploh registrirali.
                     Še manj pa je v naši zavesti jasno profilirana okoliščina, kako se je ta
                     epohalna sprememba zgodila, okoliščina, ki je vsaj tako važna kot sprememba
                     sama. Ta sprememba se ni zgodila zaradi duhovne in intelektualne superiornosti
                     katoliških nasprotnikov – kar bi bilo samo po sebi končno možno – ampak s
                     fizičnim genocidom in političnim nasiljem. Slovenski liberalci so katoliškega
                     nasprotnika ubili – ali bolje, dali ubiti. Ko so se v državljanski vojni
                     pridružili boljševikom, so vedeli, da bodo ti opravili to delo v njihovem
                     imenu. Ko so se neke jesenske nedelje leta 1941 vrhniški sokoli ob kavi v
                     gostilni Pri Nacetu kot društvo – korporativno tako rekoč – odločili, da
                     pristopijo k OF, so vedeli, za kaj gre: da gre proti »farjem«. Boj proti
                     okupatorju tu ni imel druge vloge kot to, da je skrbel za dobro počutje. Če naš
                     zgodovinski spomin te končne bilance ne bi registriral, bi bila identitetna
                     podoba slovenskih katoličanov nedopustno okrnjena. </p>
                  <p>Na enem listu slovenskega katoliškega identitetnega dokumenta stojijo torej
                     spomini na najnovejšo zgodovino, ki je tekla v tako zahtevnem ključu kot nobena
                     prej. V razmerah, v nobenih slutnjah zagledanih, so morali katoličani dokazati,
                     da so to, za kar se imajo in za kar veljajo. Nikoli prej ni nihče niti za
                     trenutek pomislil, da bo Slovenija, vrt sredi civilizacije, postala mučeniška
                     dežela. </p>
                  <p>Drugi list tega dokumenta pa je izpisan z ambicijami, ki se nanašajo na vlogo,
                     ki bi jo katoličani, glede na to, kar smo bili in kar smo, mogli imeti v
                     prihodnosti. Dejstvo, da Slovenci nismo več integralno katoliški narod – še
                     vedno ne vemo, kaj natanko to pomeni – nas ne odvezuje od tega, da ne bi bili
                     zanj zavezani s tako skrbjo, kot smo bili nekdaj. Eden od uvidov, ki nam to
                     narekuje, izhaja iz okoliščine, da je slovenskost našega katolištva vezana na
                     obstoj in prosperiteto slovenskega naroda v celoti. Katolištvo, kakor ga
                     uporabljamo v tem razmišljanju, je ravno katolištvo, kakor se je izoblikovalo v
                     kulturni in politični societeti, ki se imenuje slovenski narod. Kot smo že
                     rekli, smo katoličani prebivalci dveh svetov, od katerih je eden katoliška
                     Cerkev, druga pa družbeni, kulturni in politični prostor naroda, ki je v
                     zgodovini obstajal v raznih položajih in asociacijah, danes pa je dosegel
                     status lastnika in upravljavca lastne države. A država je samo zunanja oblika
                     drugega prebivanja katoličanov, njihov avtentični dom je in ostaja narod.
                     Slovenski narod je temeljna referenca naše katoliške vezanosti. </p>
                  <figure>
                     <graphic url="slike_z_61/z_61_40.png"/>
                     <head>Romarji <name type="author">Tamino Petelinšek</name></head>
                  </figure>
                  <p>Če se za trenutek vrnemo k ugotovitvi, da slovenski narod ni več integralno
                     katoliški narod, se zavemo, da to lahko pomeni marsikaj, gotovo pa to, da za
                     oblikovanje njegove sedanjosti in prihodnosti niso odgovorni samo katoličani,
                     ampak tudi druge sile, pa naj se tega že zavedajo ali ne. Če torej postavimo
                     vprašanje, ali smo danes katoličani integralno odgovorni za slovenski narod,
                     bomo razločili, kar je treba razločiti, in rekli: moralno da, ker je
                     odgovornost notranje neomejena, dejansko pa ne, ker so poleg nas še druge sile,
                     ki jim lahko ali pa moramo pripisati enake dolžnosti. Čeprav se s tem tu ne
                     bomo podrobneje ukvarjali, je vendar pomembno dejstvo, da smo danes katoličani
                     za doseganje družbenih ciljev vezani – bolj kakor kadarkoli do sedaj – na
                     sodelovanje. A vendar že tu lahko povemo, da to pomeni marsikaj. Na primer to,
                     da svoje sodelavce lahko opozorimo na nekatere reči. Dokler so bili katoličani
                     integralno odgovorni za slovenski narod, nad nami ni visela realna možnost, da
                     izginemo. Nekateri (Krek, Natlačen) so sicer kdaj svarili pred odhajanjem v
                     tujino ali upadanjem rojstev, ni pa bilo nikakršnega razloga za splošen
                     preplah. Dejstvo, da umiramo, je očitno povezano s prihodom liberalizma, saj
                     imamo referenčno skupino, ki dokazuje, da je to res. To je slovenska Argentina,
                     ki je kljub močnim asimilizacijskim pritiskom po šestdesetih letih močnejša,
                     kot je bila na začetku., Drugo vprašanje, glede katerega bomo vprašali svoje
                     liberalne prijatelje, kaj mislijo ukreniti, je deprimirajoče dejstvo, kako naši
                     mediji oblikujejo sedanje slovenstvo. Mar ni tako, da vsak dan plane petdeset
                     ljudi na slovensko substanco z instinktom izvežbanih mikrobov za to, kar je na
                     njej še zdravega in normalnega. Saj je umestno vprašanje, mar ne, do kdaj se bo
                     naša človeška snov mogla upirati. Kdo pa ve, kako dolgo morejo ljudje to
                     vzdržati. Kaj pa, če je naša odpornost mnogo manjša, kot si mislimo? Za vse
                     velja, kaj bomo naredili glede tega vprašanja in tisoč drugih. Res, kaj bomo
                     naredili? Prepovedovati danes ni več mogoče; kaj pa nam ostane. Kdaj pa bodo
                     novi ljudje, ki so prevzeli soodgovornost za slovenski narod, končno zavzeli
                     svoja mesta. Kdaj bodo nehali vsaj napadati krščanstvo in katolištvo, ki je ta
                     narod postavilo? Kdaj? </p>
                  <p>Toda ker smo obljubili, da bomo govorili o katoliški identiteti, se vrnimo k
                     sebi, k temu, kar zmoremo sami. Ena od stvari, ki so v nas na poseben način, je
                     kultura vpraševanja, najprej samospraševanja in potem tudi spraševanja sploh.
                     To posebno kulturo bi lahko izvajali iz svoje krščanske poučenosti, iz zavesti
                     o obstajanju absolutnega kriterija svoje eksistence, a se raje spet vrnimo v
                     zgodovino. Po porazu, ki smo ga doživeli, po uničenju naše duhovne in politične
                     elite, so vprašanja, ki so v nas vstajala, imela to v sebi, da so hotela do
                     zadnjih vzrokov. Hoteli smo razumeti. Hoteli smo slednjič vedeti, zakaj se je
                     vse to zgodilo. Zato so bila naša vprašanja zadnja in nepopustljiva in če
                     pravih odgovorov nismo našli, se z zasilnimi nismo zadovoljili. Šlo nam je
                     zares in hoteli smo razumeti. Od tod izhaja kultura našega vpraševanja. To je v
                     nas kot del naše sedanje katoliške identitete. </p>
                  <p>Instinkt za prava vprašanja, ki se napaja iz naše katoliške duhovne
                     obveščenosti pa tudi iz prebivanja v skrajnostih, ki nam jih je priredila
                     novejša zgodovina, je ena od stvari, ki nas opremljajo za prihodnost. Zavestno
                     ga moramo investirati v svojo navzočnost v javnosti. Naša vprašanja, če jih bo
                     vodil okus po resničnosti, nas bodo usmerjala k pravim odgovorom in stran od
                     iluzij, obenem pa bodo skrbela za našo kredibilnost v družbi, ker se bo zato
                     končno ponovno izkazalo, da so perspektive, ki jih odpiramo, zanesljive. </p>
                  <p>To je posebno važno zaradi kriznega značaja sedanjega evropskega časa. Bistvo
                     krize ni v njeni mučnosti, ampak v njeni zahtevnosti, v njeni napetosti in
                     zgoščenosti. Kriza je odločilni čas – to poznamo iz medicine. Med krizo se
                     stvari odločajo za dolgo dobo, mogoče za zmeraj, zato je v takem času potrebna
                     intenzivna navzočnost. </p>
                  <p>Tu ne moremo naprej, ne da bi rekli dve besedi o tem, kako je do evropske krize
                     prišlo. Do nje je pripeljal neki razvoj, ki ima dobesedno sto obrazov, z eno
                     besedo pa ga ne moremo bolje zajeti kot z besedo <emph>levica</emph>, če jo
                     razrešimo njene politične vezanosti in z njo pokrijemo tudi širši duhovni,
                     kulturni in politični razvoj. Pravzaprav ne samo razvoj, saj levico v tem
                     pomenu razumemo kot metafizično nastavitev – kot nekaj absolutnega, v naši
                     civilizaciji pralegitimnega. Druga beseda za levico, tako razumljeno, je
                     kritika. Evropska civilizacija je od začetka šla v znamenju dveh temeljnih
                     ravnin: postavljanja in kritike postavljanja. Platonova ideja in sofistična
                     kritika Platonove ideje se je v evropski kulturi na sto in sto različnih
                     načinov ponavljala do zadnjih dveh ali treh stoletij. Tudi še naprej, a je pred
                     dvesto, tristo leti kritika dobila premoč. Posledica je bila ta, da je evropska
                     civilizacija postajala vedno bolj kritiška civilizacija – vedno bolj
                     enostranska. Der Geist steht links – duh stoji na levi – je postajala vedno
                     bolj veljavna sintagma. Bit in skrb za bit se je vedno bolj umikala v ozadje;
                     duhovno sceno, vedno bolj pa tudi družbeno in politično, je bolj in bolj
                     zasedala kritika. Nazadnje se je zgodilo to, da si je kritika uzurpirala mesto
                     in vlogo biti. V tem je kriza evropskega duha – njeno uragansko oko. Njeno
                     akutnost pojasnjuje naslednja okoliščina. Po dvesto ali tristo letih takšnega
                     razvoja, ko ni več veliko dvoma, kakšni so njegovi sadovi, je postalo jasno
                     tudi to, da bi se evropska levica, v vseh svojih aspektih, duhovnih, družbenih
                     in političnih, morala izročiti velikemu zgodovinskemu samospraševanju. Levica
                     ali kritika bi se morali zagledati v svoji prepovedanosti – kot hibris – in
                     ponovno poiskati svojo izhodiščno normo. A ravno te pripravljenosti nikakor ni.
                     V tem je brezizhodna zagatnost te krize. </p>
                  <p>Toda levica za ta upor že plačuje kazen. Če je svet nekaj in je ta nekaj
                     njegova norma; če je človek nekaj in je ta nekaj človekova norma, potem ta
                     levica ne dosega več ne sveta in ne človeka v njuni normalnosti. Potem ko je, v
                     ambiciji, da postane vse, izstopila s svojega ontološkega ležišča, je levica
                     izgubila jezik, s katerim bi to lahko storila. </p>
                  <p>To je sedaj stanje, v katero bi lahko vstopila katoliška kultura s svojimi
                     vprašanji, ki bi, če bi jih postavljala zvesto in občutljivo in pogumno – v
                     skladu s svojim izkustvom – utegnila biti rešilna: če bi ta kultura imela to
                     ambicijo, da bi dosegla svet in človeka v tem, kar sta – v njuni normalnosti.
                     Lahko bi tedaj postala »kamen, ki so ga zidarji zavrgli«. </p>
                  <figure>
                     <graphic url="slike_z_61/z_61_41.png"/>
                     <head>Po nevihti <name type="author">Mirko Kambič</name></head>
                  </figure>
                  <p>Nič pretiranega ali celo škandaloznega ni v tem, če rečemo, da je krščanstvo,
                     ki ga predstavlja tudi slovensko katolištvo, rešitev za Evropo. Danes je še
                     tako, da sugestija vrnitve v krščansko Evropo – ne kot klic ali projekt, ampak
                     že kot možnost – povzroča, da si postmoderna levica trga oblačila. A kriza se
                     poglablja in nihče ne more predvideti, do kakšnih obratov lahko pride, preden
                     bodo ljudje dokončno dovolili, da se razreši v katastrofo. <emph>Quid
                        vetat?</emph> Res, kaj brani, saj je krščanstvo, bolj kot ekonomija in
                     politika, sposobno, da evropskemu človeku zagotovi suverenost nad zgodovino –
                     ne da bi se mu bilo treba zatekati k nasilju nad seboj in drugimi. Krščanstvo
                     je sila, ki mora, kot pravi apostol Janez v pismu, ki so nam ga prebrali na
                     belo nedeljo, premagati svet. A je sila in ne nasilje. Sila je izraz volje, ki
                     je v skladu z normalno konstitucijo sveta, nasilje pa iz normalne konstitucije
                     sveta izstopa in se giblje po orbiti prepovedanega. <emph>Veteres iterare
                        cursus</emph> – vrniti se na stara pota – kakor priporoča Horac, je za
                     Evropo posebej mogoče tudi zato, ker je odločitev, da jih zapusti, bila, kot
                     pravi Jürgen Habermas, Sonderweg – osamljena pot, od nikogar posnemana. Bila
                     je, bi lahko rekli, <emph>upor</emph>. Od nobenega razvoja biti nujno
                     povzročen, ampak svobodno dejanje duha in zato reverzibilno kot vsaka zmota, ki
                     jo človek lahko registrira kot zmoto in korigira. Zato obstajajo možnosti, da
                     se Evropa povrne v svojo prvotno duhovno podobo, ki je nekoč že bila njen dom. </p>
                  <p>V nekem smislu je že sedaj tako. Kadar se s prijatelji vozimo skozi katero od
                     slovenskih vasi, se skoraj vedno najde kdo, ki na glas pove misel, ki je
                     nastala v njem: »Tudi za ta kraj velja, da je bolj kot od učitelja ali
                     zdravnika ali pa od katerega od ljudi, ki po tradiciji dajejo kraju mero,
                     odvisen od duhovnika.« Sam sem nekoč na nekem vaškem zborovanju sedel poleg
                     človeka, ki mi je v pogovoru dejal: »Ne hodim v cerkev, a vam ne morem
                     povedati, kako me veseli, da imamo dobrega duhovnika.« Začutil sem, da mu
                     pomeni nekakšno jamstvo. Da lahko kljub vsemu še reče kot hribovski kmet Voranc
                     po ustih pesnika Daneta Zajca: </p>
                  <p>Si še?</p>
                  <p>Se še držiš na svislih hriba?</p>
                  <p>O še prižigaš luč v glavi hriba, </p>
                  <p>še je mirno moje srce ...</p>
                  <p>Ob tem se človek skoraj nujno vpraša, ali se slovenska Cerkev dovolj zaveda,
                     koliko ljudi je, ne glede na razne ankete, odvisnih od tistih, ki jih k njim
                     pošilja. A to nasploh, posebej pa v tem razmišljanju, ni naša stvar. </p>
                  <figure>
                     <graphic url="slike_z_61/z_61_42.png"/>
                     <head>Zrelo klasje <name type="author">Mirko Kambič</name></head>
                  </figure>
                  <p>Naša stvar je slovenska katoliška identiteta. Na kar smo spomnili v uvodu – da
                     ni dovolj, če obstaja kot nekaj, kar zgolj je – bi radi sedaj ponovili: to ni
                     dovolj nikoli, zlasti pa ne v času, ki mu ne moremo odmisliti kriznosti. V
                     takem času moramo na vsak način dognati, ne samo, kaj smo, ampak tudi, kaj bi
                     mogli oziroma morali biti: kakšne nas zahteva katoliška duhovna obveščenost,
                     nič manj pa tisti prostor v narodovi zgodovini, ki pričakuje, da se ta
                     obveščenost uveljavi v modusu zgodovine. Zdi se zato, da čas, ki ga živimo,
                     malokatero stvar bolj priporoča kot velikopotezno raziskavo slovenske katoliške
                     identitete ali identitete slovenskih katoličanov. </p>
                  <p>Po naši misli bi takšno veliko podjetje moglo izpeljati samo gibanje, ki bi
                     imelo to ambicijo, da bi se izteklo v slovenski katoliški shod. Rekli smo
                     gibanje, ker mislimo, da bi priprave na to dejanje morale biti dolg proces, v
                     katerem bi bilo zajeto vse: od utemeljevanja njegove priporočljivosti in
                     nujnosti, do registriranja dejstev naše preteklosti in sedanjosti, do
                     pričakovanj, ki jih imamo do prihodnosti. Nobenemu vprašanju se pri tem ne bi
                     smeli izogibati, nobene zadrege ne bi smeli dušiti, videti bi morali tudi vse
                     visokosti, ki so jih nekateri dosegli in z njimi dokazali, kako »zelo človek
                     presega človeka«. </p>
                  <p>Dve stvari bi se morali zgoditi, da bi bil uvid v slovensko katoliško
                     samobitnost ali istobitnost dosežen v merah, ki bi mu lahko zagotovili značaj
                     zgodovinske pridobitve – kot nekaj, kar bi bilo tako solidno, da bi ostalo.
                     Najprej bi vodstvo Cerkve moralo zagledati umestnost projekta, ki bi se mu
                     lahko reklo slovenski katoliški shod. Umestnost je skromna beseda, mogoče bi
                     morali reči neogibnost ali celo urgentnost. Iz svojega superiornega in
                     obdarjenega mesta bi to vodstvo moralo oceniti vrednost, pomen in oportunost
                     nečesa, kar je tu zgolj misel ali kvečjemu pobuda. Drugi pogoj je ta, da bi se
                     za tako idejo ogrelo nekaj deset mladih slovenskih katoliških laikov, ki bi
                     bili pripravljeni investirati svoj čas – veliko časa – v to, da bi si pridobili
                     eksaktno, zanesljivo in uporabno védenje, kaj slovenski katoličani ta čas smo:
                     kaj smo v stanju narediti in kaj ljudje od nas lahko pričakujejo. Kar bi ti
                     mladi ljudje morali imeti, je veselje do misli. V misli bi morali videti redko
                     razkošje. Poleg tega pa bi jih moralo nekaj gnati. Na primer ljubezen – do
                     ljudi, do slovenske Cerkve, do naroda, ki se sedaj še imenuje slovenski, a se
                     morda čez sto let ne bo več mogel. To bi morali biti ljudje, za katere bi bila
                     ta misel neznosna. </p>
               </div>
            </div>
         </div>
         <div type="div1">
            <head>Šestnajsti Občni zbor Nove Slovenske zaveze</head>
            <div type="div2">
               <head>Razmišljanje urednika revije Zaveza</head>
               <docAuthor>Justin Stanovnik</docAuthor>
               <div type="div3">
                  <p>Štula, 1. april 2006 </p>
                  <p>Ko sem oni dan šel mimo Maximarketa, sem v izložbi zagledal eno svojih
                     nekdanjih učenk, ki je tam sedaj vodja aranžerske skupine. Ker se še poznava,
                     sem se, kot vsakič, ustavil in vprašal: Ali ste še tukaj? Da, je rekla. Kaj pa
                     vi? Jaz sem tudi še tukaj. </p>
                  <p>Ker na vsakem občnem zboru veseli ugotavljamo, da smo še tukaj, bi se ob tem
                     lahko vprašali, ali to kaj pomeni. In ker sem jaz ta stavek naredil za
                     izhodišče svojega razmišljanja, je sedaj na meni, da poskrbim za odgovor. Ne
                     bom si ga izmislil, skušal ga bom najti in odkriti. Vidite, iz tega, da smo še
                     tukaj, izhaja tudi to – ali predvsem to – da nekatere stvari ne samo bolj vemo,
                     ampak tudi bolj razumemo. Vedeli smo že prej za veliko reči, sedaj pa je med
                     njimi vedno več tudi takih, za katere upravičeno mislimo, da jih tudi razumemo.
                     Vsi vemo, da je med vedeti in razumeti dolga razdalja. Poznamo ljudi, ki o kaki
                     stvari vse vedo, a jih imamo rahlo na sumu, da jih ne razumejo prav dobro.
                     Stvari razumeti pa je človekova želja in izpopolnitev in mogoče tudi sreča.
                     Šele ko razumemo, postanemo ljudje odgovorni in za narod moramo reči, da šele
                     potem, ko razume, kaj se je z njim dogajalo, postane zgodovinski narod. Veliko
                     ljudi nas s svojim obnašanjem in govorjenjem prepričuje, da Slovenci kot celota
                     tega stanja še nismo dosegli. Ne vemo, kaj se je z nami v resnici dogajalo v
                     zadnjih sto letih; ne vemo, v pomenu, da ne razumemo. </p>
                  <p>Tudi mi, ki smo se pridružili Novi Slovenski zavezi, leta 1990 k pripravam
                     zanjo, leta 1991 pa že k njeni organizaciji, čutimo, da je naše védenje v teh
                     letih potem rastlo in vse bolj tudi preraščalo v razumetje. Dovolite mi, da
                     razvijem sedaj pred vami, zelo shematično, razvid stvari, za katere sedaj dobro
                     vemo, da so bile in da so, v določeni meri pa jih tudi razumemo, kar je
                     nemajhna stvar. Tudi če se drugi s tem, kar mi vemo, ne strinjajo, nas to v
                     zadnji globini ne moti, ker vemo, da stojijo in so. Torej. </p>
                  <p>1. Vemo, kaj je bila prva svetovna vojna. Vemo, da je bila veliko zgodovinsko
                     pohujšanje. Omajala je zaupanje evropskega človeka v normalnost sveta. Ljudje
                     niso vedeli, zakaj se bojujejo. Skozi štiri leta je vsak dan v povprečju padlo
                     pet tisoč vojakov, a nihče ni vedel, zakaj. Zaradi nadutosti, predvsem nemške
                     nadutosti, a pustimo sedaj to. Za nas je važno samo, da so ljudje izgubili
                     zaupanje v politiko – v tiste, ki so si lastili pravico, da svet vodijo. To je
                     poglavitni vzrok, da so se ljudje podredili ideologijam, ki so obljubljale, da
                     bodo postavile drugačen svet. To je bil boljševizem leta 1917, fašizem leta
                     1922 in nacizem leta 1933. A to, kar so obljubljale, je bilo zunaj razumnega in
                     skušenega. Sile, ki so priznavale prosti pad, in sile, ki ga niso priznavale,
                     niso mogle soobstajati. Vojna je bila nujna. </p>
                  <p>2. Druga svetovna vojna je torej za razliko od prve imela svoj cilj. Ta cilj je
                     izhajal iz civilizacije same in je hotel doseči uničenje vseh totalitarizmov.
                     Druga svetovna vojna je torej imela svoj cilj: vrnitev Evrope v normalnost, kot
                     se je razvila v zgodovini civilizacije. Druga svetovna vojna je imela svoj
                     zgodovinski smoter in je bila nujna. To je za nas zelo važno. </p>
                  <figure>
                     <graphic url="slike_z_61/z_61_43.png"/>
                     <head>Nova Slovenska zaveza <name type="author">Tine Velikonja</name></head>
                  </figure>
                  <p>3. Druga svetovna vojna, katere integralni cilj je bil, kot smo rekli,
                     odstranitev totalitarnih ideologij in njihovih političnih konceptov, je trajala
                     od 1. septembra 1939 do 11. novembra 1989 – od napada Nemčije na Poljsko pa do
                     padca Berlinskega zidu. Poraz nacifašizma maja 1945 ni konec druge svetovne
                     vojne, ampak etapni dogodek v njenem integralnem poteku, ki je bil dopolnjen
                     koncem osemdesetih let s sesutjem totalitarnega boljševiškega komunizma. Tudi
                     to je za nas zelo važno. </p>
                  <p>4. Slovenci smo bili vpleteni v drugo svetovno vojno tako kakor drugi evropski
                     narodi, a s pomembno razliko. Drugače kot ostali narodi, z izjemo morda Poljske
                     in Baltika, smo domala hkrati doživeli agresijo vseh treh totalitarizmov: 6.
                     aprila 1941 fašizma in nacizma, 22. junija 1941 pa še boljševizma. Nobenega od
                     njih nismo mi napadli, bili smo od njih napadeni – od vseh treh. Ker se je
                     boljševiška agresija začela z enoletno teroristično uverturo, je nujno prišlo
                     do odpora, ki je prerastel v državljansko vojno. Slovenska specifičnost je bila
                     torej v tem, da se je hladna vojna, ki pa ne pomeni nič drugega kot boj za
                     uničenje zadnjega od totalitarizmov, pri nas začela že poleti 1941 in ne šele
                     maja 1945 kot drugod po Evropi in svetu. Tudi to je za nas zelo važno. </p>
                  <p>5. Tudi to je za nas zelo važno, ker potrjuje dejstvo, da smo se slovenski
                     katoličani bojevali v moralni in politični logiki druge svetovne vojne, katere
                     osnovni moralni smoter je bil, kot rečeno, uničenje vseh totalitarizmov. Zakaj
                     pravimo slovenski katoličani? Zato, ker smo bili iz zgodovinskih razlogov
                     odgovorni za to, da slovenski narod ostane v parametrih civilizacije, in zato,
                     ker je bila boljševiška agresija, prav zaradi tega dejstva, prvenstveno
                     naperjena proti nam. </p>
                  <p>To točko pa moramo opremiti s pripombo. Zaradi neposredne teroristične agresije
                     so slovenski katoličani morali svoj protiboljševiški obrambni boj legalizirati
                     pri italijanskem in nemškem okupatorju, od katerih sta oba bila nosilca vsak
                     svojega totalitarizma. V tem bi kdo mogel videti protislovje. Toda to navidezno
                     protislovje razrešuje dejstvo, da so bili zahodni zavezniki v analognem
                     položaju z nami. Tudi oni so se, že poleti 1941, povezali s totalitarno
                     Sovjetsko zvezo. Analogija med slovenskimi katoličani in zahodnimi zavezniki pa
                     je bila tudi v tem, da se zapadne demokracije niso povezale s Sovjetsko zvezo
                     kot nosilko totalitarizma, kar je bila, ampak z državo Sovjetsko zvezo. Tako
                     kot se slovenski katoličani niso povezali z italijanskim fašizmom in nemškim
                     nacizmom, ampak z obema zasedbenima oblastema. Tudi to je za nas zelo važno
                     dejstvo. </p>
                  <p>6. Glede državljanske vojne med slovenskimi katoličani in slovenskimi
                     boljševiki je treba vedeti tri stvari – tri zelo važne stvari: </p>
                  <figure>
                     <graphic url="slike_z_61/z_61_44.png"/>
                     <head>Predsedništvo občnega zbora <name type="author">Tine
                        Velikonja</name></head>
                  </figure>
                  <p>a) Boljševiška partija je državljansko vojno, ki jo je izsilila, vodila tako,
                     da se je hote in zavestno obremenila z vsemi tremi kategorijami zločinov, ki
                     jih je mednarodno pravo postavilo za drugo svetovno vojno. </p>
                  <p>b) Boljševiški angažma v slovenski državljanski vojni ni bil samo zločinski,
                     ampak tudi ni omogočil iz sebe nove zgodovine, kot so jo omogočile tiste
                     državljanske vojne drugod, ki so bile v funkciji zgodovine. Boljševiška
                     intervencija v slovenski zgodovini je bila abortus. Ko je boljševiška partija
                     ob sesutju evropskega boljševiškega commonwealtha leta 1989 oklicala bankrot
                     svoje projekta, se je slovenski narod moral vrniti v civilizacijske okvire pred
                     boljševiško agresijo in državljansko vojno. </p>
                  <p>c) Zaradi genocidnega uničenja vojaških in političnih sil slovenskega
                     katolištva ob bankrotu totalitarne države in partije leta 1990 ni bilo nikogar,
                     ki bi izterjal moralno in politično zadolženost boljševikov pred narodovo
                     zgodovino. Zgodilo se je, nasprotno, nekaj nezaslišanega. Obremenjeni z
                     genocidom in polstoletnim totalitarnim nasiljem so obstajali še naprej v vseh
                     sferah nacionalnega duhovnega, kulturnega, gospodarskega in političnega
                     življenja. Posledica je ta, da je še sedaj v sredi slovenskega naroda – v
                     njegovem telesu – zločinska količina, ki povzroča njegovo obolelost. Ne vemo
                     še, če ta obolelost ni za smrt. </p>
                  <p>7. Sumaričen sklep, ki iz tega sledi z zgodovinsko urgentnostjo in skrajno
                     moralno preciznostjo, se tedaj glasi: Vsak Slovenec, ponavljamo, vsak Slovenec,
                     ki mu je mar prihodnost narodove samobitnosti, bo storil vse, kar je v njegovi
                     moči, da iz mnogih majhnih posegov, dejanskih in miselnih, nastane silovita in
                     neustavljiva zahteva, da se končno napiše in podpiše mirovna pogodba po
                     državljanski vojni, v kateri bo zgodovina stala tako, kakor se je zgodila. Samo
                     to. </p>
                  <figure>
                     <graphic url="slike_z_61/z_61_45.png"/>
                     <head>Udeleženci občnega zbora – Člani NSZ <name type="author">Tine
                           Velikonja</name></head>
                  </figure>
                  <p>Te stvari, prikazane v shematski obliki, torej vemo in nekatere tudi razumemo.
                     Vsi, ki ste me poslušali, tudi veste, da si jih NSZ ni izmislila, ampak da so
                     vse bile najdene: da so tu in stojijo. Mogoče jih ne bodo vsi sprejeli, mogoče
                     jih nobeden zunaj ne bo sprejel, tudi tisti ne, ki bi jih morali in ki od njih
                     to pričakujemo. A to ni najvažnejše. Važna je samo ena reč: da so tu in da
                     stojijo. Nekoč bo, je rekel Zorko Simčič za Kočevski Rog. Nekoč bodo vsi
                     zagledali njihovo resničnost. Tudi če NSZ kdaj ne bi bilo več, bo spregovorila
                     njihova velikost. Prevelike so, da jih nekoč vsi ne bi zagledali. Za sedaj pa
                     je važno samo to, da so in da so bile najdene. </p>
                  <p>
                     <emph>Nazadnje se vse razkrije. Sedaj tudi že vemo, zakaj se je komunistična
                        Evropa leta 1989 vdala. Zakaj ni priredila zadnjega krvavega pohoda? Zakaj
                        se ni odločila, kot stoji v njeni himni, »za boj naš poslednji«? Zakaj se je
                        vdala? Vidite, zakaj se je vdala: bila je notranje izvotljena in prazna. Od
                        česa izvotljena in prazna? Voditelji svetovnega gibanja, ki je nekoč izzvala
                        zahod na »tekmo sistemov«, so sedaj opazili nekaj resnično poraznega: videli
                        so, da niso več nobena alternativa in da živijo, kolikor živijo, samo od
                        tega, da skrivaj posnemajo sistem, ki so ga nekoč izzvali na tekmo. To jih
                        je uničilo. Videli so, da jih je zavrgla zgodovina. </emph>
                  </p>
                  <p>Vse to so stvari, ki jih vedno bolj razumemo. Nekaterih reči pa ne razumemo.
                     Ali naj jih nekaj naštejem? </p>
                  <p>Ne moremo razumeti, da so ljudje krvavih rok – ne redki posamezniki, ki jih
                     prešteješ na prste ene roke, ampak v tisočih – hodili po slovenskih mestih
                     deset, dvajset, trideset, štirideset, petdeset let in nonšalantno sedali na
                     prva mesta. Ne razumemo ljudi, ki so govorili stvari, za katere so vedeli, da
                     niso resnične. Ne samo, da niso resnične, ampak da ubijajo – še enkrat ubijajo
                     tiste, ki so bili že pobiti. In kdo so to bili? Pesniki, pisatelji,
                     zgodovinarji, igralci, režiserji, novinarji. Ne samo udbovci in oznovci, ampak
                     tudi ti. Kako je mogoče, da je gospa, ki je bila šestindvajset let članica
                     boljševiške partije, šla preko tega, kot da ni bilo nič. Saj biti član
                     boljševiške partije ni tako kot je biti član nevladne organizacije za urejanje
                     gornjesavskih vodotokov! Kako pa so ti ljudje vplivali na nas? </p>
                  <p>Ali naj vam povem, kaj sem doživel minuli ponedeljek? V Cankarjevem domu so se
                     zbrali prisilni mobiliziranci v nemško vojsko. Linhartova dvorana je bila
                     nabito polna. Za uvod je nekaj besedi povedal direktor muzeja novejše
                     revolucije Jože Dežman, ki je eden redkih ljudi, ki vse, kar vzame v roke,
                     postavi v širše kulturno in človeško okolje. Pravzaprav me je bridko opozoril,
                     da tega skoraj ni več. Potem so zavrteli film, za katerega je poskrbela Monika
                     Kokalj. Dvainštirideset Slovencev v nemških uniformah je uro in pol
                     pripovedovalo svoje pretresljive zgodbe. To je bilo res nekaj posebnega:
                     dvainštirideset obrazov, različnih, kakor je katerega naredilo življenje, je
                     govorilo o sebi in o položajih, za katere bi človek rekel, da niso možni. Upam,
                     da bo direktor Dežman dosegel, da film pride na televizijo. </p>
                  <figure>
                     <graphic url="slike_z_61/z_61_46.png"/>
                     <head>Uvodničarka občnega zbora Marija Zgonc <name type="author">Tine
                           Velikonja</name></head>
                  </figure>
                  <p>Dvorana, nabita, kot sem rekel, je napeto poslušala. Na koncu pa se je zgodilo
                     naslednje. Ljudje, ki so prireditev vodili, so prosili navzoče – same nekdanje
                     vojake – naj to, kar so videli, povežejo s svojimi izkušnjami in film tako
                     dopolnijo. A ne. Vsi, ki so vstajali, so govorili samo o tem, da ničesar ne
                     dobijo. Seveda jih je treba razumeti, a vendar. Vsi samo o veliki krivici, da
                     ob tem, kar so prestali, nič nimajo. Petnajsttisoč jih je obležalo na Kareliji,
                     pred Murmanskom, na Krimu, na Kavkazu, pred Tobrukom – kakšna grozotna setev
                     smrti – toda niti eden se jih niti z eno besedo ni spomnil! Še več. Ko je vstal
                     neki mladenič in začel s tem, kakšni ljudje so petdeset let po vojni odločali o
                     njihovi usodi, so mnogi začeli vstajati in vpiti: To je politika! Vse je
                     politika, sem rekel nekomu, ki je šel mimo mene. Bogve kaj si je mislil. </p>
                  <p>Potem pa je prišlo za mano. Vse to ni samo od sebe. Vse to je posledica
                     velikega pohujšanja. Petdeset let so gledali, kako si partizani dajo mastno
                     plačevati svojo službo domovini. Ali bo kdaj prišla vlada, ki bo razgalila ta
                     škandal in to pohujšanje! Ta absurd! Da je bil nekoč narod, ki je ljudi, ki so
                     ga osvobodili tako, da so mu vzeli človekove pravice, nagrajeval tako, da jim
                     je odobril večne privilegije. Ki so ga osvobodili tako, da je to moral delati! </p>
                  <p>A med tem gre stvar naprej. Ko sem zgrožen gledal, kar se je v ponedeljek
                     dogajalo v CD, so mi prihajali pred oči še drugi prizori. Zagledal sem pred
                     seboj zdravnike, ki hočejo več in zmeraj več, in sodnike, ki hočejo tudi zmeraj
                     več. Pred oči mi je stopila dvorana, polna sodnikov – pazite, ljudi, ki
                        <emph>sodijo</emph>. Videl sem, kako vpijejo na oba ministra, ki jim hočeta
                     nekaj povedati. Pri tem sem se spomnil: petintrideset let sem bil učitelj, pa
                     se nikoli noben razred ni tako obnašal do mene. Nič od tega ni prišlo samo od
                     sebe. Vse to – in še tisoč drugih reči – ima korenine v velikem pohujšanju. </p>
                  <figure>
                     <graphic url="slike_z_61/z_61_47.png"/>
                     <head>Predsednik NSZ Anton Drobnič <name type="author">Tine
                        Velikonja</name></head>
                  </figure>
                  <figure>
                     <graphic url="slike_z_61/z_61_48.png"/>
                     <head>Tajnik NSZ Stane Štrbenk <name type="author">Tine Velikonja</name></head>
                  </figure>
                  <p>Po bitki pri Waterlooju junija 1815 je vojvoda Wellington baje izrekel besede,
                     ki so se pozneje veliko ponavljale. Rekel je: Samo ena stvar je bolj grenka od
                     zmage – biti poražen. Nekoliko vemo, kaj je Wellington mislil. Za vsako zmago
                     je tudi mnogo smrti. Ko smo mi leta 1989 zmagali, v naši zmagi ni bilo nobene
                     grenkobe, ker ni zahtevala niti ene same smrti. Leta 1945 pa smo spili toliko
                     grenkobe, da je čudež, da je človek toliko prenese. Pred zgodovino smo zato
                     čisti; ne pred Bogom, pred zgodovino pa smo čisti. Podoba je, in upam, da ni
                     preveč domišljavo tako reči, a podoba je, kakor da smo bili pripravljeni za
                     neko opravilo, sicer bi bil absurd prevelik. Na kaj mislim?</p>
                  <p>Če se ozremo na sile, ki danes tekmujejo za vpliv nad Evropo, ostane nazadnje
                     pred nami samo krščanstvo kot nekaj gotovega in zanesljivega. Ne bom tega
                     natančneje raziskoval in ostanimo pri tem. Mogoče je tako, da so slovenski
                     katoličani šli skozi tako zgodovino, kot so šli, zato, da bi v veliki krizi, ki
                     je zajela kontinent, odigrali neko vlogo. Toda če bodo kdaj prišli k sebi in
                     zavestno prevzeli to vlogo, bodo morali nekatere stvari dobro vedeti: kaj so, s
                     čim razpolagajo, kaj lahko svetu ponudijo, kako so se izkazali v preteklosti,
                     koliko pohujšanja so naredili in koliko mučeniških referenc je zapisanih v
                     njihovih papirjih, kaj mislijo o umetnosti in politiki in gospodarstvu in sploh
                     o življenju – ali je mogoče v njem videti smisel ali ne. Vse to bi lahko
                     povedala samo neka prireditev, ki bi imela v sebi toliko samozavesti, da bi se
                     imenovala slovenski katoliški shod. </p>
                  <p>Če bi Nova Slovenska zaveza pred svojim dokončnim odhodom uspela v tem, da bi
                     vzbudila dovolj zanimanja za slovenski katoliški shod – sama seveda ne more nič
                     – bi smiselno zaključila svoje nekdanje in sedanje delo. Seveda bo škofovska
                     konferenca morala to pobudo zagledati v moči svojega védenja, ki je drugačno od
                     našega. Pred vsem in nad vsem pa se bo moralo najti dvajset ali trideset mladih
                     katoličanov, ki bi bili sposobni in pripravljeni vse aspekte sedanjega
                     katolištva formulirati v njihovi žariščni vrednosti; ki bi mogli po nekaj letih
                     zvestega in vztrajnega dela priti pred slovensko javnost s tako dognanimi
                     besedili, da bi v njih vsak stavek stal v dokončni veljavnosti. Tudi to misel
                     predlagamo, da vzamemo v svoj program – dokler smo še tukaj. </p>
                  <figure>
                     <graphic url="slike_z_61/z_61_49.png"/>
                     <head>Podpredsednik NSZ <name type="author">Tine Velikonja</name></head>
                  </figure>
               </div>
            </div>
         </div>
         <div type="div1">
            <head>Skupaj ležimo pobiti</head>
            <div type="div2">
               <head>Komu je posvečen temni monolit pri jami Pod Krenom</head>
               <docAuthor>Tine Velikonja</docAuthor>
               <div type="div3">
                  <p>Živimo v času kratkih informacij, če se le da slikovnih. Ne prenaša
                     dolgotrajnega opisovanja, naštevanja, razlag, razprav ali dokumentiranj. Ne
                     zanima ga preteklost. Z dogodki, ki so se odvijali pred sto leti, naj se
                     ukvarjajo zgodovinarji. V šoli nam sicer nekaj solate o nekdanjih časih vbijajo
                     v glavo, pa gre skozi eno uho noter in drugo ven. Morda imajo nekaj veljave
                     knežji kamen, Prešeren in Cankar. Vedno bolj očitno zato postaja, da bo šla v
                     pozabo tudi 2. svetovna vojna in dogodki v zvezi z njo. Komunistična stran je
                     skrbno gradila svojo ikonografijo, nam skušala vtisniti v trajni spomin svoje
                     svete kraje in junake ter vpeljala mogočne rituale, pa ji zdaj poka po vseh
                     šivih. Preoblečena v zagovornika narodnih interesov se ne more sprijazniti z
                     dejstvom, da njena pravda zanima čedalje manj ljudi, in ogorčeno protestira,
                     ker hočejo njeno resnico prevrednotiti. Pol stoletja je imela proste roke pri
                     njenem iskanju in razlaganju, zdaj pa se pojavljajo dvomljivci, ki po njenem ne
                     verjamejo ne v boga, ne v hudiča. Obnoviti skuša spomin na nekdanje dogodke,
                     zdaj v prenovljeni obliki, denimo, namesto pohoda okrog okupirane Ljubljane
                     imamo tek po zelenem obroču mesta. A nič ne pomaga, zgodovina ima svoje
                     zakonitosti in samo vprašanje časa je, kdaj bodo pohod ob žici, Titov napis na
                     Sabotinu in partizanski golaž izginili v pozabo. Vsak od nas ve za piramide, pa
                     že manj za Akropolo in Stonehenge, podobno nam je iz časov naše državljanske
                     vojne obsedelo v možganih samo nekaj imen, pa še zanje bomo pri mladih z
                     začudenjem ugotovili, da so zanje morda slišali, ne vedo pa, kaj pomenijo: Tone
                     Tomšič, Osankarica, Bolnica Franja, Pohorski bataljon, Jelenov Žleb, Sutjeska,
                     Ajdovec, Turjak, Sv. Urh, Draga, Vetrinj, Teharje, Stari Hrastnik, Škofovi
                     zavodi, Kočevski Rog, Tezenski gozd, Trnovski gozd … Tudi za udeležence
                     spopadov na ozemlju nekdanje Jugoslavije v 2. svetovni vojni uporabljamo
                     poenostavljene pojme, tako so Nemci nacisti ali esesovci, Italijani fašisti,
                     vojaki komunistične strani partizani, vojaki hrvaške vojske, pa naj gre za
                     domobrane ali elitnejše enote, ustaši, srbski vojaki so četniki, slovenski
                     protikomunisti so »ta beli, belogardisti ali domobranci«, slovenski vojaki
                     kraljeve vojske v domovini so »ta plavi ali četniki«.</p>
                  <p>V Srbiji se niso na protikomunistični strani borili samo četniki, ampak še dve
                     večji skupini. Kot odgovor na partizansko nasilje so namreč septembra 1941
                     postavili na noge Srbsko državno stražo, ki naj bi skrbela za red in mir v
                     državi. V ožji Srbiji je bila kar uspešna. Podrobneje se bomo danes posvetili
                     drugi skupini, Srbskemu prostovoljskemu korpusu, ker je tesno povezana s
                     Kočevskim Rogom. Domnevamo namreč, da kar polovica njegovih vojakov počiva prav
                     v Jami pod Krenom. Na tem kraju je septembra 2005 skupina preživelih
                     prostovoljcev postavila spomenik iz črnega granita z napisom v njihovo slavo.
                     Poleg Straže so bili namreč v Srbiji, kot piše Boris Mlakar v Slovenski
                     enciklopediji (12, 243–244) »ustanovljeni tudi prvi prostovoljski odredi; vanje
                     so vstopali predvsem člani in somišljeniki Jugoslovanskega nacionalnega gibanja
                     Zbor. Vodja in ideolog Dimitrije Ljotić je bil vseskozi vrhovna in moralna
                     avtoriteta zanje. Decembra 1942 je iz dvanajstih odredov nastal Srbski
                     prostovoljski korpus, poveljeval mu je polkovnik (pozneje general) Kosta
                     Mušicki«. Avtorji srbskega učbenika zgodovine za 3. razred gimnazije (Beograd,
                     2002, 173) kažejo izrazite simpatije do Mihajlovićevih četnikov, za
                     prostovoljce pa so napisali, da » so bili pod direktnim nemškim poveljstvom in
                     se z podobno ihto bojevali proti partizanom kot proti Mihajlovićevim četnikom«,
                     iz 6. in 7. številke Slovenskega domobranstva pa, da je tem enotam za razliko
                     od domobranskih v Sloveniji, »uspelo v Srbiji zatreti komunizem«. </p>
                  <p>Boris Mlakar nadaljuje: »Pred partizansko in sovjetsko vojsko se je moral
                     korpus skupaj z drugimi srbskimi protipartizanskimi enotami sredi oktobra 1944
                     umakniti iz Srbije v Slovenijo. Nemške oblasti so mu dodelile operativno
                     območje na južnem Primorskem, kamor je prispel v začetku decembra. Poveljstvo
                     korpusa je bilo v Postojni, pet polkov ter druge službe so bile nastanjene v
                     Prestranku, Pivki, Klani, Ilirski Bristrici, Mučićih in Logatcu.« Srbski
                     prostovoljci so torej obvladovali prostor med Reko in Razdrtim. Prvotno so
                     pisali, da jih je bilo nad 10 000, danes sodimo, da jih je bilo manj. V
                     Slovenijo jih je prišlo okrog 6000, pet polkov po tisoč vojakov in poveljstvo s
                     pomožnimi službami. Če vemo, da je takrat IX. korpus z obema divizijama in
                     šestimi brigadami štel komaj 2000 vojakov, znatno več pa seveda aktivistov in
                     simpatizerjev, je očitno, da je šlo pri srbskih prostovoljcih za veliko enoto,
                     ki je popolnoma obvladovala svoj prostor. Še bolj zahodno, predvsem v Vipavski
                     dolini, so se namestili vojaki kraljeve vojske v domovini, četniki iz
                     Hercegovine in Krajine. Teh naj bi bilo okrog 10 000, zelo verjetno pa precej
                     manj. Srbski prostovoljci so bili disciplinirana elitna vojska, primerjali bi
                     jih lahko s slovenskimi domobranci v udarnih bataljonih. Na drugi strani pa so
                     bili hercegovski in krajiški četniki, kot jih je ocenil moj brat Jože, takrat
                     domobranski poročnik v Ajdovščini, »neurejena razbojniška banda«. Bolj se z
                     njimi pohvalijo vaščani Sv. Križa, zdaj Vipavskega Križa. Pravijo, da niso
                     imeli med vojno nikoli takega miru, kot so ga imeli v času njihove zasedbe.
                     Nekaj postojank so držali tudi primorski domobranci, predvsem v Postojni,
                     Ilirski Bistrici in Ajdovščini. Politični vodja Srbskih prostovoljcev Dimitrije
                     Ljotić se je 23. aprila smrtno ponesrečil. Domači terenci so namreč pri
                     Dobravljah prekopali cesto Ajdovščina – Gorica. Ponoči se ni videlo in
                     neprevidni šofer je zapeljal v jamo. Morda zanimivost, da so Ljotića pokopali v
                     grobnico goriških grofov v Gorici, kjer počiva še danes. </p>
                  <figure>
                     <graphic url="slike_z_61/z_61_50.png"/>
                     <head>Srbski prostovoljci korakajo po beograjskih ulicah <name type="author"
                        /></head>
                  </figure>
                  <p>Vsa vojska se je v ponedeljek 30. aprila 1945 prebila skozi partizanske zasede
                     pri Gorici in rešila v Furlansko nižino, kjer se je čez nekaj dni predala
                     Angležem. Rešila se je tudi Nedićeva državna straža, kolikor ji je uspelo priti
                     v Slovenijo. S Srbskim prostovoljskim korpusom pa se je zgodilo drugače. Dobra
                     dva tedna prej, 12. aprila 1945, so približno pol korpusa poslali na Kolpo. V
                     njem so bili 2. polk z vojaki iz Šumadije, 3. polk z vojaki iz Podrinja in 4.
                     polk z vojaki iz južne Srbije, skupaj 3000 po številu. Poveljeval jim je
                     polkovnik Ratko Tatalović. Z njimi je šla tudi brigada krajiških četnikov pod
                     poveljstvom vojvode Djujića, pa se na poti premislila in se vrnila. Hiteli naj
                     bi na pomoč črnogorskosrbski četniški skupini vojakov in civilistov pod
                     poveljstvom vojvode Pavla Djurišića, ki je štela na začetku umika 20 000 ljudi.
                     V tem času je bil Djurišić že mrtev, ker so ga med potjo ubili ustaši, šele 6.
                     maja so Slovenijo dosegle razbite skupine, katerih število se je na dolgi poti
                     in prebijanju skozi partizanske in ustaške zasede osulo na manj kot 15 000
                     ljudi. Bili so na koncu svojih moči. Dve skupini sta se že 9. maja predali
                     partizanom pri Radečah in Rimskih Toplicah, vsi moški, starejši kot 18 let,
                     2500 po številu, so bili pobiti na Starem Hrastniku. Večja skupina, v kateri je
                     bil tudi črnogorskoprimorski metropolit Joanikije Lipovac in 76 njegovih
                     duhovnikov, je po Tuhinjski dolini dosegla Kamnik in se 12. maja predala
                     partizanom. Večina je bila pobita v Kamniški Bistrici. Največja skupina, ki je
                     štela okrog 5000 ljudi, se je skupaj s Hrvati prebila na Libuško gmajno pri
                     Pliberku, kjer se je 15. maja 1945 pod pritiskom Britancev in silo partizanskih
                     strojnic vdala. Pobita je bila na Pohorju.</p>
                  <figure>
                     <graphic url="slike_z_61/z_61_51.png"/>
                     <head>Blagoslovitev spomenika Srbskim prostovoljcem na grobišču pod Krenom
                           <name type="author"/></head>
                  </figure>
                  <p>Srbski prostovoljci Djurišićeve skupine niso dosegli. Ko so se odpravili na
                     pomoč, je bila ta šele pri Okučanih, 150 km pred Zagrebom. Vse kaže, da so
                     imeli Nemci s srbskimi vojaki druge načrte. S pretvezo, da gredo pomagat bratom
                     v stiski, so jih, podobno kot slovenske domobrance, vključili v zaključne boje.
                     Tako so se 20. aprila znašli na bojni črti Livold –Morava–Banja Loka in se
                     postavili v bran partizanskim enotam, ki so le nekaj dni prej prekoračile Kolpo
                     pri Vinici. Prostovoljci so se nato umikali ob Kolpi in po snežniških gozdovih,
                     pokritih s snegom, 29. aprila neuspešno napadali Prezid, se 1. in 2. maja
                     povlekli skozi Loško in Cerkniško dolino in za teden dni zasedli bojno črto na
                     robu Polhograjskih Dolomitov. Nato so se 10. maja skupaj z Nemci in slovenskimi
                     domobranci umikali čez Kranj, Tržič in prišli do Ljubelja. Prav vojaki tega
                     korpusa so bili tisti, ki so se 11. maja zjutraj znašli pred zastraženim
                     ljubeljskim predorom. Spravili so se na Nemce, ki so odganjali begunce in jih
                     pošiljali čez prelaz, in ustrelili poveljnika njihove straže. Pot skozi predor
                     je bila odprta. Končno so 12. maja z glavnino beguncev prišli v Vetrinj. </p>
                  <p>Povelje za premik v Italijo so prejeli 23. maja in šli na pot 24. in 25. maja,
                     vsak dan ešalon s 1500 vojaki. Znašli so se v Škofovih zavodih v Šentvidu. Bili
                     so prvi, ki so jih vozili v Kočevski Rog. Na vlak so se povzpeli že 29. maja,
                     nato vsak dan do 2. junija, vsak dan okrog 750. Šlo je seveda za zapleten
                     postopek: z vlakom iz Šentvida do ljubljanske klavnice, peš čez most za pešce
                     čez Gruberjev prekop, ponovno na vlak do Kočevja, peš skozi Kočevje do
                     Marijinega doma (zdaj občina) in gimnazije, po skupinah peš do Doma slepih,
                     kjer so jih vezali z žico in nalagali na tovornjake. Šele pred nekaj leti smo
                     izvedeli od preživelega ing. Milana Djordjevića, ki živi v Nemčiji, da jih je s
                     prvega transporta 30. maja kar 36 ušlo: med vožnjo na poti do morišča so nekje
                     med Žejnami in Kojskim na poti do morišča pobili štiri spremljevalce in se
                     rešili. Zdaj torej zanesljivo vemo, da so bile prve žrtve v Rogu srbski
                     prostovoljci, že dolgo tudi, da so jih pobijali partizani Dubajićeve
                     dalmatinske brigade pod nadzorom rdeče komisarke Milke Planinc. Začeli so torej
                     30. maja in nehali 2. junija, skupno število srbskih žrtev se giblje okrog
                     števila 3000. Seveda je omenjena partizanska enota morila še naprej, zdaj
                     slovenske domobrance. Čez nekaj dni so jo zamenjali partizani Gubčeve brigade,
                     ki so bili zdaj že v sklopu II. in III. divizije KNOJ-a.</p>
                  <p>V torek 6. maja 2005 je skupina nekdanjih srbskih prostovoljcev postavila
                     mrtvim rojakom ploščo iz črnega granita z napisom, na kateri piše sledeče:</p>
                  <figure>
                     <graphic url="slike_z_61/z_61_52.png"/>
                     <head>Slovenska solza <name type="author"/></head>
                  </figure>
                  <p>Z VERO V BOGA ZA KRALJA IN DOMOVINO – PROSTOVOLJCI</p>
                  <p>V TEH JAMAH, V SKUPNI MNOŽIČNI GROBNICI ZDRUŽENIH NARODNIH SIL SLOVENCEV, SRBOV
                     IN HRVATOV POČIVA VOJSKA DRUGEGA, TRETJEGA IN ČETRTEGA POLKA SRBSKIH
                     PROSTOVOLJCEV, ČEZ TRITISOČ KOT SONCE SVETLIH MLADENIČEV, POLNIH NEUKLONJIVEGA
                     VITEŠKEGA DUHA IN VOJAŠKIH VRLIN, KOT TUDI DVATISOČ JUNAKOV, ČRNOGORSKIH
                     ČETNIKOV VOJVODE PAVLA DJURIŠIĆA, OD BRITANCEV MAJA 1945 TITOVIM PARTIZANOM IZ
                     KOROŠKE VEROLOMNO PREDANIH IN NA TEH MORIŠČIH ZLOČINSKO POKONČANIH.<lb/>SLAVA
                     IN HVALA TER VEČNI POKOJ V NESKONČNEM KRISTUSOVEM KRALJESTVU!<lb/>POČIVAJTE
                     BRATJE V MIRU<lb/>MI NADALJUJEMO VAŠE DELO</p>
                  <p>ZDRUŽENJE SRBSKIH PROSTOVOLJCEV</p>
                  <p>Napis na plošči ni zgodovinski dokument, »v teh jamah ni Hrvatov in tudi ne
                     dvatisoč črnogorskih četnikov, ni dvoma pa, da štiri do pettisoč Slovencev. O
                     tem nam pripoveduje Slovenska solza, ki je bila postavljena leta 2002:</p>
                  <p>NA TEM KRAJU<lb/>LEŽI ŠTIRI DO PET TISOČ<lb/>VOJAKOV<lb/>SLOVENSKE NARODNE
                     VOJSKE<lb/>OD ANGLEŽEV VRNJENIH<lb/>IN OD KOMMUNISTOV POBITIH<lb/>V PRVIH
                     DESETIH JUNIJSKIH DNEH <lb/>1945<lb/>NJIHOVA IMENA NISO ZNANA<lb/>TUDI NE ČETE
                     IN BATALJONI<lb/>V KATERIH SO SE TRI LETA<lb/>BOJEVALI ZA SVOBODO
                     DOMOVINE<lb/>PADALI SO V TO JAMO<lb/>KJER JE ŽE LEŽALO VEČ TISOČ
                     VOJAKOV<lb/>SRBSKE IN HRVAŠKE VOJSKE<lb/>VSEM NAJ DA BOG<lb/>VEČNI
                     MIR<lb/>IN<lb/>POKOJ</p>
                  <p>POSTAVILA NOVA SLOVENSKA ZAVEZA <lb/>9. JUNIJA 2002</p>
                  <p>Prej ali slej bo treba opraviti krščansko dolžnost, pobrati kosti pomorjenih iz
                     jam, ugotoviti, komu pripadajo, potem pa pokopati na božji njivi. Naj počivajo
                     v miru!</p>
               </div>
               <div type="div3">
                  <head>Nikolai Tolstoy se je v pismu uredniku Zaveze takole zahvalil za
                     medaljo:</head>
                  <figure>
                     <graphic url="slike_z_61/z_61_53.png"/>
                     <head>S to listino je Nova slovenska zaveza podelila Nikolaju Tolstoju Teharsko
                        medaljo <name type="author"/></head>
                  </figure>
                  <p>Dragi Justin! Court Close</p>
                  <p>23. april 2006</p>
                  <p>Pravkar sem se vrnil domov in našel vašo sijajno listino, s katero mi
                     podeljujete čudovito medaljo v spomin na uboge žrtve, pomorjene v Teharjah. Da
                     ste me na tak način počastili, me je ganilo bolj, kot to lahko izrazim z
                     besedami. Oboje bom s ponosom hranil in prepričan sem, da bo po moji morebitni
                     smrti to storila tudi moja družina. </p>
                  <p>Veseli me, da je bilo toliko narejenega, da se ohrani spomin na tiste, ki so
                     trpeli, pa tudi na zločine tistih, ki so bili za to odgovorni. Sram me je, da
                     sam v zadnjih letih nisem več prispeval k temu. Neprijetno mi je, ampak v
                     zadnjih letih mi je bilo zmeraj težje pisati; bojim se, da zato, ker mi je bilo
                     to tako dolgo prepovedano. Vendar pa si prizadevam in upam, da mi bo morebiti
                     uspelo. </p>
                  <p>Na novo moram napisati knjigo o repatriacijah v letu 1945; odkar je izšla
                     knjiga Minister in pokoli (The Minister and the Massacres), sem zbral toliko
                     dragocenega gradiva, da lahko napišem popolnoma novo zgodbo, mnogo popolnejšo
                     in mnogo bolj uničujočo. Skoraj vse, o čemer sem v svoji prejšnji knjigi lahko
                     samo sklepal, je sedaj obilno potrjeno z neposrednimi dokumenti ali s pričanjem
                     očividcev. V britanskih zakonih ni ničesar več, kar bi mi branilo knjigo
                     napisati, vendar pa sem moral pisati o drugih stvareh, kar me je žal nekaj časa
                     zaposlovalo. Toda prepričan sem, da se mi bo ponudila priložnost, in upam, da
                     jo bom kmalu lahko napisal, saj imam vse gradivo zanjo skrbno zbrano in urejeno
                     v računalniku. </p>
                  <p>Pogosto misliva z ženo na srečne ure v lepi Sloveniji in v dnevni sobi imava
                     nekaj prekrasnih knjig o njej, da naju in najine prijatelje spominjajo na
                     tamkajšnje obiske. Upam, da se je politični položaj izboljšal; upiralo se mi
                     je, ko sem videl, kako podlo so komunisti spremenili barvo in znova prišli na
                     oblast. Enako se je zgodilo v Rusiji, toda leta minevajo in ti strašni ljudje
                     se starajo in hvala bogu odhajajo, tako da se veselim lepših časov v najinih
                     deželah. </p>
                  <p>Georgina je z menoj vred zelo ponosna na imenitno priznanje, ki ste mi ga
                     podelili, in se pridružuje mojim najprisrčnejšim voščilom. Nikoli ne bova
                     pozabila Slovenije in najinih čudovitih slovenskih prijateljev. </p>
                  <p>Prav lepa hvala za ljubko velikonočno voščilnico. Danes je pravoslavna velika
                     noč in vračava tvoja ljubezniva voščila. </p>
                  <p>Vedno tvoj </p>
                  <p>Nikolaj </p>
               </div>
            </div>
         </div>
         <div type="div1">
            <head>Škofovi zavodi poleti 1945</head>
            <div type="div2">
               <head>Uvod</head>
               <div type="div3" subtype="intro">
                  <p>V Zavezi št. 56 (str. 51-63) je Jože Kočar objavil svoj dnevnik iz leta 1945:
                     Trnova pot iz Vetrinja in Šentvida, kjer je preživel dneve od 15. junija do 18.
                     avgusta. </p>
                  <p>Drugačne vrste je spominski zapis istih tednov v šentviškem zavodu, kakor ga je
                     pred leti zapisal dr. Anton Pirc in ga tokrat objavljamo. Časovno se skoraj
                     ujema s Kočarjevim. Iz domžalskega zapora so ga konec junija prepeljali v
                     taborišče v bivših Škofovih zavodih, izpuščen pa je bil 9. avgusta. Objavljeno
                     besedilo je le majhen del obsežnih Spominov, ki so bili doslej večkrat
                     kopirani. V lektoriranem izvodu je na straneh 341-357.</p>
                  <p>Vsaj na kratko je treba avtorja predstaviti bralcem Zaveze: Doma je v vasi
                     Podrečje, župnija Dob pri Domžalah. Rodil se je 13. junija 1928 gostilničarju
                     Karlu in materi Ani v številni družini. V šolo je hodil najprej v Dobu, nato na
                     klasično gimnazijo v Ljubljani, kamor je mogel leta 1941 še dvakrat prek
                     nemško-italijanske meje, ki so jo nato nepredušno zaprli. Poleti 1941 je moral
                     obiskovati nemški tečaj v dobski osnovni šoli, kjer sva bila sošolca. Jeseni
                     1941 je začel hoditi v meščansko šolo v Domžalah. Obiskoval jo je do leta 1944,
                     bil dober učenec, in kot vsi, tudi član Hitlerjeve mladine. Med počitnicami je
                     mladostniško delal načrte za potovanja v tuje dežele, veliko bral, tudi
                     predvojne knjige, ki so jih Nemci vozili v papirnico na Količevem, ljudje pa so
                     jih »reševali«. Med njimi je bila tudi knjiga Frana Erjavca o sovjetskem
                     komunizmu, ki mu je pozneje, ko se je zaradi splošnega odpora proti Nemcem 18.
                     avgusta 1944 pridružil partizanom, odpirala oči za razumevanje zločinskega
                     ravnanja, ubijanja in drugih krivic, saj je bil celo skojevec in nekaj časa
                     vojak Vojske državne varnosti. S Pohorja je že septembra 1944 pobegnil domov,
                     se nekaj mesecev skrival, 22. februarja 1945 pa se je javil domžalskim
                     domobrancem. Na zaslišanju pred Gestapom v Kamniku je bil postavljen pred
                     izbiro: ali taborišče v Nemčiji ali vključitev k domobrancem. Ker je nekaj teh
                     poznal, se jim je pridružil in z njihovimi patruljami hodil po bližnjih vaseh.
                     Tik pred koncem vojne je tudi od njih pobegnil in s partizani sodeloval pri
                     napadu na Nemce v tovarni v Jaršah. Po koncu vojne so ga v domačem kraju zaprli
                     kot belogardista. Najprej je bil zaprt v Kamniku, nato pa v Domžalah v kleti
                     bivše domobranske postojanke. Tam je doživel majske eksplozije v Ljubljani, ne
                     da bi kdo vedel, kaj se tam dogaja. Konec junija so zapornike prepeljali v
                     Šentvid, tam pa ga spremljamo v objavljenem odlomku.</p>
                  <p>Po amnestiji najprej ni smel nadaljevati gimnazijskega študija, nato pa je
                     postal medicinec stomatolog in je kot zobozdravnik služboval v Kočevju, Rogaški
                     Slatini in do upokojitve v domačih Domžalah.</p>
                  <docAuthor>Marijan Smolik</docAuthor>
               </div>
            </div>
            <div type="div2">
               <head>Spomini na šentviško taborišče poleti 1945</head>
               <docAuthor>Anton Pirc</docAuthor>
               <div type="div3">
                  <p>Nekega večera je začelo nekje daleč strašno pokati. To so bile lahko samo
                     granate, bombe in podobne reči. Čeprav se je dogajanje zdelo daleč, se je
                     čutilo drhtenje zemlje in tistih nekaj šip v majhnih oknih. Iz katere smeri
                     prihaja bobnenje, se ni dalo ugotoviti, a vseeno smo podzavestno pomislili na
                     Ljubljano. Bojni hrum je trajal že dalj kot eno uro. Spogledovali smo se in
                     eden drugemu brali misli. To ne more biti vaja, to je resen spopad. Morda
                     prihajajo Amerikanci od italijanske strani ali pa so se partizani udarili med
                     seboj … Po nekaj urah je grmenje začelo ponehavati in je končno utihnilo.
                     Razočarani smo še dolgo premišljevali, kaj bi to moglo biti. Čez nekaj dni je
                     tudi v našo klet prodrla vest, da se je na ljubljanskem kolodvoru vnel vlak,
                     natovorjen z municijo ...</p>
                  <p>Bilo je že proti koncu junija, in ko smo naslednje jutro iz domžalskega zapora
                     prišli na dvorišče , smo tam zagledali kamion, pokrit s cerado, ki je bila
                     zadaj dvignjena. Na kamion je bila naslonjena široka, močna deska, okrog njega
                     pa so postopali trije, štirje zelo mladi, z brzostrelkami oboroženi vojaki
                     zlega videza. </p>
                  <p>Na dvorišču sta se pojavila Skok in njegova senca Jur. Začelo se je klicanje po
                     imenih. Poklicani je moral po deski na kamion, pri čemer so mu mladi zlikovci
                     izdatno pomagali z brcami. Na kamionu je bilo treba poklekniti in gledati
                     naprej v kabino. Ko sem prišel na vrsto, sem bil, podkrepljen z nekaj brcami,
                     hitro na svojem mestu. Po vkrcavanju so cerado zadaj spustili in dva smrkavca
                     sta se z nemškima brzostrelkama utaborila vsak v svoj kot. Z eno roko sta se
                     držala za drog, na katerega je bila pripeta cerada, z drugo pa sta z
                     brzostrelkama strahovala tiste, ki sta jih dosegla. Motor je zarohnel in
                     odpeljali smo se v neznano.</p>
                  <p>Na mah se je v nas spet podrlo vse tisto krhko upanje, ki nam je v Domžalah,
                     kjer smo se imeli razmeroma dobro, kakor drobna cvetka vzbrstelo v srcih.
                     Postopki in psovanje tistih dveh stražarjev ni obetalo nič dobrega. Le kam nas
                     peljejo? Cerada je bila tako tesno zaprta, da se ni videlo nobene špranje.
                     Poleg tega sta stražarja grozila s takojšnjim streljanjem, če se bo kdo skušal
                     kamorkoli ozirati. Za seboj sem slišal tope udarce in ječanje nekega starejšega
                     možaka. Ker se nisem upal obrniti, da bi videl, kaj se dogaja, sem šele kasneje
                     izvedel, da ga je stražar z muho na brzostrelkini cevi tolkel po pleši, da je
                     bil po temenu in čelu ves krvav. </p>
                  <p>Že med vožnjo sem pomislil, da nas peljejo proti Ljubljani. To se mi je zdelo
                     najbolj verjetno. Zato mi je kar kri zledenela v žilah, ko so po ceradi začele
                     praskati drevesne veje in je kamion začel voziti čisto počasi. Nekdo je ob meni
                     ves prestrašen izustil isto misel, ki je vrtala tudi v moji glavi: </p>
                  <p>»V gmajno smo prišli! To pa ne bo dobro … « </p>
                  <p>Potem se je avto ustavil, nekajkrat zapeljal še naprej in nazaj in končno
                     obstal. Zlikovca sta dvignila cerado in odpela zadnjo stranico kamiona. S
                     kričanjem in brcami sta nas začela »iztovarjati«.</p>
                  <p>Še preden sem prišel s tovornjaka, sem zagledal nekakšno avlo velikega
                     poslopja. Mislim, da so se videle tudi stopnice. Avto je bil z zadnjim delom
                     skoraj pritisnjen ob velika vrata, tako da smo skakali neposredno v poslopje.
                     Ne vem, na podlagi česa sem takrat podzavestno pomislil, da smo v Šentvidu nad
                     Ljubljano. Pred nekaj leti sem bil prvič in zadnjič s tistim Jožkom na sprehodu
                     do glavnega vhoda v Zavod sv. Stanislava. Komaj da sem se spomnil kakšne
                     podrobnosti, saj sva prišla samo do železne ograje. Še najbolj so se mi v
                     spomin vtisnila velika drevesa v drevoredih okrog ogromne stavbe. </p>
                  <p>Ko smo torej poskakali z avtomobila, so nas takoj obkolili preklinjajoči mladi
                     vojaki. Sledil je spet tak postopek, kot pred tedni v Kamniku. Odvzeli so nam
                     vse, tudi robce in vezalke za čevlje. Tudi tu so vse popisali in spravili v
                     škatle. </p>
                  <p>Potem so nas pognali po stopnicah navzgor. Ker smo nekateri nosili hlače tako
                     rekoč v rokah in ker so tudi čevlji brez vezalk bili marsikomu preveliki, smo
                     se po stopnicah kljub kričanju priganjačev pomikali prepočasi. Zato je eden od
                     stražarjev sprožil cel rafal. Kam je streljal, mi ni znano, a takrat smo se v
                     strahu pognali navzgor kot mladi gamsi na planinskih strminah. Marsikateri
                     čevelj je ostal na stopnicah, za nami pa se je razlegal krohot posurovelih
                     stražarjev.</p>
                  <p>Pritekli smo v drugo nadstropje in potem do konca, kjer je hodnik zavil v levo.
                     Tam so nas nagnali v veliko vogalno sobo, ki je imela okna na dveh stenah. Že
                     bežen pogled skozi okna mi je potrdil mojo domnevo, da smo v Šentvidu. V
                     daljavi sem spoznal dobro znane obrise hribov nad Črnučami, bolj na desni pa
                     Ljubljano. </p>
                  <p>Za razgledovanje seveda ni bilo veliko časa. Postaviti smo se morali v vrsto in
                     nato so nas mladi partizani, ki so se kar na lepem znašli v sobi, začeli
                     ogledovati od vseh strani kakor nekoč kupci sužnje na trgu. Mislil sem, da med
                     nami iščejo kakšne znane hudodelce, da bi obračunali z njimi. A se je izkazalo,
                     da imajo fantje drugačne račune. Zdaj ta, zdaj oni izmed nas je moral sezuti
                     ali čevlje ali bluzo, mogoče hlače in celo srajco. V zameno je lahko dobil
                     nekaj slabšega ali pa tudi nič. Tudi mene je z očmi premeril mlad fantalin in
                     oči so mu padle na mojo svileno srajco, ki je kukala izpod bluze. </p>
                  <p>»Tole sleci, bova zamenjala!« in že si je odpenjal bluzo. </p>
                  <p>V zameno sem dobil umazano, debelo in grobo srajco, narejeno verjetno iz
                     posteljne rjuhe ali nečesa podobnega. Potem sem moral z drugim zamenjati še
                     čevlje. Po njegovih žilah se je verjetno pretakala modra kri, ker sem mu moral
                     odvezati tudi njegove raztrgane čevlje, mu obuti svoje in mu jih lepo zavezati.
                     »Plemenitašu« se ni bilo treba niti pripogniti, samo malo je pobrcal z nogama,
                     da se je znebil starih čevljev, pa je že imel dobro obutev. Takrat sem se
                     nehote spomnil svojih partizanskih izkušenj s čevlji. </p>
                  <p>Ko so mrhovinarji končali s svojim poslom, smo doživeli še en svojevrsten
                     obred. V sobi se je pojavila majhna temnopolta partizanka, napravljena v
                     angleško uniformo. Imela je do ramen segajoče črne in čisto gladke lase, ki so
                     bili spodaj ravno pristriženi. V njeni pojavi je bilo nekaj
                     cigansko-južnjaškega. Stopila je do prvega v naši vrsti, se povzpela na prste
                     in mu brez besed z vsake strani prisolila po eno zaušnico. To je potem z
                     obredno resnostjo storila z vsakim po vrsti. Tudi jaz sem dobil svoj par
                     zaušnic. Ne bi mogel trditi, da me je kaj bolelo; bolj me je poniževalo, a mi
                     je vseeno šlo na smeh, tako komično je prizor deloval. </p>
                  <p>Leta 1953 sem služil orožne vaje v Kandiji pri Novem mestu. Ker sem se hranil v
                     oficirski menzi v mestu, sem šel vsak dan trikrat po cesti, ki pelje od
                     bolnišnice ob Krki proti mostu. Nekega dne sem med vrati neke stare hiše
                     zagledal tisto partizanko. Še vedno je nosila angleško uniformo. Nad vrati je
                     bil napis: Dežnikarstvo. V tistih časih ni bilo umestno brskati po takih
                     stvareh, zato sem žensko pustil pri miru, čeprav sem jo še velikokrat videl. Ko
                     pa sem več let kasneje ob nekem obisku v Novem mestu le začel povpraševati po
                     njej, se je že nekam odselila, sosedje pa so jo pozabili ali se tudi
                     preselili.</p>
                  <p>Recepcijski postopki so bili s tem obredom končani in spet so nas nagnali na
                     hodnik. Sedaj pa ni bilo treba iti daleč. Odprli so sosednja vrata in nas
                     strpali v veliko, že skoraj popolnoma polno sobo. Drug drugega smo prestrašeno
                     gledali in nekaj časa ni nihče govoril. Ko sem se malo razgledal, sem pri
                     vratih opazil majhno mizico, okrog katere se je vrtel starejši suh možakar, za
                     katerega sem, ne vem zakaj, takoj pomislil, da je sposoben trgovec. Kasneje sem
                     videl, da je naš sobni »kapo«, ki je imel od sile važno nalogo, da je vsakič,
                     ko je v sobo stopila kakšna večja »živina«, na ves glas zakričal: »Mirno!«
                     Mogoče je imel poleg tega še kakšne druge, meni neznane posle. </p>
                  <p>V sobi je bilo zelo vroče od velike množice ljudi (ocenjujem, da nas je bilo 70
                     do 80, število pa se je velikokrat spreminjalo) in od sonca, ki je pripekalo
                     skozi pet oken. Vsa okna so bila zaprta, in ko je nekaj naših stopilo bližje,
                     da bi pogledali ven ali odprli okna, so jih drugi jetniki strahoma potegnili
                     nazaj in nam povedali, da stražarji od spodaj takoj streljajo na vsakega, ki ga
                     opazijo v bližini okna. Še tisti dan so v sosednji sobi res nekoga ustrelili v
                     glavo, da se je mrtev zgrudil na tla. </p>
                  <p>Tako so se nam počasi razvozlali jeziki. Sedaj sem prvič slišal drugačno
                     slovensko govorico. Bila je bolj zategla in pojoča, nekoliko podobna ribniški,
                     ki sem jo včasih slišal v radiu v kakšni humoristični oddaji. Naši predhodniki
                     v sobi so bili namreč po večini Notranjci iz Loža, Cerknice, z Rakeka in iz
                     Starega trga. Njihova pojoča govorica se mi je zdela v začetku težko
                     razumljiva, ko pa se je uho malo privadilo, se mi je celo priljubila. Zdela se
                     mi je melodična kot pesem.</p>
                  <figure>
                     <graphic url="slike_z_61/z_61_54.png"/>
                     <head>Naslovnica knjige Franca Erjevca (1937), ki je močno vplivala na
                        avtorjevo politično prepričanje <name type="author"/></head>
                  </figure>
                  <p>Dobro uro po našem prihodu so se vrata spet na stežaj odprla in v že močno
                     natrpano sobo so pognali še eno skupino. Spet so bili Domžalčani. Med njimi sem
                     zagledal Klopčičevega Frenka, ki se je takoj prerinil do mene. Zamere iz Domžal
                     sva že pozabila in od takrat sva bila v sobi spet soseda. Od drugih se najbolj
                     spominjam Jerneja Sojerja in Markiča, ki je pri domobrancih spal na pogradu pod
                     menoj. </p>
                  <p>Že v Domžalah sem slišal, da se je v začetku maja tudi on umikal z domobranci
                     na Koroško in da je takrat vzel s seboj tudi mojo odejo. Kako se je potem
                     znašel v ujetništvu, mi ni znano. Vsekakor s Koroškega ni bil vrnjen, zato
                     sklepam, da so ga ujeli ali pa se je predal še na naši strani. Nekoč sem ga
                     vprašal, kaj je bilo z mojo odejo, in mi je povedal, da je ostala nekje pri
                     Brnikih. Med Domžalčani sem pogrešil Končanovega, Kralja in tudi vse Nemce, ki
                     so bili zaprti z menoj, pa še več drugih, katerih imen se ne spominjam več.
                     Očitno so jih razmestili tudi po drugih sobah.</p>
                  <p>S Frenkom sva si izsilila prostor pod enim od oken in tam sva ostala potem ves
                     mesec. Gneča v sobi je bila nepopisna. Vsi naenkrat nismo mogli ležati. Na tleh
                     je bil gol parket, tako kot v Kamniku. Razmere v sobi je poslabšalo še sonce,
                     ki je skoraj od jutra do večera neusmiljeno žgalo skozi okenska stekla. Ker je
                     bilo odpiranje oken najstrožje prepovedano in tudi smrtno nevarno, je soba
                     postala prava zaprta topla greda. Slekli smo bluze, nekateri tudi srajce, pa
                     vse skupaj ni dosti zaleglo. Zrak je bil zadušljiv, poln vlage od
                     izhlapevajočega znoja. Nekoliko na boljšem so bili tisti, ki so ležali ob
                     steni, paralelni s hodnikom. Tam od desete pa do pete ure popoldne ni bilo
                     direktnega sonca. Mi, ki smo ležali tik pod okni, pa smo prav v teh urah
                     najbolj trpeli. </p>
                  <p>Natlačenost v sobi je močno pospešila medsebojno spoznavanje, saj se skoraj ni
                     bilo mogoče obrniti ali pretegniti, ne da bi pri tem dregnil v vsaj dva soseda.
                     Tako je prišlo do opravičevanja, potem pa je beseda dala besedo in pogovori so
                     stekli.</p>
                  <p>Na moji levici je »stanoval« visok, vitek fant, nekaj let starejši od mene.
                     Imel je lepe košate lase in domobransko uniformo. Prijetno sem bil presenečen,
                     ko je povedal, da je še pred nekaj meseci hodil v osmi razred klasične
                     gimnazije v Ljubljani. Z veseljem sem mu povedal, da sem tudi jaz skoraj eno
                     leto hodil v isto šolo. </p>
                  <p>Od njega sem izvedel, da je moj bivši razrednik prof. Tomec že umrl. On ga je
                     zelo cenil, ne samo kot profesorja, ampak tudi kot politika. To je bilo zame
                     nekaj novega, saj sploh nisem vedel, da je bil prof. Tomec med najaktivnejšimi
                     nasprotniki komunizma. Študent, katerega ime in priimek sem žal pozabil, a zdi
                     se mi , da je bil Marjan, mi je pomenil pravo odkritje. Intelektualno me je
                     močno prekašal in šele tam, v zaporu, sem spoznal, zakaj smo morali v gimnaziji
                     osmošolce nagovarjati z »gospod«. Ker je poznal tudi vse moje bivše profesorje,
                     sva imela ogromno snovi za pogovore. Imel sem občutek, da sem tudi jaz nanj
                     naredil dober vtis, saj se je z opaznim veseljem spuščal v pogovore z menoj. </p>
                  <p>Veliko sva govorila tudi o političnih rečeh. Bil je prepričan antikomunist in
                     je komunizem smatral za največjo nesrečo, ki lahko doleti Slovence. V tem
                     pogledu me je močno spominjal na mojo teto. Ni mogel razumeti, zakaj sem bil
                     pri partizanih. Ko sem mu razlagal, da OF vendarle ni čisto komunistična,
                     čeprav je res, da imajo v njej komunisti glavno besedo in da bodo kmalu
                     volitve, na katerih se bodo ljudje sami odločili, kdo naj jim vlada, je rekel,
                     da sem popoln naivnež. Če bi le malo poznal komuniste, ne bi govoril takih
                     neumnosti. Komunisti ne bodo šli na volitve prej, dokler ne pobijejo vseh, ki
                     jim nasprotujejo. Rekel mi je: </p>
                  <p>»Kar poslušaj zvečer, ko se bo stemnilo, kako vozijo dan za dnem svoje žrtve iz
                     Šentvida. Ko boš slišal tisto rjovenje in udarce, ti bo marsikaj, česar sedaj
                     ne razumeš, postalo jasno. Za sebe stoodstotno vem, da ne bom dočakal tistih
                     volitev. Ko pridem na vrsto, me bodo ubili!« </p>
                  <p>Taki pogovori so mi spet priklicali v spomin stvari, o katerih sem bral v
                     romanu »Lenin« in v Erjavčevi knjigi o komunizmu v Rusiji. Stari dvomi in črne
                     slutnje so se mi spet počasi plazile v srce.</p>
                  <p>Frenka so najini pogovori dolgočasili. Šola in ideološke diskusije so mu bile
                     »španska vas«, zato se je navadno obrnil na drugo stran in dremal ali pa je
                     našel kakšnega drugega sobesednika.</p>
                  <p>Včasih sem prisluhnil tudi pogovorom bližnjih notranjskih sosedov in tako sem
                     izvedel mnogo zanimivega o življenju v notranjskih gozdovih. Veliko jetnikov je
                     bilo namreč gozdnih delavcev, ki sploh niso bili domobranci. Med njimi je bil
                     tudi nekdo, ki je bil ranjen. Krogla mu je na nadlakti prerezala kožo, da so se
                     v široko zevajoči rani videle gole mišice. Ker ga že več kot teden dni niso
                     hoteli obvezati, si je roko obesil na pestovalko, ki jo je naredil iz
                     odtrganega srajčnega rokava. </p>
                  <p>Proti večeru prvega dne so prinesli v sobo velike kartonske škatle, polne
                     praznih pločevink od nemških mesnih konzerv. Znotraj so bile lakirane, da niso
                     rjavele, ker so bile narejene iz navadne železne pločevine. Iz njih se je še
                     vedno širil dobro znan vonj, podoben tistemu od salam, in nam vzbujal upanje na
                     boljšo hrano v sicer prenatrpanem novem »hotelu«. Konzervnih škatel se je
                     večinoma držal še ne popolnoma odrezan pokrov, ki je sedaj služil kot priročen
                     ročaj. </p>
                  <p>Sedaj, ko so nas opremili z jedilnim priborom, smo seveda željno čakali, da nam
                     bodo prinesli tudi kaj otipljivega za pod zob. Tisti, ki so že dalj časa
                     uživali gostoljubje komunističnega aresta, so nas svarili, naj ne pričakujemo
                     preveč, da ne bomo prehudo razočarani. Naši lačni želodci pa so kar svoje
                     zahtevali in pričakovali prijetnih presenečenj. A dolgo ni bilo nič. Prišel je
                     večer, znočilo se je, večerje pa ni bilo od nikoder. Kdor je mogel, se je
                     ulegel in mnogi so že smrčali. Tudi jaz sem misel na hrano že preložil na drugi
                     dan. Takrat so se od zunaj zaslišali avtomobilski motorji. Sosed Marjan me je
                     dregnil z roko in šepnil: </p>
                  <p>»Sedaj pa poslušaj!« </p>
                  <p>Napeto sem vlekel na ušesa. Najprej je bilo slišati samo brnenje motorja, kmalu
                     pa se je oglasilo kričanje in preklinjanje, vmes pa vpitje, ki je paralo živce.
                     Čeprav sem mogel razumeti samo redko katero besedo, ni bilo nobenega dvoma, da
                     tam spodaj vsevprek mlatijo po nesrečnih človeških bitjih in jih zganjajo na
                     kamione. V sobi, kjer je sicer vedno šumelo kot v čebelnem panju, je postalo
                     tiho, da bi se slišala celo miš. Vsi so napeto prisluškovali nečloveškemu
                     vpitju spodaj pri vratih. Tudi ko so kamioni končno odpeljali, je bilo v sobi
                     nekaj časa še mrtvaško tiho. Na srca nam je legla težka mora negotove usode in
                     vsak zase je tiho nosil breme črnih misli. Taki večeri so se potem še nekajkrat
                     ponovili.</p>
                  <p>Ko nas je po večini že premagal spanec in je bila ura verjetno že okrog
                     polnoči, so se odprla vrata in v sobo se je zrinila zanimiva procesija. Dva
                     možakarja sta na drogovih prinesla velik kotel, za njima pa je nekdo drug mahal
                     z veliko zajemalko. Zraven je bila tudi straža. Spanec nas je hitro zapustil in
                     zrinili smo se v vijugasto kačo, ki se je začela pomikati proti kotlu. Ko sem
                     prišel na vrsto, sem dobil v svojo škatlo dobrega pol litra svetlo rjave,
                     bistre tekočine, podobne pivu, v kateri je bilo zakuhano zelenkasto rjavo
                     listje. Dolga leta sem mislil, da smo takrat jedli narezane porove liste, pred
                     nedavnim pa sem nekje prebral, da so bili tisto posušeni listi čebule. Vmes je
                     bilo nekaj tankih rezin krompirja. Bila je torej bistra zelenjavna juha, še kar
                     dobrega okusa in tudi primerno slana. O maščobah in mesu pa ni bilo ne duha ne
                     sluha. </p>
                  <p>Ker nisem imel žlice, najprej nisem vedel, kako naj se stvari lotim. Posnemati
                     sem začel tiste, ki so imeli s tem že dosti izkušenj in najprej popil tekočino.
                     Listje in krompirjeve rezinice sem pa moral kar s prsti pobrati iz škatle. Ker
                     je bila škatla ozka, njeni robovi pa zaradi odrezanega pokrova ostri, to ni
                     bilo ravno lahko delo. No, časa je bilo dovolj, pa sem tudi to končno uspel
                     narediti. A da ne bo pomote: tistega listja in krompirja je bilo mogoče vsega
                     skupaj za dve žlici, vse drugo je bila voda, zato naši želodci sploh še niso
                     bili potolaženi. V Domžalah so se nam prebavila že precej razvadila, zato je
                     moralo preteči kar nekaj časa, da smo se navadili na novo mero, ki je bila
                     predpisana za naš oddelek komunističnega raja na zemlji. </p>
                  <p>Posode in rok seveda ni bilo nikjer mogoče pomiti ali obrisati. Tudi v tem
                     oziru sem posnemal bolj izkušene in škatlo poveznil na tla, da je iz nje
                     odteklo vse, kar bi tam še utegnilo ostati. Roke smo enostavno obrisali ob
                     hlače in bluze.</p>
                  <figure>
                     <graphic url="slike_z_61/z_61_55.png"/>
                     <head>Klet v Domžalah, kjer je bil avtor zaprt pred prevozom v Šentvid <name
                           type="author"/></head>
                  </figure>
                  <p>Po »imenitni« večerji sem se prepustil dobrodejnemu spancu. Že čez nekaj ur pa
                     se je pojavil nov zahrbten sovražnik. Zbudilo me je zoprno gomazenje, ki se je
                     sprehajalo z enega dela telesa na drugega. Uši, stare znanke iz partizanskih
                     časov, so se očitno naselile v mojem perilu. Pri partizanih sem to nadlego
                     lažje prenašal, ker sem zaradi stalne velike utrujenosti spal kot ubit in nisem
                     čutil, da mi siva golazen vrta luknje v kožo. V sedanjih okoliščinah pa o
                     utrujenosti ni bilo nobenega sledu, zato je zadostovalo, da se je nekaj uši
                     podalo na patrolo pod gatami ali srajco in že je bilo s spanjem konec. Uši sem
                     dobil verjetno s srajco, ki mi jo je tako velikodušno »podaril« partizanček ob
                     našem prihodu v Šentvid. </p>
                  <p>Ponoči sem se nekajkrat zbudil tudi zaradi vztrajnega trkanja na sobna vrata.
                     Po njih so s pestmi tolkli tisti, ki so hoteli na stranišče. V sobi namreč ni
                     bilo »kible«. Razbijanje po vratih je trajalo včasih zelo dolgo, kar je bilo
                     odvisno od dobre volje stražarja, ki je sedel pred vrati na hodniku. Nekaterim
                     se ni dalo, da bi odpirali vrata kar takole za vsako scanje in so milostno
                     odprli šele, ko se je pred vrati nabralo več kandidatov. No, vsi niso bili taki
                     in resnici na ljubo moram reči, da sam nisem nikoli dolgo čakal. Na stranišče
                     pa sem skupaj še z nekaterimi moral iti že naslednje jutro.</p>
                  <p>Stranišče je bilo tik ob stopnišču, po katerem smo prejšnji dan pritekli v naše
                     nadstropje. Stene so bile vsaj delno obložene s keramičnimi ploščicami. Videlo
                     se je, da so bile vse pipe, pisoarji in školjke nasilno iztrgane, tako da so iz
                     sten moleli samo še ostanki svinčenih cevi. To »delo« so menda opravili Nemci
                     ob svojem umiku. Oni so Škofove zavode že leta 1941 spremenili v
                     koncentracijsko taborišče za tiste, ki so jih takrat izganjali v Srbijo in na
                     Hrvaško. Komunisti so namesto uničenih školjk v prostor postavili kakšen meter
                     visoko leseno kad, ki je včasih služila verjetno za kisanje zelja. Tako sem
                     vsaj slišal od nekaterih bolj poučenih jetnikov. Okrog kadi je bila nameščena
                     klop iz surovih desk. Tja je bilo treba stopiti, da si se potem lahko usedel na
                     rob kadi. Tistikrat, ko sem prvič uporabil »stranišče«, je bila kad do ene pedi
                     pod vrhom polna iztrebkov. Še danes mi je uganka, kako so do vrha polno kad
                     spravili po stopnicah iz drugega nadstropja. Samo po sebi se razume, da tudi tu
                     ni bilo mogoče umiti rok niti se s čim obrisati … </p>
                  <p>Ko sem se počasi vračal proti naši sobi, sem se prvič malo razgledal okrog
                     sebe. Ugotovil sem, da smo nameščeni v veliki stavbi kvadrataste oblike. V
                     sredini je kvadratno dvorišče, obdano s hodniki, iz katerih se pride v nekdanje
                     učilnice. Pred vsakimi vrati je sedel oborožen stražar. Kaj več tisti dan nisem
                     mogel ugotoviti.</p>
                  <p>Dopoldne so nam prinesli zajtrk. Bil je tak kot v Kamniku: zajemalka črne kave,
                     komaj komaj malo sladke. Ta dan in enkrat spet nekaj dni kasneje smo zraven
                     dobili še dobrodošel priboljšek: drobno kartonsko škatlico z napisom
                     »Vollkornbrot«, v kateri so bile štiri tanke ploščice zelo trdega prepečenca.
                     Nekateri so trde ploščice namakali v kavi, meni pa je bolj ugajalo počasno
                     grizenje ploščice, ki sicer ni imela nobenega pravega okusa, a je le dajala
                     občutek, da imam spet nekaj solidnega med zobmi. Škatlico iz tankega kartona pa
                     sem porabil v prav posebne namene.</p>
                  <p>Tisti dan in naslednje dni sva se z mojim levim sosedom spet pogovarjala o
                     klasični gimnaziji. Rekel je, da je bilo škoda, da so v prvem letniku
                     francoščino zamenjali z nemščino. Takrat sem mu povedal, da imam doma nekaj
                     francoskih učbenikov in kako sem prišel do njih. Tudi francoski »tečaj« pri
                     Tonetovih sem mu omenil. Začel je malo tipati po mojem znanju in seveda takoj
                     ugotovil, da ne znam nič. Potem sva se domenila, da bova imela nekakšen mini
                     tečajček francoščine. Saj sva vedela, da se ne bo mogoče kaj posebnega naučiti,
                     a čas nama bo le tekel nekoliko hitreje in misli se ne bodo vrtele samo v
                     začaranem krogu naše nesreče. On je imel v žepu kakšna dva centimetra dolg
                     košček svinčnika, ki ga je uspel prinesti s seboj in z njim sem potem z zelo
                     majhnimi črkami pisal na kartonček od prepečenca. Začela sva s spreganjem
                     pomožnega glagola »biti«. Najina šola, ki mi je zelo popestrila enolično
                     življenje, je trajala samo nekaj dni. Nekoč so ga s še dvema drugima poklicali
                     na hodnik. Videl ga nisem nikoli več. Tiste kartončke pa sem še dolgo hranil v
                     žepu in velikokrat ponavljal »lekcije«.</p>
                  <p>Hrano so nosili, kakor je naneslo: enkrat popoldne, drugič zjutraj pa spet celo
                     ponoči. Nobenega reda ni bilo in niti približno se ni dalo misliti, kdaj nam
                     bodo kaj prinesli. Jedača je bila do onemoglosti enolična: črna kava in
                     zelenjavna juha. Zelenjave, se pravi posušenega listja in posušenih
                     krompirjevih rezancev je bilo včasih samo za vzorec, včasih pa kar preveč, ker
                     se mi je tisto listje že upiralo. Prepečenec pa sem dobil samo dvakrat.</p>
                  <p>Nekaj dni po našem prihodu v taborišče je neki večer, še preden se je popolnoma
                     stemnilo, začel skozi zaprta okna prihajati nenavaden šum. Bilo je kot bučanje
                     oddaljenega morja. Čeprav je bilo gledanje skozi okna prepovedano in nevarno,
                     smo vendarle skušali ugotoviti, kaj se dogaja zunaj. Ob mraku, ko je bilo v
                     sobi že skoraj temno, zunaj pa se je še precej dobro videlo, smo tik ob oknu
                     previdno pogledovali ven. Bilo je kaj videti! Ves vrt, od južne stene poslopja
                     do železne ograje, je bil nabito poln razcapanih ljudi. Eni so sedeli, drugi
                     stali ali ležali na tleh. Od vrha se nam je v večernem mraku videlo, da so
                     zamazani, kot da bi jih potegnili iz gostega blata. Vse skupaj je bilo podobno
                     srednjeveškemu sejmu, na katerem se preriva tlačanska revščina. Nemogoče je
                     bilo ugotoviti, koliko ljudi je bilo tam natrpanih, vendar mislim, da se ne
                     motim preveč, če rečem, da vsaj tisoč. Čudni gosti so ostali tam nekaj dni,
                     potem so neko noč izginili, ne da bi mi kaj opazili. Nekdo je kasneje nekje
                     slišal, da so bili italijanski ujetniki, ki so se iz Nemčije vračali domov.</p>
                  <p>Omenil sem že, da je bil pri vratih na hodniku vedno stražar. Opazil sem, da se
                     med zaporniki in nekaterimi stražarji razvija svojevrstna trgovina. Med nami je
                     bilo veliko kadilcev, mislim, da vsaj tri četrtine. Zaporniki so bili po večini
                     že starejši možje, samo nekaj nas je bilo zelo mladih. Nekateri so bili še
                     otroci. V tistih letih sem se tudi jaz že spogledoval s cigaretami, a na srečo
                     me nikotin še ni zapredel v svoje mreže. Sedaj sem imel priložnost videti, kako
                     so stari kadilci, ki že dolgo niso dobili tobaka, pri vratih moledovali
                     stražarje za napol pokajene čike. </p>
                  <p>Nekateri med stražarji niso bili dovzetni za take prošnje, drugi pa bolj.
                     Včasih sem videl, kako je kdo od njih, ko smo šli iz stranišča ali ko so delili
                     hrano, kakor slučajno spustil na tla pol pokajene cigarete, da so jo najbližji
                     lahko pobrali. Zanimivo jih je bilo gledati, kako so potem z izrazom
                     nepopisnega zadovoljstva vlekli čik in ga dajali eden drugemu, dokler jih ni
                     začel žgati v ustnice. Pa tudi takrat čik še ni do konca opravil svojega
                     poslanstva. Odstranili so mu papir in tobak potem sušili na tleh na soncu. Ko
                     se je nabralo tobaka od več čikov, so zvili novo cigareto. Pri tem poslu je
                     navadno sodelovalo po več kadilcev skupaj in so noč in dan skrbno bedeli nad
                     kupčkom tobaka na tleh, da jim ga ne bi kdo izmaknil. Zavili so ga navadno v
                     časopisni papir, ki je verjetno po isti poti prišel v sobo. Ko so cigareto z
                     obredno resnostjo kadili, so eden drugemu šteli »dime« in gorje tistemu, ki bi
                     si drznil pokaditi več, kot mu je pripadalo. Včasih je prišlo do bolj ali manj
                     resnih prepirov in celo manjših pretepov. </p>
                  <p>Dalj ko smo bili zaprti, hujša je bila lakota po tobaku. To so dobro vedeli
                     tudi stražarji. Nekateri med zaporniki so uspeli ob prihodu pretihotapiti v
                     sobo kakšno drobno dragocenost: zlat prstan, verižico in podobno. Tako se je
                     pri vratih razvila skrivna trgovina, ko so stražarji zamenjavali dve ali tri
                     cigarete za zlat poročni prstan, uhan, uro. Sam sem bil vsaj dvakrat priča taki
                     zamenjavi. Pretihotapljene cigarete seveda niso mogle zadovoljiti velike
                     množice strastnih kadilcev v sobi. Tobakov vonj jih je še bolj razdražil in
                     zato so začeli iskati še druge načine, da bi pomirili svojo slo.</p>
                  <p>Nekomu je prišlo na misel, da bi se dalo kaditi tudi tisto črno usedlino, ki je
                     ostala v naših škatlah, ko smo popili črno kavo. Kmalu je bilo po tleh polno
                     kupčkov kavne usedline, ki so jo začeli sušiti na soncu. Sedaj se je bilo še
                     težje premikati po sobi. Razen na roke in noge sosedov je bilo treba paziti še
                     na kavne kupčke, ki so jih lastniki z veliko ljubeznijo s prsti razgrinjali in
                     spet grabili skupaj, dokler jih ni ljubo sonce posušilo. Križi in težave so
                     sedaj nastopile zaradi papirja. Ta je postal skoraj bolj iskan kakor tobak. Na
                     kakšen način je v sobo prišel kar cel list časopisa, mi ni znano. Gotovo ga je
                     za dobro plačilo prinesel kakšen stražar. Tudi čike so jim prižigali stražarji.
                     Če je gorel eden, se to skoraj ni opazilo. Sedaj pa so množično začeli kaditi
                     kavno usedlino. Tega so se ustrašili tudi stražarji, saj je bila soba že kar
                     zakajena, zato nekaj dni ni nihče več hotel prižigati »cigaret«. No, tudi
                     navdušenje nad tobakovim nadomestkom se je kmalu ohladilo. </p>
                  <p>Kadilci so kar po vrsti začeli ugotavljati, da od tistega »kofeta« nimajo nič,
                     samo po ustih jih peče. Tako se je spet vse umirilo, le trgovanje pri vratih se
                     je še nadaljevalo in čikom je cena vztrajno rasla. Iz vsega, kar sem imel
                     priliko videti, sem že takrat potegnil zaključek in sam sebi svetoval: fant, če
                     imaš kaj pameti v glavi, se izogibaj tobaku! Nasveta sem se držal do danes.</p>
                  <p>Od časa do časa so včasih iz sobe klicali posameznike, včasih pa skupine po več
                     zapornikov. Posamezniki so se praviloma vračali čez nekaj ur, skupine pa
                     nikoli. Kadar se je kateri vrnil, smo ga navadno spraševali, kaj je bilo.
                     Večina od njih ni hotela ničesar povedati. Tiho so se pogovorili samo s svojimi
                     znanci ali pa še to ne. Nekateri pa so bili bolj zgovorni. Tako smo izvedeli,
                     da jih kličejo na zaslišanje, in včasih tudi, česa jih dolžijo. Prav po teh, ki
                     so se vračali od zaslišanj, je včasih v sobo prišla tudi kakšna vest iz drugih
                     delov ogromne stavbe in celo iz zunanjega sveta. Tako smo že takrat izvedeli,
                     da zapornike po sodbah, ki so praviloma zelo hude, govorilo se je o 12 do
                     18–letnem prisilnem delu, vozijo v Kočevje. Kaj naj bi tam delali, ni vedel
                     nihče povedati. Na splošno smo mislili, da jih vozijo na delo v rudnik ali v
                     gozdove.</p>
                  <p>Potem ko je iz sobe odšel moj levi sosed, sva se spet bolj zbližala s
                     Klopčičevim Frenkom. Nekaj dni pred tem mi je ponovno očital, da sem jaz kriv,
                     da sediva v arestu. Če bi ga takrat v Domžalah ubogal, bi bila lahko že v
                     Avstriji. Dopovedoval sem mu, da je bil njegov načrt na robu zločina in da ne
                     bi imela nikoli več mirne vesti, če bi ga izvedla. Nisem imel občutka, da sem
                     ga prepričal, vendar sva potem spet skupaj snovala nove naklepe za beg. Oba sva
                     bila mnenja, da iz Šentvida ni mogoče pobegniti. Straž v poslopju je bilo
                     preveč pa še okrog poslopja so krožile patrole. Iz sredine sobe smo jih lahko
                     gledali, kako hodijo ob ograji, ki je obdajala obsežno zemljišče. Več
                     priložnosti bo v Kočevju. </p>
                  <p>Po najinem prepričanju je bil tisti rudnik že zdavnaj poln, zato bova gotovo
                     razporejena na delo v gozdovih. O teh pa sem imel zelo meglene predstave. V
                     šoli smo se učili, da so tam pragozdovi, v katerih živijo volkovi, risi in
                     medvedi. Kako izgleda pragozd, sem vedel iz knjig, ki sem jih včasih bral pri
                     teti. Tam sem našel mnogo zgodb iz indijskih in afriških pragozdov. V Kočevju
                     seveda ne bo palm, lijan in drugega tropskega drevja, zato pa toliko več smrek,
                     borovcev in bukev ogromnih razsežnosti, tako na gosto raščenih, da se človek
                     komaj lahko premika med njimi. Vse bo prepleteno z bršljanom in srobrotom. Tam
                     bo tudi polno ogromnih skal, jam in prepadov. Na takem terenu bo nešteto
                     možnosti za beg. Prepričana sva bila, da ne bova mogla pobegniti skupaj, razen
                     če bi delala na istem delovnem mestu. To se je zdelo malo verjetno, zato sva se
                     zmenila, kako se bova po pobegu spet sešla. </p>
                  <p>Frenkov predlog je bil takle: oba bi hodila samo ponoči, in sicer v smeri proti
                     domu. Tisti ki bo pobegnil prvi, naj na list papirja napiše, kje se bo skril.
                     List naj zapre v steklenico, to pa zakoplje pod smreko, ki sva jo oba dobro
                     poznala. Rasla je na Goltnarjevem hribu (Tičnici), tik nad starim mostom na
                     Rači. Tam je bila v hribu nad skalami nekakšna polica, na njej pa vrsta petih
                     debelih smrek. Prva od njih je bila določena kot mesto, kjer naj bi tisti, ki
                     bo pobegnil prvi, zakopal steklenico s sporočilom. Drugi jo bo potem izkopal in
                     tako izvedel, kje ga prvi čaka. </p>
                  <p>Frenk, ki ga tu zadnjič omenjam, ni nikoli ušel iz zapora, tako kot tudi meni
                     ni bilo treba. Obsojen je bil kasneje kot jaz in ni bil deležen amnestije. Kje
                     vse je bil zaprt, ne vem. Domov na Vir je prišel leta 1946. Takrat sem ga šel
                     obiskat. Pripovedoval mi je, da so ga obsodili zato, ker ga je nekdo zatožil,
                     da je nekoč pri domobrancih zarezoval jeklene srajčice na kroglah za puško. Nič
                     ni pomagalo, ko jim je dopovedoval, da v času, ko je bil pri domobrancih, ni
                     bil ubit ali ranjen noben partizan. Tistikrat sta se z mamo nekaj sprla, zato
                     sem se že po zelo kratkem času poslovil in odšel domov.</p>
                  <p>Frenk je po vrnitvi iskal službo, a so mu metali polena pod noge in mu stalno
                     očitali zapor. Verjetno je spet pomišljal na beg čez mejo. Nekoč se je zapletel
                     v prepir z nekim miličnikom, prišel pa je tudi do pištole, zato so ga ponovno
                     zaprli. Ko so ga privedli domov, da bi jim izročil pištolo, je skočil skozi
                     okno na podstrešju in jim ušel. Nanj je v Ljubljani naletel njegov prijatelj in
                     moj nekdanji sošolec Franci Vehovec z Vira, ki je bil takrat miličnik, in se je
                     potegoval za istega dekleta kot Frenk. Z brzostrelko ga je težko ranil v prsi
                     in Frenk je čez nekaj dni v bolnišnici umrl.</p>
                  <p>Včasih, ko so nam prinesli hrano ali ko niso takoj našli tistih, ki so jih
                     peljali na zaslišanje, so bila vrata v sobo dalj časa odprta. Takrat se je naše
                     obzorje malo razširilo. Ob eni od takih priložnosti sem nekoč videl, kako je
                     šel mimo naše sobe čuden sprevod. Dva zapornika sta po hodniku vodila, ali
                     bolje rečeno, vlekla tretjega, ki se očitno ni mogel več držati na nogah. Takoj
                     za njimi je šla po hodniku še ena taka trojka. Za njimi se je po tleh vlekla
                     krvava sled. Ko so potem nekateri iz naše sobe šli na stranišče, so
                     pripovedovali, da je tudi na stranišču vse krvavo. Naslednji dan sem to videl
                     tudi sam. Kasneje smo take prizore videli še nekajkrat. Danes vem, da so reveži
                     imeli krvavo grižo ali disenterijo. </p>
                  <p>Poslabšalo se je tudi tistemu zaporniku v naši sobi, ki je bil ranjen v roko in
                     sem ga že enkrat omenil. Njegova rana je začela naenkrat čudno smrdeti, njega
                     pa tresti mrzlica, da je šklepetal z zobmi. Osladen smrad se je začel širiti po
                     vsej sobi. Drugi dan so ga odpeljali iz sobe in ga nismo nikoli več videli.</p>
                  <p>Ko sem bil že kakšnih štirinajst dni v Šentvidu, se je pri naših vratih kot
                     stražar pojavil moj nekdanji sošolec iz osnovne šole, Lojze Birk iz Doba. Zelo
                     sem se razveselil, saj sem pričakoval, da bom z njegovo pomočjo lahko dobil
                     kakšne stike z domačimi. Z Birkom nisva bila nikoli velika prijatelja, a tudi
                     sovražnika ne. Rekel bi, da sva bila dobra znanca, ki sva si ob srečanjih vedno
                     izmenjala kako prijazno besedo. Tokrat je bilo drugače. Takoj mi je dal vedeti,
                     da z menoj noče imeti nobenega opravka. Kolikor sem ga poznal iz prejšnjih let,
                     politično ni bil tako zadrt, verjetno pa so stražarjem strogo prepovedali imeti
                     kakršnekoli stike z zaporniki. No, tega so se eni bolj, drugi pa manj
                     držali.</p>
                  <p>Poleg lakote, hude vročine, velike natrpanosti in psihičnih muk, ki jih je
                     vsakdo med nami prestajal zaradi negotove usode, so nas vedno bolj trpinčile
                     tudi uši. Z vsakim dnem jih je bilo več. Nič ni pomagalo, da smo vedno več
                     belega dne porabili za pobijanje golazni in da so nam bili nohti in prsti
                     včasih že kar sluzasti od krvave nesnage. Množile so se hitreje, kot smo jih mi
                     uspevali pobijati. Že podnevi so bile nadležne, ponoči pa prava muka. Kamor si
                     segel, so lezle uši. Ljudje so tudi zaradi njih postajali vedno bolj
                     razdražljivi in običajni razgovori, ki so se navadno spet vračali k hrani, so
                     vedno pogosteje končevali s prepiri. Življenje v zaporu je postajalo mali
                     pekel.</p>
                  <p>V to mračno brezizhodnost je nekega julijskega večera kakor žarek v temni noči
                     posvetil za naše razmere popolnoma nenavaden dogodek. Bila je že trda tema, ko
                     je nenadoma nekje zunaj zadonela pesem. Bil je čudovit bariton, jasen in močan,
                     kot da poje tik ob našem oknu. Pevec, kakršnega do tedaj še nisem slišal, je
                     pel tisto narodno: Lunca je videla, mamca pa ne … V sobi je nastala grobna
                     tišina. Celo dih smo zadrževali, da ne bi preslišali kakšne besede. Zunaj se je
                     z manjšimi presledki zvrstilo še nekaj pesmi. Vmes je bilo slišati celo nekaj
                     ploskanja. Dogodek nam je segel tako globoko v srca, da se je še dolgo po tem,
                     ko je pevec že utihnil, slišalo v sobi pritajeno smrkanje in mnogi smo si
                     brisali solze. Rekel pa ni nihče nič. Zdelo se je, da bi vsaka beseda takoj
                     podrla čar, ki je kakor iz nekega davnega, drugega sveta kakor po čudežu zašel
                     v naše bedno življenje.</p>
                  <figure>
                     <graphic url="slike_z_61/z_61_56.png"/>
                     <head>Zavodi Sv. Stanislava v Šentvidu – 1) Vhod, kjer so nas iztovorili s
                        kamiona, 2) Soba, v kateri so potekali recepcijski postopki, 3) Soba, v
                        kateri sem preživel tedne pred sojenjem <name type="author"/></head>
                  </figure>
                  <p>Po vojni sem velikokrat ugibal, kdo bi mogel biti tisti pevec. Nekoč sem
                     slišal, da je imel svojevrstne težave s komunističnimi oblastniki tudi tenorist
                     Rudolf Francl, zato sem nekaj časa mislil, da smo takrat poslušali njega. Kaj
                     je tenor in kaj bariton takrat, ko sem bil zaprt, še nisem dobro razlikoval.
                     Pred nekaj leti pa je v »Slovencu« izhajal podlistek »Orli pod Triglavom«
                     Franca Grmeka, ki je bil kot nekdanji četnik tistikrat prav tako zaprt v
                     Škofovih zavodih. Ta je zapisal: </p>
                  <p>»Na dvorišče so pripeljali le enega, gotovo velezločinca. Močan, mišičast možak
                     v beli raztrgani srajci se je postavil na sredo dvorišča med štiri visoke
                     zidove in začel peti: Vsi so prihajali, njega ni blo, jaz pa sem čakala, jaz pa
                     sem čakala … Pel je z močnim glasom v lepem baritonu, da so se tresle šipe v
                     oknih: - sama doma … O, ti globoka slovenska pesem! Vedno si lepa in segaš v
                     srce. Prizor je bil čudovit! Visoke stene v četverokotniku so ponazarjale ječe.
                     Stotine bledih obrazov, ki so moleli iz številnih balkonov, so najbolje
                     predstavljale jetnike. In stražarji, osorni in naduti, so predstavljali
                     žandarje. Ni pa bilo vidno gorje, trpljenje in smrt, ki jih je povzročila
                     tisočem in tisočem nova oblast, kakor tudi ni bilo videti sladkih upov in sanj,
                     ki jih je ubila. Pozneje sem izvedel, da je bilo temu pevcu ime Orel in da je
                     pel v dunajski Operi. Njegova pregreha je bila, da je pel za okupatorja. Ne
                     vem, ali ga je ljubezen, ki ji je pel, dočakala, da je prišel ven. Povsem
                     mogoče je, da ga je vzela ječa. Res, škoda takega pevca!«</p>
                  <p>Pomanjkanje gibanja in vse prej kot zadostna hrana sta tudi v Šentvidu imela
                     svoje posledice. Pojav, ki sem mu bil priča že po nekajdnevnem bivanju v
                     taborišču, mi je bil čisto neznan in sem si ga znal pravilno razložiti šele po
                     vojni, ko sem hodil v medicinske šole. Povedal sem že, da je naš sobni
                     starešina, ki je »kraljeval« pri vratih, vedno, kadar je prišel v sobo kakšen
                     oficir, zakričal: »Mirno!« Takrat smo morali vsi planiti pokonci in stati
                     mirno. No, dve, tri sekunde po tem pa so nekateri začeli kot spodrezani padati
                     na tla. Na srečo nas je bilo v sobi toliko, da skoraj nihče ni mogel pasti
                     neposredno na parket, ampak se je bolj ali manj podrsal po svojih sosedih, kar
                     je precej ublažilo padec. Najprej sem mislil, da je ljudem postalo slabo ali da
                     jih meče božjast. </p>
                  <p>Čez kakšnih štirinajst dni se je to začelo dogajati tudi meni. Ko sem na
                     povelje skočil pokonci, se mi je pred očmi najprej naredilo čisto rdeče in
                     nisem nič videl. Ko pa sem spet zagledal svet okrog sebe, sem ležal na tleh.
                     Samega padca se nisem nikoli spominjal, kar pomeni, da sem bil v tistem
                     trenutku v nezavesti. To se mi je dogodilo nekajkrat. </p>
                  <p>Danes vem, da se take stvari dogajajo ljudem z nizkim krvnim pritiskom. Takrat
                     nam je zaradi dolgotrajnega poležavanja in lakote oslabela srčna mišica, ki ob
                     hitri spremembi iz vodoravnega v vertikalni položaj ni mogla možganov zadosti
                     hitro oskrbeti s kisikom. Očesna mrežnica in možgani sta namreč organa, ki sta
                     za pomanjkanje kisika izredno občutljiva. Vsaj v naši sobi take padajoče
                     »figure« niso imele nobenih posledic. Nekateri so se celo zabavali ob začudenih
                     pogledih »padlih«, ko so ti po padcu hitro prišli k sebi in v prvih trenutkih
                     niso mogli razumeti, kaj delajo na tleh. </p>
                  <p>Med redke dogodke, ki so nas razveselili, lahko uvrstim tistega, ko so nam
                     razdelili dopisnice in nam rekli, da smemo pisati domov. Vsebina je morala biti
                     zelo kratka in so nam jo skoraj narekovali: da smo v Šentvidu, smo živi in
                     zdravi, hrana je dobra … Če bo kdo pisaril kaj dosti več ali dvoumno, mu
                     dopisnice ne bodo oddali. Dali so nam svinčnik in potem smo se veselo lotili
                     posla. Nekateri so menili, da se iz nas norčujejo in da dopisnic ne bodo nikoli
                     oddali, da je to samo sleparija. No, naši so mojo dobili.</p>
                  <p>V bližini taborišča je že več dni trajala prava kanonada. Od zgodnjega jutra je
                     vsakih nekaj deset minut zagrmela močna eksplozija. Iz sredine sobe smo skušali
                     ugotoviti, kaj in kje tako poka pa nismo videli ničesar. Kmalu pa smo izvedeli,
                     da razstreljujejo mine na bivši nemško-italijanski meji. To je bilo verjetno
                     res, ker se je pokanje potem začelo vedno bolj oddaljevati in je čez nekaj dni
                     popolnoma prenehalo.</p>
                  <p>Do nas so, posebno zvečer, začeli prihajati tudi drugačni glasovi. Nekje v
                     stavbi so pele številne ženske. Podnevi se je komaj kdaj slabo slišala kakšna
                     pesem, zvečer, ko se je šum v sobi za silo polegel, smo pa razločno slišali
                     otožno petje. Mislim, da so največkrat pele tisto znano: Ko dan se zaznava,
                     danica priplava, se sliši zvonjenje čez hrib in čez plan. Zvonovi zvonite, na
                     delo budite, saj naše življenje le kratek je dan. Tudi te pesmi so naredile na
                     naše duše močan vtis, posebno še, ker smo včasih slišali tudi jok majhnih otrok
                     in smo tako vedeli, da poleg nas v taborišču trpijo tudi ženske in otroci. </p>
                  <p>Po vojni sem bral, da so te ženske in otroke skupaj z domobranci Angleži vrnili
                     s Koroškega in so jih partizani po opravljenem velikem zločinu v Teharjah in
                     Kočevskem Rogu skoncentrirali v taborišču Šentvid. Prav pred nedavnim pa sem
                     čisto po naključju srečal gospo Mileno Ahčin, roj. Jerebič. Ona je takrat v
                     Šentvidu organizirala tisti ženski pevski zbor. Zaprte so bile v pritličju
                     točno pod našo sobo. Gospa Ahčinova je hčerka četniškega komandanta Jerebiča,
                     ki je padel v Zalogu pri Komendi. Sedaj živi v Buenos Airesu.</p>
                  <p>Življenje mi je začela greniti še ena, že poznana nadloga. Na bokih so me spet
                     začele boleti kosti, tako kot pred časom v Kamniku. Ponoči sem si slekel hlače
                     in si z njimi »postlal«, iz bluze pa sem naredil »blazino« za pod glavo. Oboje
                     pa ni dosti zaleglo, zato sem se zaradi bolečin vso noč prekladal z levega na
                     desni bok in obratno. Tudi drugi so imeli podobne težave, saj smo iz dneva v
                     dan postajali vse bolj suhi.</p>
                  <p>Nekoč, mislim, da je bilo že v drugi polovici julija, so nas naši »gostitelji«
                     tako presenetili, da lastnim očem nismo mogli verjeti. V sobo so nam namesto
                     običajne zelenjavne juhe prinesli skoraj čisto pravi goveji golaž. Omamni vonj
                     se je razširil po vsej sobi, v ustih pa se je nabralo toliko sline, da sem jo
                     komaj sproti požiral. Nastalo je tako razpoloženje, kot bi bili na ohceti.
                     »Morala« je bila na višku, bi rekli v partizanih. Od stražarjev smo izvedeli,
                     da je do preobrata v prehrani prišlo zaradi obiska generala Mačka. Takrat nisem
                     še nič vedel, kakšen stric je to. Mislil sem, da si je takšno mačje ime pač
                     nekdo izbral za svoje ilegalno ime, saj je bilo znano, da smo imeli pri
                     partizanih vse: od Tigrov pa do boginje Atene.</p>
                  <p>Že kmalu po slavnostnem kosilu, pri katerem smo imeli razen užitka tudi obilico
                     težav s tem, kako golaž brez žlic iz ozkih škatel spraviti v lačna usta, so res
                     prišli. Spet smo na komando planili pokonci in spet se jih je kakšnih deset
                     zvrnilo po tleh. Ker sem bil precej oddaljen od vrat, najprej nisem videl
                     drugega kot štiri ali pet partizanskih kap z zvezdami. Razvrstiti smo se morali
                     v vrsto, ki se je kot kača v cik-caku vijugala po sobi. Potem se je začel obhod
                     Mačkove patrole. Tu in tam so se ustavili, s tem in onim spregovorili po kakšno
                     besedo in šli spet naprej. Končno so prišli tudi do mene. Prvi je bil možakar
                     manjše rasti, komaj kaj večji od mene. Podolgovat obraz in nekoliko poudarjena
                     brada in čelo je vse, kar mi je ostalo v spominu. Zapičil je hladne oči vame in
                     me vprašal, koliko sem star. Povedal sem mu, da sem pravkar dopolnil sedemnajst
                     let. Na vprašanje, zakaj sem zaprt, sem mu rekel, da sem bil nekaj tednov pri
                     domobrancih, pred tem pa pri partizanih. </p>
                  <p>»V kateri edinici?« je hotel vedeti. </p>
                  <p>»Najprej v Šlandrovi brigadi, potem pa v VDV,« sem po pravici povedal. </p>
                  <p>Takrat me je še bolj mrzlo pogledal in šel brez besed naprej. Za njim je šlo še
                     nekaj oficirjev. Vsi so nosili uniforme iz angleškega blaga. Maček je takrat
                     poslal na hodnik tri mlade fantiče, skoraj še otroke, ki so bili zaprti v naši
                     sobi. Proti večeru tistega dne so nekateri videli majhno skupino izpuščenih, ki
                     so šli od izhodnih vrat proti cesti. Med njimi so spoznali tudi tiste tri, ki
                     so bili v naši sobi. </p>
                  <p>Šele po vojni sem o Mačku zvedel marsikaj. Med drugim tudi to, da je prav on,
                     ki bi mu lahko rekli kar partizanski Himmler in Berija v eni osebi, v začetku
                     marca 1944 načrtoval in izvedel organizacijo OZNE in VDV. Vse kaže, da so tudi
                     množične poboje domobrancev takoj po vojni izvedli pod njegovo taktirko. Kakor
                     je bilo v najnovejšem času mogoče prebrati v časopisih, je bila žalostna tudi
                     usoda mladeničev, ki jih je takrat izpuščal iz zapora. V bližini Rakeka na
                     Notranjskem so iz Šentvida izpuščene mladoletnike v zasedi pričakali domači
                     terenci in jih pobili, še preden so prišli domov. Ni izključeno, da so bili med
                     njimi tudi tisti trije iz naše sobe, saj je bilo med nami največ Notranjcev. </p>
                  <p>Že tisti dan proti večeru smo krepko občutili še stranski učinek Mačkovega
                     obiska. Veliko nas je dobilo drisko, da je kar letelo iz nas. Naše črevesje se
                     je očitno že popolnoma odvadilo prebavljati meso, maščobe in papriko. Drugi dan
                     se je hrana »normalizirala« in z zelenjavno juho smo spet lahko pomili naše
                     konzervne škatle.</p>
                  <p>Število zapornikov se je v sobi počasi a vztrajno zmanjševalo. Vsakih nekaj dni
                     je kdo odšel in se ni več vrnil, novih pa že dalj časa niso privedli. Zato me
                     je toliko bolj presenetilo, ko so nekoč, sredi julija, porinili v sobo nekaj
                     novincev in sem med njimi zagledal Franceta Štefančiča s Podrečja. Ker sem
                     vedel, da se je z domobranci umaknil na Koroško, si nisem mogel misliti, kako
                     se je znašel v Šentvidu. Spraševal sem ga o tem, a se je vztrajno izmikal
                     vsakemu pogovoru. Šele drugi dan sem s težavo izvlekel iz njega, da je prišel
                     iz Teharij pri Celju. Kako je prišel v Teharje, če so šli na Koroško, pa spet
                     ni bil pripravljen pojasniti. Na splošno je bil videti čisto spremenjen in
                     močno prestrašen. Še kakšen dan kasneje sem skozi odprta vrata na hodniku videl
                     majhno skupino zapornikov, ki so jih nekam gnali. Med njimi je bil tudi moj
                     domobranski vodnik Pirnat iz Jarš, ki je bil po poklicu tiskar. To mi je spet
                     vlilo malo upanja. Mislil sem si: če niti oficirjev niso pobili, pa tudi mene
                     ne bodo in spet se je dalo nekoliko lažje živeti.</p>
                  <p>V drugi polovici julija so se dogodki vrstili bolj živahno kot do tedaj. Nekega
                     večera so me poklicali na hodnik. Na tihem sem upal, da me bodo izpustili.
                     Mislil sem si, da so končno o meni dobili iz Domžal dobro mnenje in bom šel
                     domov. No, stražar, ki je prišel pome, me je vodil po dolgih hodnikih in
                     stopnicah, da sem popolnoma izgubil orientacijo. Nazadnje sva se ustavila pred
                     nekimi vrati in po kratkem čakanju me je potisnil v sobo. Bila je skoraj pol
                     manjša od tiste, v kateri sem bil zaprt. V nasprotnem kotu je stala pisalna
                     miza, ob njej pa je sedel moški srednjih let, njemu nasproti pa mlajša ženska
                     za pisalnim strojem. Mislim, da sta bila oba v civilni obleki. </p>
                  <p>»Torej končno zaslišanje!« se mi je posvetilo v glavi. </p>
                  <p>Tokrat se nisem zmotil. Preiskovalec me je prijazno pozval naj sedem in mi
                     ponudil cigareto, ki sem jo seveda odklonil. Potem ko sta ugotovila, kdo sem,
                     se je začelo izpraševanje. Vse od začetka, od otroških let, šolanja, statusa
                     staršev in najbližjih sorodnikov, posebno natančno pa od okupacije naprej.
                     Pripovedoval sem, kolikor sem mogel, le tu in tam me je preiskovalec prekinil s
                     kakšnim dodatnim vprašanjem. Vmes je ženski narekoval, kaj naj napiše v
                     zapisnik. Do bega s Pohorja mi ni bilo potrebno dosti prikrivati. Zamolčal sem
                     samo tisto, kar sem bral o Leninu in ruskem komunizmu pa razgovor z neznancem
                     na Vrhpoljah. Odhod iz VDV sem opisal tako, da sem se na Pohorju izgubil in se
                     potem vrnil v Gornji Grad. Tam pa sem zbolel in potem so me poslali domov na
                     okrevanje. Po novem letu bi se moral javiti najbližji edinici, a je bilo to
                     zaradi ofenzive nemogoče, zato sem ostal še naprej doma. Potem me je nekdo
                     izdal in domobranci so me aretirali. Da sem se izognil Nemcem, sem ostal pri
                     njih, dokler se mi ni ponudila priložnost za beg. </p>
                  <p>Preiskovalec me je zelo podrobno izpraševal o vsem, kar smo počeli pri
                     domobrancih. Pripovedoval sem mu seveda skoraj o vsem, saj razen nekaj stvari
                     ni bilo treba nič skrivati. Omenil sem tudi tisto partizanko, ki smo jo našli
                     mrtvo pri Dupeljnah. Povedal sem mu, da so takrat nekateri govorili, da jo je
                     ustrelil Jernej Sojer, ki je zaprt v isti sobi kot jaz. Iz vprašanj, ki mi jih
                     je zastavljal, sem videl, da mu je ta stvar že znana in da mu nisem povedal nič
                     novega. Na vprašanje, kaj o tem mislim jaz, sem mu rekel, da se meni to ne zdi
                     verjetno, ker je bila partizanka takrat že čisto mrzla. Zasliševanje se je
                     vleklo kakšni dve uri. </p>
                  <p>Na koncu mi je zasliševalec dal prebrati zapisnik, ki je obsegal eno gosto
                     natipkano stran normalnega formata. Vse najvažnejše je bilo korektno napisano,
                     zato sem ga brez pripomb podpisal. Stražar me je potem peljal nazaj v sobo,
                     kjer dolgo nisem mogel zaspati. Spoznal sem, da o meni niso imeli prav nobenih
                     obvestil in me bodo sodili samo na podlagi mojih izjav. Lahko bi povedal mnogo
                     manj, kot sem, in marsikaj bi se dalo pokazati v še lepši luči. Toda sedaj je,
                     kar je, in po toči zvoniti je prepozno.</p>
                  <p>Nekaj dni kasneje so klicali na zaslišanje tudi Jerneja Sojerja. Ko je prišel
                     nazaj, je bil videti slabe volje. Vprašal sem ga, kako je bilo in mi je
                     povedal, da ga dolžijo za uboj tiste partizanke. No, kolikor vem, se je potem
                     vse dobro izteklo in Sojer je prišel živ iz Šentvida.</p>
                  <p>Uši, ki so se zastrašujoče razmnožile, so končno prisilile tudi naše
                     gospodarje, da so začeli ukrepati. Prvo dejanje v tej smeri je bilo striženje
                     las. Nekega dne se je v sobi pojavil možak z »mašinco« v roki in potem smo se
                     eden za drugim zvrstili na stolu blizu vrat. Najprej nam je naredil rez od čela
                     do zatilja, potem je sledilo še nekaj potez križem kražem po glavi in las na
                     glavi ni bilo več. »Mašinca« je delala brezhibno, saj je bila dobro podmazana
                     od obilice uši in njihovih gnid. Smejali smo se, ko smo se ogledovali, saj smo
                     se komaj prepoznavali, tako smo bili brez las spremenjeni. Pogled na množico
                     shujšanih ljudi v razcapanih cunjah in z ostriženimi lasmi je bil res čisto
                     dachauski. </p>
                  <p>Ko smo bili vsi ostriženi, so nas pognali na hodnik in po stopnicah ven iz
                     stavbe. Po dolgem času sem spet zadihal svež zrak in videl nebo nad seboj.
                     Peljali so nas na prostor vzhodno od zavodovih stavb. Tam smo se morali do
                     golega sleči in svoja oblačila dati na nekakšne obešalnike. V bližini je stala
                     velika na novo sezidana peč oziroma komora, v katero so obesili naše obleke.
                     Pod komoro so kurili, verjetno z nafto.</p>
                  <p>Medtem ko so naše uši v komori uživale v »prijetni« toploti, smo mi kakšno uro
                     goli stali ali sedeli v bližini in se smejali eden drugemu. Shujšani, beli kot
                     apno in ostriženi na balin smo bili prava podoba človeške revščine. Nekateri so
                     si z rokami sramežljivo zakrivali svoje borno »premoženje«, drugi so nemoteno
                     pohajali okrog, kot da je to najnovejša moda.</p>
                  <p>Največ pozornosti pa je bil deležen neki že starejši mož, ki je hodil okrog s
                     pravim pravcatim predpasnikom iz lastne kože. Ta mu je spredaj segal do srede
                     beder in mu je skrival vse, kar so drugi zakrivali z rokami. Kaj takega še
                     nisem videl. Vse moje takratno znanje, s kemijo in Karlom Mayem vred, mi ni nič
                     pomagalo; tega si nisem znal razložiti. Drugi dan, ko smo se v sobi spet o tem
                     pogovarjali, pa nam je nekdo, ki je preživel že tudi neko italijansko
                     taborišče, razložil, kako nastane tak predpasnik. Mož je bil ob koncu vojne
                     dobro rejen in je imel lepo razvit »predsodek«, kot nekateri zlobno rečejo lepo
                     zaobljenemu trebuhu. Pravkar priborjena »svoboda« in imenitna komunistična
                     hrana sta mu trebuh na hitro odpravila, koža pa taki naglici ni bila kos in se
                     je samo povesila, zato jo sedaj lahko s pridom uporablja kot predpasnik.</p>
                  <p>No, ko smo takrat končno dobili nazaj še precej vroče obleke in se oblekli, so
                     nas spet napodili v sobe. Med tem so jih že pometli, tako da o naših laseh ni
                     bilo nobenega sledu več.</p>
                  <p>Po poti z dvorišča v sobo sem tisti dan prišel do pomembne pridobitve. Zunaj
                     sem na tleh zagledal kakšnih petnajst centimetrov dolgo in precej močno trsko.
                     V hipu se mi je posvetilo, za kaj bi se jo dalo uporabiti. Hitro in neopazno
                     sem se sklonil, jo pobral, skril v žep in srečno prinesel v sobo. Tu sem se
                     nemudoma lotil dela. Od konzervne škatle, ki je bila sicer že popolnoma
                     zarjavela, sem odtrgal pokrov, ki mi je doslej služil za ročaj. Okrogli kos
                     pločevine sem s pomočjo pete na čevlju pritrdil na trsko in tako je nastala
                     trikotna lopatica, ki mi je vse do konca bivanja v taborišču imenitno služila
                     za žlico. Sedaj mi ni bilo več treba z umazanimi prsti segati v škatlo po hrano
                     in jo nositi v usta. Mnogi so mi to pridobitev zavidali, nekaterim pa se je
                     posrečilo, da so me kasneje posnemali. »Žlico« sem prinesel domov in jo več kot
                     dvajset let hranil za spomin. Izgubila se je ob zadnji selitvi.</p>
                  <p>Komaj smo si od Mačkovega golaža in razuševanja dobro opomogli, že smo bili
                     priče novemu presenečenju. Nekoč so se odprla vrata in padlo je povelje: </p>
                  <p>»Vsi na hodnik!« </p>
                  <p>Kot čredo so nas zapodili po hodniku naravnost pa na levo in po stopnicah
                     navzdol. Še v našem nadstropju smo tekli mimo neke odprte sobe. Po tleh je bila
                     nastlana slama, na kateri je ležalo nekaj shujšanih mož. V sobi sem opazil
                     moškega v beli halji, po hodniku pa je zoprno smrdelo po lizolu. Očitno smo šli
                     mimo taboriščne ambulante. Nas so gnali v pritličje, mogoče celo v kletne
                     prostore. V ogromni stavbi sem ob priganjanju stražarjev hitro izgubil
                     orientacijo. </p>
                  <p>Ustavili smo se v velikem prostoru, kjer je bilo na stropu veliko šob za
                     tuširanje. Torej se bom po dolgih treh mesecih spet lahko pošteno umil. Morali
                     smo se sleči in obleko zložiti ob zid in potem je res pritekla voda. Bila je
                     mrzla, a smo se hitro privadili nanjo in se začeli drgniti. Mila seveda ni bilo
                     nobenega in tudi časa zelo malo. Komaj smo se dobro namočili, že so nas začeli
                     priganjati, naj se oblečemo, ker morajo priti tudi drugi na vrsto. Ker nismo
                     imeli nobenih brisač, je bilo oblačenje na mokro kožo zelo težavno. Pomagati
                     smo morali eden drugemu. Nekaj dni sem se potem počutil kot prenovljen. Posebno
                     sem bil zadovoljen, ker sem si končno lahko umil roke, ki so bile od pobijanja
                     uši in hrane že popolnoma zapacane. Z drugo stranjo trske, ki mi je služila za
                     žlico, sem si lahko čistil tudi nohte. Porezati jih seveda nisem mogel, ampak
                     smo si za to pomagali z zobmi. </p>
                  <p>Na kopanje so nas peljali še enkrat, a se ne spominjam, ali je bilo pred
                     sojenjem ali po njem. Pač pa mi je od drugega kopanja ostalo v spominu, da smo
                     na nekem hodniku naleteli na nekaj metrov dolgo progo razsutega koruznega
                     zrnja. Koruze ni bilo veliko, mogoče za pol litra, in je bila že pohojena in
                     precej zdrobljena. Ne glede na vpitje stražarjev smo se vrgli nanjo in je
                     skoraj v trenutku izginila. Dobil sem nekaj zrn, ki sem jih potem zobal kot
                     najboljše bonbone.</p>
                  <p>Pri tem kopanju sem tudi opazil, da imam na obeh bokih majhne rane.</p>
                  <p>Mislim, da še ni minilo teden dni, odkar so nam razušili obleko, ko so nekateri
                     spet opazili sivo golazen. Kmalu smo neprijetne goste dobili tudi drugi. Vendar
                     pa tako huda ta nadloga ni bila več. Z rednim vsakodnevnim pobijanjem smo jih
                     sedaj uspeli držati na znosnem številu. </p>
                  <p>Nekaj dni so nam dajali majhne hlebčke koruznega kruha. Po dva jetnika sta
                     dobila za otroško pest velik hlebček. Kruh je bil dvakrat zlat: prvič zaradi
                     barve, ker je bil iz čiste koruzne moke, in drugič zaradi naše lakote. Toda
                     lakota po tobaku je bila pri nekaterih še večja in tako se je spet začelo
                     trgovanje. Stražarji so še vedno od časa do časa spuščali na tla ogorke od
                     cigaret, ki so bili zelo iskano blago, za katero so bili nekateri pripravljeni
                     dati svojo polovičko hlebčka. Ljudje so si še ta borni kruhek pritrgavali od
                     ust, da so potem lahko potegnili dva ali tri »dime«. Zazdelo se mi je, da bi
                     mogoče tudi jaz lahko prišel do kakšne pol cigarete, ki bi jo potem zamenjal za
                     hlebček. In kje le bi jaz prišel do kakšnega čika, če ne pri sošolcu Birku, ki
                     je od časa do časa še vedno stražil pri naših vratih. Ko sem šel neki dan s
                     stranišča, sem torej spet poskusil srečo. No, spet sem naletel na gluha ušesa.
                     Zaradi cigaret se on že ne bo izpostavljal. Že drugi dan pa so tudi koruzne
                     hlebčke prenehali deliti.</p>
                  <figure>
                     <graphic url="slike_z_61/z_61_57.png"/>
                     <head>Avtor je bil izpuščen 9. avgusta 1945 <name type="author"/></head>
                  </figure>
                  <p>Po mojem spominu je moralo biti pozno zvečer 31. julija 1945, ko so me še z
                     nekom odpeljali iz sobe. Slutil sem, kaj bo, zato sem se v naglici poslovil od
                     najbolj znanih in od Frenka ter mu rekel, naj ne pozabi, kar sva se dogovorila.
                     Stražar naju je peljal v meni še nepoznani del poslopja. Danes vem, da smo
                     prišli nekam nad glavni vhod v zavod. Tam je pred zaprtimi vrati na tleh sedela
                     skupina kakšnih petih zapornikov, pozneje pa so jih prignali še nekaj, tako da
                     nas je bilo dvanajst. Tistega ki je sedel poleg mene, sem tiho vprašal, če kaj
                     ve, kaj bo sedaj. </p>
                  <p>»Sodba!« mi je zašepetal. </p>
                  <p>In potem so se začele verjetno najtežje minute v mojem življenju. Strašna
                     negotovost je z vso silo pritisnila na dušo. V mislih sem preletel vse, kar sem
                     počel v zadnjih letih in kar naenkrat se mi je vse zazdelo strašno narobe.
                     Tisto, kar sem včasih imel za pametna dejanja, potrebna za obrambo domovine,
                     boj proti okupatorju, moje zvijače z domobranci, ko sem mislil, da ravnam
                     nadvse modro in rešujem svojo glavo, se mi je sedaj slepeče jasno pokazalo kot
                     velika in nepotrebna polomija. Kaj mi je bilo vsega tega treba! Ali ne bi bilo
                     bolje, da sem, tako kot mnogi drugi, vse skupaj prepustil odraslim, sam pa
                     dobil puško 9. maja, ko ni bilo nobenega tveganja več. Take in podobne misli so
                     se mi v tistih neskončno jasnih trenutkih podile skozi možgane. Pri tem je bilo
                     mogoče še najtežje to, da sem bil sam, čisto sam. Nikomur nisem mogel potožiti,
                     nikogar vprašati ali od koga slišati tolažilne besede. Tudi tedaj so bili okrog
                     mene ljudje, a čutil sem, da je vsak od njih sedaj, tako kot jaz, čisto sam.
                     Smrtna tišina je jasno govorila, da tudi oni delajo obračune sami s seboj. </p>
                  <p>Ne spominjam se, kako dolgo smo sedeli ob steni na tleh. Ko so se vrata v sobo
                     končno odprla, je iz nje, sklonjenih glav prišla prav taka skupina jetnikov.
                     Molče so v spremstvu stražarjev odšli po hodniku, medtem pa so nas pozvali v
                     sobo. V njej sem najprej zagledal dolgo mizo, podobno tistim, ki smo jih imeli
                     doma v gostilniški sobi. Ob njej je sedelo pet oficirjev, na koncu pa ženska za
                     pisalnim strojem. Njim nasproti je bila dolga improvizirana klop, kamor smo
                     morali sesti. Za hrbte so se nam postavili stražarji. Potem se je začelo. </p>
                  <p>Najprej so preverili, kdo smo, potem pa je vojaški tožilec začel brati
                     obtožnice. Ne vem več, ali so nas obravnavali vse skupaj ali vsakega
                     posameznega. Dolžili so nas hudih stvari: narodnega izdajstva, ovaduštva,
                     ubojev, dezerterstva, služenja okupatorju, skratka, naprtili so nam skoraj
                     celoten spisek hudodelstev, rezerviranih za razredne sovražnike. Spet smo bili
                     deležni neštetih vzdevkov, le da so nam jih servirali na nekoliko bolj
                     civiliziran način in brez pljuvanja. </p>
                  <p>Meni je bilo očitano dezerterstvo in služenje v sovražnih enotah. Niti z besedo
                     pa niso omenili mojega skoraj štiriletnega sodelovanja z njimi. Takoj sem
                     spoznal, da me sodijo samo na podlagi mojih izjav na zaslišanju. V rokah niso
                     imeli res nič drugega kot to, kar sem jim sam povedal. Ko je tožilec končal,
                     smo dobili besedo mi. </p>
                  <p>O kakšnem zagovorniku ni bilo ne sluha ne duha. Nekateri so zelo ostro
                     nasprotovali obtožnici, češ da je namerno zlagana in da ni nobena reč dokazana.
                     Nekaj se jih sploh ni hotelo zagovarjati. Rekli so, da je brez pomena, ker je
                     tako ali tako že vse vnaprej sklenjeno. Jaz sem jim s precej tresočim glasom,
                     skoraj mi je šlo na jok, skušal dopovedati, da se nisem mogel braniti, ko so me
                     aretirali domobranci, ker nisem imel orožja pri sebi. Tudi dezerterstvo sem
                     poskušal zanikati, in ko sem hotel ponoviti tisto zgodbico s Pohorja, me je
                     nekdo grobo prekinil in zelo avtoritativno povedal, da so imeli še mlajše
                     heroje, ki so si raje glavo razbili ob zid, kot pa se predali sovražniku. Ob
                     takem »argumentu« seveda nisem imel več kaj reči. Ali naj bi jim razlagal, da
                     pravzaprav nisem bil nikoli čisto na jasnem, kdo nam je bil bolj nevaren:
                     Nemci, komunisti ali domobranci. </p>
                  <p>Po končanem postopku smo šli na hodnik, kjer smo spet preživljali težke,
                     neskončno dolge minute. Vedeli smo, da se sedaj za temi vrati kuje naša
                     dokončna usoda. Te občutke je nemogoče opisati, treba jih je doživeti. Zdelo se
                     je, da je minila že cela večnost, ko so nas spet poklicali v sobo. Spet smo
                     sedli na klop, a so nas takoj pozvali, naj vstanemo. Eden od oficirjev je začel
                     brati sodbo. »V imenu ljudstva« so padale težke besede: 20 let prisilnega dela,
                     12 let prisilnega dela, smrt z ustrelitvijo, 18 let prisilnega dela, smrt z
                     ustrelitvijo … Kot v sanjah sem zaslišal svoje ime in potem sodbo: dve leti
                     prisilnega dela. Upoštevana je bila moja mladost in neizkušenost. Nekomu je
                     bila sodba zaradi pomanjkanja dokazov preložena. Na smrt obsojeni so imeli
                     možnost pisno zaprositi za pomilostitev.</p>
                  <p>Po izrečenih sodbah smo šli vsi, razen na smrt obsojenih, v drug del stavbe.
                     Spet smo bili v drugem nadstropju. Režim pa je bil mnogo lažji. V sobah smo
                     imeli pograde, vendar brez slamaric. Kmalu se je pokazalo, da to ni nobena
                     prednost v primeri s parketom. Ker se deske na pogradih niso tesno stikale, so
                     bili med njimi večji in manjši presledki z ostrimi robovi, ki so bili do mojih
                     kosti še bolj neprijazni kot trdi, vendar vsaj gladki parket. V sobah nas je
                     bilo mnogo manj kot prej, zato je bil tudi zrak boljši. Tudi sonce ni več žgalo
                     od jutra pa skoraj do večera, ker je imela soba drugačno lego. Najbolj pa mi je
                     bilo všeč, da vrata niso bila več zastražena in smo lahko hodili iz sobe v sobo
                     pa tudi na stranišče. Spet smo lahko gledali skozi okna. Stražar je bil samo še
                     na koncu hodnika, kjer se je prišlo na stopnišče. </p>
                  <p>Naslednji dan sem iz neke sobe videl kuhinjo našega rdečega »hotela«. Na enem
                     od dvorišč je bila narejena zasilna streha iz desk in pod njo so v velikih
                     kotlih noč in dan kuhali našo zelenjavno pičo. Sedaj sem lahko videl, da so pri
                     kuhanju delali tudi prežganje in pri tem uporabljali olje. No, ko je jed prišla
                     do moje zarjavele škatle, se to ni poznalo niti po videzu niti po okusu.
                     Posušeno listje in krompirjeve rezinice so vsipali v kotle iz velikih
                     papirnatih vreč, podobnih tistim od cementa. Hrana je tudi v novem »stanovanju«
                     ostala taka kot prej. </p>
                  <p>Med sojetniki sem že od prej samo po videzu poznal dva ali tri. Ker z njimi
                     prej nisem nikoli govoril, tudi sedaj nisem navezoval novih poznanstev. Sploh
                     pa so bili ljudje na splošno malo razpoloženi za pogovore. Vsak za sebe je
                     premleval svoje probleme in se za težave drugih ni dosti menil. Sedaj je bilo
                     moreče negotovosti konec in vsak je vedel, kaj ga čaka. Pred sodbo smo nihali
                     med upanjem in strahom in tako je bilo tudi naše razpoloženje: zdaj veselo,
                     zdaj žalostno. Po sodbi, ko je vsak vedel, koliko let bo nekje garal, je
                     prevladovala žalost; tudi pri meni. </p>
                  <p>Čeprav sem dobil samo dve leti, sem se vseeno spraševal, če je to pravično.
                     Zaradi mene in mojega nespametnega početja se ni nikomur skrivil niti las na
                     glavi. Nihče ni bil zaradi mojih dejanj kakorkoli oškodovan ali za karkoli
                     prikrajšan, pa vseeno bom za dve leti izobčen iz družbe. Spet sem razmišljal o
                     vsem, kar sem med vojno bral o komunizmu, Leninu in Rusiji. Takrat so me še
                     obletavali dvomi, če je vse tisto tudi res. Sedaj pa se mi je vedno bolj
                     utrjevalo prepričanje, da so imeli prav tisti, ki so svarili pred komunizmom.
                     Verjetno so podobno razmišljali tudi moji sojetniki, le da so bile njihove
                     misli še bolj turobne, saj so jim naprtili pet- do desetkrat višje kazni kot
                     meni.</p>
                  <p>Morda nekaj dni po sodbi, mogoče pa tudi že pred njo, so tri, med njimi tudi
                     mene, odvedli v prvo nadstropje. Posamično so nas klicali v sobo in nas
                     fotografirali od spredaj, od leve in od desne strani. Pri tem so nam na bluzo
                     pripeli tablico s številko. Dozdeva se mi, da sem imel številko 353 ali pa
                     morda 535. Vsekakor sta bili prva in zadnja številka enaki. Po fotografiranju
                     so nam ob neki veliki mizi kakor čisto pravim zločincem vzeli vseh deset
                     prstnih odtisov.</p>
                  <p>Dopoldne 5. avgusta so nas vse iz naše sobe postavili v vrsto na hodniku.
                     Morali smo sleči bluze in si zavihati rokav na srajci. To je bil dovolj
                     zgovoren znak, da nas bodo cepili. Takrat sem slišal omenjati tifus. Po hodniku
                     je res kmalu prišel v belo haljo oblečen mlad fant, za njim pa še nekaj drugih
                     in cepljenje se je začelo. Bolelo ni nič, kakšnih drugih posebnosti pa se v
                     zvezi s tem ne spominjam. </p>
                  <p>Leta 1946 sem bil v mladinski delovni brigadi v Gradacu v Beli krajini. Tam smo
                     imeli tudi ambulanto. V njej je delal mlad medicinec, v katerem sem prepoznal
                     tistega fanta, ki me je cepil v Šentvidu. To je bil kasneje zelo poznan kirurg
                     dr. Borut Kocijančič.</p>
                  <p>Dan ali dva po cepljenju se je po sobah razširila novica o amnestiji. Najprej
                     nisem vedel, kaj ta izraz pomeni, ker sem ga slišal prvič. Ko so mi drugi
                     razložili, da bodo nekateri izpuščeni, mi je spet zasvetil slab žarek upanja.
                     Tokrat je bil res zelo slab. Prevečkrat sem bil že razočaran, ko sem veliko
                     pričakoval. Drugi dan smo dobili v sobo Slovenskega poročevalca, v katerem je
                     bil objavljen sklep o amnestiji. Šel je iz rok v roke in dobil sem ga tudi jaz.
                     Ko sem članek prebral, sem bil še bolj negotov kot pred tem. Paragrafarsko
                     zavite formulacije mi niso povedale dosti. S takim jezikom sem imel vse premalo
                     izkušenj. Pravzaprav sem se takrat prvič srečal s pravniškim načinom
                     pisanja.</p>
                  <p>Isti dan sem na hodniku srečal dobrega znanca iz predvojnih časov. Nasproti mi
                     je prišel Matičičev Marko iz Doba, brat mojega nekdanjega sošolca Branka. Vedel
                     sem, da se je Matičičevim, ki so jih Nemci 1941. leta izgnali v Srbijo,
                     posrečilo priti v Ljubljansko pokrajino. Zelo pa me je začudilo, da so Marka
                     sedaj rdeči zaprli. </p>
                  <p>Ko smo še vedno premlevali novico o amnestiji in ko so se že širile vesti, da
                     so nekateri že odšli domov, se mi je nenadoma uprla hrana. Izgubil sem ves
                     apetit in že samo misel na tisto zelenkasto juho mi je bila odvratna. S težavo
                     sem popil samo vodo, da bi pojedel tisto listje pa ni bilo niti govora. Kljub
                     lakoti, ki nas je tedne dolgo pestila, sem sedaj hrano zlival na stranišče ali
                     pa je sploh nisem hotel vzeti. Ker drugih težav nisem zaznaval, še nisem
                     pomislil, da bi utegnil biti bolan.</p>
                  <p>9. avgusta okrog druge ure popoldne je nastal na hodniku velik nemir. Iz
                     sosednjih sob so po imenih klicali zapornike in jih na hodniku uvrščali v
                     kolono. Prišli so tudi v našo sobo in kmalu sem bil poklican tudi jaz. Slišal
                     sem govoriti, da bomo šli domov, pa nisem bil preveč prepričan, da bo res tako.
                     Sploh sem bil skoraj neprizadet, da se je še meni čudno zdelo. </p>
                  <p>Odgnali so nas v pritličje, na eno od kvadratnih dvorišč. Na sredi dvorišča je
                     stala miza, mi pa smo se morali stisniti v enega od kotov. V prvem nadstropju
                     so na vseh štirih vogalih stali stražarji z mitraljezi, kar je vzbujalo
                     zlovešče misli. Ko smo že dolgo stali v kotu, so končno prišli trije oficirji
                     in začeli posameznike klicati k mizi. Vsak, ki je bil poklican, je pri mizi
                     dobil list papirja, nato pa je moral oditi v nam nasprotni kot. Ko sem se tudi
                     jaz znašel pri mizi, sem dobil listek, ki ga hranim še sedaj. V nasprotnem kotu
                     sem ga prebral. Na njem je črno na belem pisalo, da me izpuščajo iz taborišča
                     Šentvid. </p>
                  <p>Ko so vsi dobili listke, se nam je približal eden od oficirjev in stresel na
                     nas kopico besed, mešanico zmerjanja na račun naših grehov, ki da smo jih
                     zagrešili proti narodu, domovini in partiji, ter hvale le-te in maršala Tita,
                     ki nam za hudo vrača dobro in nas spušča domov. Nekdo je zavpil: </p>
                  <p>»Živel maršal Tito!«</p>
                  <p>Nekaj glasov se je polglasno odzvalo z »Živel!«. Mojega ni bilo med njimi.
                     Prevevalo me je čudno razpoloženje, mešanica nenavadne otopelosti in veselja.
                     Včasih sem si ta trenutek predstavljal čisto drugače. Sedaj, ko je bil tu, pa
                     nisem vedel, kaj početi z njim.</p>
                  <p>Z dvorišča smo šli spet v zgradbo in zdi se mi, da v prav tisti prostor, kamor
                     so nas tako rekoč stresli s kamiona, ko so nas pred mesecem in pol pripeljali
                     iz Domžal. Spet smo po spisku dobili nazaj naše »bogastvo« in potem sem skozi
                     široka vrata stopil v svobodo - točno po enaindevetdesetih dneh. Skozi drevored
                     in železna vrata sem šel na cesto. </p>
                  <p>Tam je stala precejšna skupina ljudi, ki so čakali na svoje drage, zaprte v
                     Škofovih zavodih. Usedel sem se na tla ob cesti in začel v čevlje vpeljavati
                     vezalke, ki sem jih pravkar dobil nazaj, ko je k meni pristopila neka ženska in
                     vprašala, če nisem mogoče Korlnov s Podrečja. Povedala je, da je Matičičeva iz
                     Doba in da je prišla čakat Marka, ki pa ga danes očitno še ne bodo izpustili.
                     Ponudila mi je majhen zavitek: </p>
                  <p>»Na, pa ti pojej tole, da ne bom nosila nazaj domov!« </p>
                  <p>Vesel sem bil darila, še bolj pa prijazne besede, ki sem jo po dolgem času spet
                     slišal. V zavitku je bilo nekaj koščkov ocvrtega piščanca in kruh. Kakšna
                     dobrota! Ocvrt piščanec je bil tudi pri nas doma velika redkost, ki se je samo
                     nekajkrat na leto pojavila na mizi. Kakšne sline smo še pred nekaj dnevi
                     požirali, ko je kdo od zapornikov omenil, da bo pojedel celega piščanca, ko bo
                     prišel domov! A glej ga, šmenta! Ko sem brez posebnega navdušenja ugriznil v
                     slastno jed, ta ni imela nobenega pravega okusa. Takrat sem prvič pomislil, da
                     je z menoj nekaj narobe. Po sili sem pospravil nekaj kruha in cvrtje ter se
                     odpravil proti Črnučam. </p>
                  <p>Ker tu nisem še nikoli hodil, me je skrbelo, da bom zašel. Ko pa sem prišel na
                     tako imenovano nemško cesto, sem moral že počivati. Do Črnuč sem hodil zelo
                     dolgo in vsakih nekaj sto metrov sem moral nabirati novih moči. Prvič, odkar
                     sem bil v zaporu, sem začutil žejo, ki je bila z vsakim kilometrom hujša. Na
                     Črnučah sem pri neki hiši prosil za vodo. Prijazna ženska mi je prinesla lonček
                     hladne vode, ki se mi je zdela kot rajska pijača. Vprašala me je, kam grem. Od
                     kod prihajam, je že vedela. Tam mimo so v zadnjih dneh šli že mnogi meni
                     podobni. </p>
                  <p>Počasi sem šel naprej, a hodil sem vedno težje. Bilo je že pozno popoldne, ko
                     sem nekje v sredini med Črnučami in Trzinom spoznal, da ne morem nikamor več
                     naprej, da sem s svojimi silami pri kraju. Usedel sem se ob cesto in tam zaspal
                     ali pa mogoče izgubil zavest. K sebi sem prišel, ko sta me starejša moški in
                     ženska stresala in skušala zbuditi. Pomagala sta mi zlesti na njun voz in bila
                     tako dobra, da sta me pripeljala do doma. Žal mi je spomin tu zatajil, mislim
                     pa, da sta bila doma s Škrjančevega pri Radomljah.</p>
                  <p>Domači so bili presrečni, ko so me spet videli doma.</p>
               </div>
            </div>
         </div>
         <div type="div1">
            <head>Zavezina pošta</head>
            <div type="div2">
               <head>Pritožno pismo urednika Zaveze Ministrstvu za kulturo RS</head>
               <div type="div3">
                  <head>Ministrstvu za kulturo Republike Slovenije</head>
                  <p>Izjasnitev o predlogu strokovne komisije in strokovne službe MK o
                     sofinanciranju kulturnih projektov za leto 2006 </p>
                  <p>Spoštovani! </p>
                  <p>Preko seznama sprejetih in zavrnjenih vlog za sofinanciranje kulturnih
                     projektov za leto 2006 ste nam sporočili, da sta oba strokovna organa MK,
                     komisija in služba, zavrgla našo vlogo za podporo MK pri izdajanju Zaveze. </p>
                  <p>Vaša gesta nas je nemalo začudila. Pričakovali smo, da delate organizirano: da
                     imate za vsako področje svojega poročevalca in da zato nekoliko veste, kaj je
                     revija Zaveza – kakšna je njena kvaliteta, predvsem pa, kakšna je njena
                     kulturna in zgodovinska vloga. Ali smo že tako daleč v postmodernem času, da se
                     je država odrekla senzibilnosti, s katero je zavezana za področja, ki po ustavi
                     in zakonih spadajo v njeno kompetenco? Ali je nekomu, ki revije ne pozna, sploh
                     mogoče <emph>dokazati</emph> njeno kvaliteto? Ali je funkcionalna pismenost v
                     državi Slovenija že tako nizka, da je to sploh potrebno? </p>
                  <p>Da »revija ne vključuje znanstvenih prispevkov s področja humanistike«? Menda
                     je tudi v strokovne organe MK že prodrl pojem »oral history«, ki je že
                     desetletja etablirana akademska metoda zgodovinskega raziskovanja? V
                     šestdesetih številkah naše revije, ki so izšle v šestnajstih letih njenega
                     izhajanja, je bilo objavljenih čez tristo takih dokumentiranih zapisov. Ne bi
                     jih bilo, če jih ne bi ujele občutljive antene te revije: dokumenti ostajajo,
                     ljudje pa, kot je znano, umirajo. To je znanstvena vrednost teh zapisov, kaj pa
                     njihova človeška vrednost? Ali je postmoderni čas dosegel tudi to, da se ne ve
                     več, od kod prihaja beseda humanistika? Tako pretresljivih besedil, kot so
                     povedana tukaj, v Sloveniji še ni bilo povedanih. Ubinam gentium sumus! Najprej
                     je bilo treba pobiti ljudi, potem je bilo treba še petdeset let ubijati njihov
                     spomin, nazadnje pa z arogantno gesto odriniti z mize še tistih nekaj listov,
                     ki so slučajno zašli tja. Ubinam gentium sumus! </p>
                  <p>V vsaki od šestdesetih številk boste našli tudi poglobljene refleksije o stanju
                     duha v narodu po izkušnji, ki presega vsako drugo izkušnjo v njegovi zgodovini.
                     Da so to kompetentna besedila, vam lahko jamčimo, lahko pa bi vedeli tudi sami,
                     če bi malo bolje poznali področje, ki ga obeta pokrivati ime vaše ustanove. In
                     kako bi bilo mogoče, da napor po razumetju ne bi bil stvar ministrstva za
                     kulturo? Mar ni tako, da vsa tako imenovana humanistika ni nič, če ni v njej
                     vzgona po razumetju – po premagovanju neznanske razdalje, ki je med védenjem in
                     razumetjem? Kaj pa bo z nami, ko ne bomo ničesar več razumeli – ko bomo vse
                     vedeli in ničesar razumeli? </p>
                  <p>V šestnajstih letih izhajanja smo objavili čez tisoč člankov, esejev in
                     razprav, honorirali jih nismo več kot pet. Agenture nasledstvenih sil so nam
                     preprečile vsak dostop do kakršnih koli subvencij. Tudi do tega, da bi se
                     pojavili v javnosti. To je zato, ker smo – edini – govorili stvari, ki bi
                     utegnile škoditi organiziranemu nasilju. Ali gre stvar naprej? Quousque tandem? </p>
                  <p>Iz priloženega lista boste videli, da gre – čeprav naša naklada zaradi starosti
                     naših bralcev pada – še vedno 320 izvodov v prekomorske dežele, 88 pa poleg
                     tega izven domovine v Evropo. Koliko slovenskih revij pa ima še ta domet? </p>
                  <p>Kako to, se nazadnje sprašujemo, da nobeden od gornjih momentov ni našel odziva
                     v katerem od »prednostnih kriterijev«, o katerih govorite? Samo to, da naša
                     »revija ne ustreza področju razpisa«. Toda ta razpis je vendar objavilo
                     ministrstvo za kulturo! Katero ministrstvo pa potem ponuja »področje razpisa«,
                     ki mu bo mogla ustrezati Zaveza? </p>
                  <p>Uredništvo Zaveze</p>
                  <p>Justin Stanovnik</p>
               </div>
            </div>
            <div type="div2">
               <head>Pokol repatriiranih slovenskih vojakov leta 1945</head>
               <docAuthor>John Austin</docAuthor>
               <div type="div3" subtype="intro">
                  <p>Uredništvo Zaveze je prejelo naslednje besedilo, ki ga je skupina britanskih
                     parlamentarcev predložila spodnjemu domu britanskega parlamenta.</p>
                  <p>Ta hiša naj z obžalovanjem ugotovi, da je prisilna repatriacija razoroženih
                     slovenskih vojakov ob koncu druge svetovne vojne pripeljala do brezsodnega
                     pokola mnogih od njih, pobili so jih njihovi politični sovražniki v domovini;
                     uvidi, da so britanske oblasti naredile napako, ki je povzročila izgubo okrog
                     12.000 življenj; ugotovi, da tega obžalovanja vrednega dejanja, ki se je sicer
                     zgodilo v času določene zmede in kaosa v južni Avstriji v maju 1945, vlada
                     Združenega kraljestva ni nikoli javno priznala; uvidi, da je čas, da smo, kot
                     prispevek k povojni spravi, tudi v tej zadevi pošteni in odkriti do Slovenije,
                     ki je sedaj partnerica v EU in zaveznica v NATO, in tako prispevamo k mirovnemu
                     prizadevanju v mnogih delih sveta ter delimo splošne vrednote demokracije in
                     transparentnosti; in pozove vlado ter zunanje ministrstvo, naj zaradi storjene
                     napake uradno izrazita svoje iskreno obžalovanje, kot sta ga izrazila
                     sorodnikom žrtev, umorjenih v Srebrenici. </p>
                  <p>John Austin</p>
               </div>
               <div type="div3">
                  <p>Uredništvo Zaveze misli, da je k zgornjemu besedilu treba pripomniti
                     naslednje:</p>
                  <p>1. Dejstvo, da se je skupina poslancev britanskega parlamenta odločila, da
                     zahteva od vlade, da opravi določena dejanja moralne in politične narave v
                     zvezi z lobističnim sodelovanjem britanske armade in vlade pri umoru 12.000
                     vojakov slovenske narodne vojske in njihovih spremljevalcev in spremljevalk, je
                     razveseljivo. </p>
                  <p>2. Besedilo zahteve, ki jo je, s prvopodpisanim Johnom Austinom, vložila
                     skupina britanskih parlamentarcev, pa v nekaterih vidikih kaže na to, da
                     zavest, iz katere je zahteva nastala, ne dosega velikosti dogodkov, ki jim je
                     namenjena: </p>
                  <p>a) Sodelovanje britanske armade pri umoru slovenske domobranske narodne vojske
                     je neresno odpraviti z besedo <emph>napaka.</emph> Za taka dejanja civilizirani
                     evropski idiom daje drugačne možnosti in postavlja drugačne jezikovne norme. </p>
                  <p>b) Izgovarjanje na »zmedo in kaos«, ki naj bi takrat vladal v južni Avstriji,
                     ni brez osnove, a nikakor ni opravičujoča okoliščina. Slovenska narodna vojska,
                     častniki in vojaki, so bili skrajno disciplinirani in kooperativni in niso
                     predstavljali absolutno nobenih težav. Tudi je bilo britanski armadi in vladi
                     zelo dobro znano, kdo je kdo, za čem kdo stoji in kakšno politično kulturo kdo
                     predstavlja. </p>
                  <p>c) Sprašujem se, kakšna miselnost stoji za podpisniki zahteve, če se v njej
                     trdi, da mora biti britanska vlada »poštena in odkrita« do Slovenije, ker je
                     danes članica EU in NATA. Mislimo, da bi Britanija morala biti »poštena in
                     odkrita« do Slovenije v vsakem primeru, in ne samo danes, šestdeset let po tem,
                     ampak prav tako tudi leta 1945 in v času zlonosnih Churchillovih balkanskih
                     intrig. </p>
                  <p>d) Na koncu apeliramo na britanski parlament, da prosi zunanje ministrstvo, da
                     poizve pri svojem veleposlaništvu v Ljubljani, zakaj je dosedaj arogantno
                     ignoriralo vsa besedila, ki mu jih je pošiljala Nova Slovenska zaveza glede
                     britanske vpletenosti v vetrinjske dogodke leta 1945. </p>
                  <p>e) Ker so v Republiki Sloveniji postkomunistične nasledstvene sile do sedaj
                     preprečevale vsak dogovor v državljanski vojni sprtih strani, bodisi na državni
                     ravni bodisi na ravni civilne družbe, zaradi česar mirovna pogodba po
                     državljanski vojni še ni bila podpisana, in državljanska vojna še traja,
                     predlagamo, da vlada Velike Britanije, v polni zavesti, da je sokriva za tak
                     izid državljanske vojne v nekdanji Jugoslaviji, da so v njej zmagale sile, ki
                     so postavile boljševiško totalitarno državo, z vsemi legitimnimi sredstvi
                     moralnega vplivanja doseže pri vladi Republike Slovenije, da omogoči in doseže
                     tak politični dogovor, ki bo pomenil pravičen konec notranje vojne. </p>
                  <p>Za uredništvo Zaveze </p>
                  <p>Justin Stanovnik </p>
               </div>
            </div>
         </div>
         <div type="div1">
            <head>Refleksija</head>
            <div type="div2">
               <head>Clevelandska spominjanja</head>
               <docAuthor>Milan Pavlovčič</docAuthor>
               <div type="div3">
                  <p>Pred približno pol stoletja se je naša begunska skupnost naselila v tem mestu.
                     Zapolnili smo vrzeli, ki so se v slovenskih naselbinah že začele kazati,
                     okrepili slovenske fare in razgibali slovenski živelj. Prijetno so se nas
                     dotaknili dokazali slovenske prisotnosti, ki smo nanje naleteli na vsakem
                     voglu, čeprav je bilo to že ameriško slovenstvo. Dobro nam je dela vsaka
                     naklonjenost, globoko pa nas je prizadelo sovraštvo, ki je sikalo na nas s tako
                     imenovane prosvetljene, progresivne strani. Ta je slepo sledila zablodi, ki je
                     njihove vzornike v domovini privedla v razčlovečenje in eno samo grozodejstvo.
                     Spomin na to in na izgubljeno domovino pa je bil tisto, kar smo pogrešali in
                     kar je iskalo poti, da se izrazi. Našli smo odgovor. Pred štiridesetimi leti je
                     veliko zemljišče zunaj na deželi z nakupom prišlo v slovensko last. To nam je
                     bilo zdaj skupna domačija, naša zemlja, simbol domovine, mala Slovenija:
                     hribček in dolinice, travnik, gozd, vinograd, reka … </p>
                  <p>Ko smo begunci šli v širni svet, je bil v borni culi grenkih spominov, ki smo
                     jo nosili s seboj, najbridkejši in najgrenkejši spomin na tisoče in tisoče
                     pobitih najboljših. Njih, ki so jim brezna in jame postale zadnje prebivališče.
                     Ko smo prišli sem v to naše mesto, smo želeli, da bi vsaj spomin njih smrti
                     prenesli na blagoslovljeno zemljo. Iz ljubezni vseh je zrasla spominska
                     kapelica. Zdaj spomini niso več begali in blodili v daljavo, iščoč sredi
                     neprehodnih goščav brezna, zasute jarke in rudniške jaške: poromali so na
                     griček na koščku naše zemlje med nami. Tam je ljubezen čistila in izravnavala,
                     sadila in plela, da je iz zemlje priklila božja rast, iz katere diha njih
                     pričujočnost, veselo zmagoslavje mučenih. V svetlih nočeh gredo na dolgo pot.
                     Prihajajo vasovat iz mračnih gozdnih samot na to zemljo, ki je posebej zanje
                     blagoslovljena, kjer se s trnovega venca, spletenega krog Kristusove glave,
                     utrinjajo v noč kakor plamenčki spomini njih mučeništva, vpleteni v odrešujoče
                     trpljenje Gospoda. Da, s svojo žrtvijo, ki jo je Gospod od njih, čeprav tako
                     nepopolnih, sprejel, skupaj z Njim odrešujejo one v domovini in nas, ki se ne
                     moremo iztrgati iz zablod in smo se ponovno ujeli v zanke sveta … </p>
                  <p>Zdaj se vsa ta leta, ko se lipe pripravljajo, da odpro svoje cvetove in da
                     zavijejo griček v opoj sladko medenega vonja, zbiramo pred spominsko kapelico,
                     da smo ob sveti daritvi združeni s tisoči, ki so umrli z Božjim Sinom med
                     razbojnike pribiti na križu, in mi, ki smo bili na poti na Kalvarijo
                     zasramovani in opljuvani, po božji volji rešeni in poslani v svet, da pričujemo
                     o strašni resnici. Da se ne bi sčasoma utrudili, je posegel vmes božji prst. Iz
                     daljne Mehike je preko širne Amerike poslal na romarsko pot k nam našo milostno
                     brezjansko Marijo Pomagaj, vtisnjeno v keramične ploščice, da zdaj v kapelici
                     na gričku čuje nad spominom naših pobitih. Je vsa milostna kot na samih
                     Brezjah, le njen pogled je skrivnosten. Zadnjič, ko sem stal pred njo, vanjo
                     zazrt, se mi je odkrilo. Njen pogled senči neka otožnost, odsev bolečine. Na
                     misel so mi prišle Kajfove besede: “Bolje je, da umrje en človek za ljudstvo,
                     kot da propade ves narod.” Tisti, ki so narod upravljali v imenu Jahveja, so
                     Sina Božjega, ki ga je Bog Jahve čudežno obudil v njej, Bogu in postavam vdani
                     mladi deklici, da bi mu bila mati, prva varna zibelka, izročili v smrt.
                     Kolikšna bolečina! Toda z njegovim vstajenjem je bolečina prešla kot svetla
                     meglica rose. Tudi na izvirni brezjanski podobi ni sledu žalosti, oči ljubeče
                     vabijo. Kakšna otožnost ji je zasenčila pogled, zakaj žalost? Boleče se je
                     oglasilo v srcu spoznanje: zaradi njih, ki je, božjepotnice, niso sprejeli, ki
                     se ji izogibajo za ceno praznih izgovorov. Koliko časa še? </p>
                  <p>Ta naša skupna posest, kjer se zbiramo, je za nas simbol izgubljene domovine,
                     naš dom v tujem svetu. To je naša zemlja, v katere valovanju je domotožje in so
                     sanje, ki rišejo podobe domačega kraja, skrite ljubezni srca. Z Župančičem,
                     tistim, ki še ni globoko zabredel, pojemo “Sveta si zemlja ...” Sveta, ker nam
                     v svojem naročju ljubeče pestuješ spomine, sveta, ker na tvojem gričku
                     kapelica, posvečena spominu mučenih in pobitih, kaže v nebo ter v votlini pod
                     oltarjem hrani vrč z zemljo iz Kočevskega Roga. In glej, zdaj so tudi doma
                     vključili v rast Cerkve dotik svetosti mučeniškega obdobja. V temelje nove
                     cerkve, ki jo gradijo v Podutiku, so vzidali zemljo iz Brezarjevega brezna. </p>
                  <p>In naj povem še redkim znano zgodbo te naše svete zemlje. Clevelandski romar v
                     Kočevski Rog je v žrelu jame Pod Krenom izgrebel koščico enega tisočev tam
                     ubitih in zasutih. Z vso spoštljivostjo jo je prinesel in relikvijo skrivaj
                     zakopal na gričku s kapelico. Tako je ta skromna kapelica postala veličastno
                     svetišče tisočerih mučencev. </p>
                  <p>In naši pričevalci. V času prihoda novega tisočletja je sveti oče pred
                     Kolosejem, kjer so umirali prvi mučenci, razglasil pričevalce zadnjega
                     stoletja. Med drugimi številnimi žrtvami je bilo na seznamu tudi 214 slovenskih
                     pričevalcev za Kristusa. Tudi ti pričevalci, katerih imena so bila prebrana v
                     Kočevskem Rogu, imajo svoj edini domicil med nami, pri naši spominski kapelici.
                     Ob steni, zaznamovani s črnimi ranami naše domovine, so zdaj v našem spominu z
                     zlatimi črkami izpisana imena tistih, o katerih je Cerkev razglasila, da so s
                     svojim življenjem in s svojo smrtjo pričali za Kristusa. </p>
                  <p>Tako so ti pričevalci in vsi drugi tisoči pomorjenih prisotni, ko se ob
                     spominskem bogoslužju zberemo na tem posvečenem kraju. Naj se nam v teh tihih
                     srečanjih razkrije tisto, na kar ne pomislimo; to je, da ima med mučenci vsaka
                     naša družina, vsak rod krvne sorodnike, svoje zaščitnike in priprošnjike.
                     Pogovorimo se na tem kraju z njimi in jim potožimo svoje težave in tudi skupne
                     skrbi in nevarnosti, da bi omagali v stanovitnosti. Res se naše vrste redčijo
                     in so načrti, da bi nas utišali, vendar nič še ni prepozno. To se je pokazalo
                     čisto pred kratkim pred Univerzo. Prižgala se je iskra prebujenja. Pol stoletja
                     smo vzdrževali slovenstvo sami z bogato razvejano kulturno dejavnostjo. Nekaj
                     tega se ohranja v mladem rodu. Toda zdaj stopa pri našem slovenstvu vedno bolj
                     v ospredje njegova duhovna vsebina, ki odpira možnost, da v mladini, rojeni že
                     tu, postane s svojo trajno vrednostjo tudi okrepitev slovenstva samega. S
                     tisoči naših mučencev je slovenstvo dobilo svojo odrešilno razsežnost, ki je
                     vpeta v koordinate večnosti. Slovensko izročilo, nabito zdaj s to duhovno
                     energijo, ki je vsrkalo in požlahtnilo vsa dosedanja prizadevanja, pa je edino,
                     ki ima privlačno moč, ker je usmerjeno v prihodnost in jasni obzorja. </p>
                  <p>Ne vdajajmo se malodušju! In kadar smo na koščku te naše zemlje, ne pozabimo in
                     vselej obiščimo našo zavetnico Marijo Pomagaj, ki je Kraljica slovenskih
                     mučencev. Ostanimo zvesti našim bratom, da ne bomo osramočeni pred njimi, ko
                     jih bomo ob snidenju zagledali v božji slavi. </p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Kočevski Rog 2006</head>
               <p>Letošnja vseslovenska spominska slovesnost v Kočevskem Rogu bo <lb/>11. junija ob
                  11. uri.</p>
               <p rend="center">KOČEVSKI ROG POSTAJA VSESLOVENSKI ROMARSKI KRAJ – VSAKO LETO GA
                  OBIŠČE NAD DVAJSET TISOČ LJUDI – TISTI, KI HODIJO SEM SO ZAČUTILI, DA IZ NJEGA
                  PRITEKAJO ENERGIJE, KI SO POTREBNE ZA NAŠ SEDANJI IN PRIHODNJI OBSTOJ – ŽRTEV
                  JUNAKOV, KI LEŽIJO V ROGU, BO POSTALA TEMELJ ZA NOVO POSTAVITEV SLOVENSTVA </p>
            </div>
            <div type="div2">
               <head>Doumeti Rog</head>
               <div type="div3">
                  <p>Rog bi namreč v tem, da se nam zdi nedosegljiv za besedo, imel očiščujočo vlogo
                     za jezik v polju dosegljivega. Če namreč Rog v svoji globini, v tem, kar v
                     resnici je, presega jezik, potem je tu možnost, da ob tej presežnosti izpeljemo
                     naslednjo misel: Če imamo stvari, ki jih z besedo ni mogoče zajeti, če so
                     stvari, za katere vemo, da so naša zadeva, vendar nekako ne moremo do njih, ali
                     ne bi bilo razumno reči, kot nekakšen moralni kolorar k gornji ugotovitvi, da
                     moramo na področju, na katerem čutimo, da pa so besede kompetentne, z njimi
                     ravnati, prav ob spoznanju, da so prostori, kamor ne morejo in morda ne smejo,
                     natančno in odgovorno, pametno in modro. Tako da jih ne bomo silili, da
                     govorijo o stvareh, ki v njih niso; tako da jim pustimo živeti njihovo naravno
                     življenje, ki je v tem, da so hkrati proizvod duha in njegov kriterij. Da
                     pustimo, da nas vodijo po hiši vsega in vsakega bivajočega in nam pripovedujejo
                     o stvareh in njihovem življenju, in da s tem, ki jih kličemo v življenje,
                     zahtevamo, da o njih govorijo. Ko se torej vračamo iz Roga z občutkom, da smo
                     bili na kraju nedosegljive presežnosti, čutimo, da moramo tu, v »teh
                     kraljestvih«, z govorom, ki nam je dan, ravnati odgovorno. V tem bi Rog lahko
                     bil dragoceno in potrebno zdravilo.</p>
                  <p>(Iz eseja Doumeti Rog, Zaveza 2)</p>
               </div>
               <div type="div3">
                  <p>S pobojem, ki se je zgodil v tako imenovani krvavi slovenski pomladi leta
                     petinštiridesetega, se je zgodovinsko izkustvo slovenskega naroda povečalo za
                     neko prvino, ki je bila nova v posebnem pomenu te besede. To, kar se je
                     zgodilo, ni bilo novo v pomenu drugačnega, ni bilo samo nova različica v vrsti
                     analognih pojavov, ampak je bilo novo v pomenu neznanega, še ne slišanega, še
                     ne usmišljenega, torej niti v domišljiji spočetega, kaj šele v resničnosti
                     udejanjenega. Lahko bi rekli, da je to bil ontološki novum. Ničesar si ne
                     moremo zamisliti, kar bi bilo bolj novo, kakor je bilo to, kar je jezik
                     poimenoval z besedo Rog. </p>
                  <p>(Zaveza št. 2, 1991)</p>
               </div>
               <div type="div3">
                  <p>Ne moremo se dovolj načuditi, a je vseeno res, da fenomen Roga še ni začel
                     svoje poti v slovensko refleksijo. Ne moremo se dovolj načuditi, pravim, ker je
                     Rog nekaj, kar je nad vsem narodovim zgodovinskim izkustvom, nekaj, kar bi
                     moglo postati gravitacijsko središče narodove politične, moralne in estetske
                     misli, in ne samo misli, ampak najpreprostejšega občutja. Tu je nekaj, kar bi
                     moglo prikovati nase ustvarjalno fantazijo. </p>
                  <p>* * *</p>
                  <p>Ali je petdesetletno komunistično duhovno nasilje res pustilo tako pogubne
                     posledice na odzivni moči naroda? Ali so se kulturne in znanstvene institucije
                     res tako zelo odpovedale svojemu naravnemu smotru, da identificirajo poglavitne
                     narodove postaje skozi čas in jim posvetijo svoje miselne in umetniške
                     energije? Ali so se res tako do kraja in brez ostanka vdale v odkazano vlogo?
                     Ali je bila ideološka travestija središčnih dogodkov narodove zgodovine in
                     kulture res tako uspešna, da se je senzorski sistem njegove duše usodno zmedel?
                     Na ta vprašanja so možni različni odgovori, za nas pa je važno predvsem
                     spoznanje, da je do tistega rodovitnega molka še daleč. </p>
                  <p>Če pa bi se iz kateregakoli vzroka zgodilo, da tega odziva v nobeni prihodnji
                     mladini ne bi bilo in bi se Rog s svojimi moralnimi, političnimi in duhovnimi
                     energijami izgubil v mutastih zakotjih zgodovine, potem bi imeli razlog, da se
                     bojimo za preživetje tega ljudstva. </p>
                  <p>(Zaveza št. 2, 1991)</p>
               </div>
               <div type="div3">
                  <p>V tej svetlobi pa se nam Rog pokaže najprej in predvsem kot zlo. Tam, kjer se
                     je ideja Roga spočela, in tam, kjer se je uresničila, so stali ljudje, ki se
                     niso čutili vezane po nobeni zapovedi, ki sicer postavljajo meje človekovim
                     dejanjem. Čutili so se nad Zakonom, ali drugače, postavili so se na njegovo
                     mesto in bili zakon. Bili so nekakšni bogovi in, ko človek postane bog, je tudi
                     že pošast. Natanko to se je zgodilo z njimi. Za to mislijo bo treba še malo
                     stopiti, ogledati si bomo morali kaj je stalo za njimi, da se nam odkrije
                     zadovoljivejša slika njihovega dejanja. </p>
                  <p>(Zaveza št. 2, 1991)</p>
               </div>
               <div type="div3">
                  <p>Duha naroda jim, kakor vemo, ni uspelo ubiti, a kako hudo so ga ranili, vidi
                     vsak, ki ima za to oči. Po Rogu se je ubijanje seveda še nadaljevalo. Sedaj ne
                     več fizično, ampak duhovno, s sredstvi ideološkega posega in kontrole. V tem ni
                     samo akt vseprisotne volje. V komunizmu samem je namreč že smrt, v najlonski
                     kvaliteti njegovih idejnih vlaken se razumljivo nikoli ne more naseliti
                     življenje; ker je njegova osnovna resnica ta, da je umeten, od življenja in
                     narave odtrgan konstrukt, je smrtonosen že njegov dotik. Komunizem in življenje
                     sta sprta od začetka: od ubojev dvainštiridesetega, preko infernalnega izbruha
                     na Rogu, skozi leta graditve nove družbe, ki je pomenila postopno izrinjanje
                     naravnega življenja. </p>
                  <p>(Zaveza št. 2, 1991) </p>
               </div>
            </div>
         </div>
      </back>
   </text>
</TEI>
