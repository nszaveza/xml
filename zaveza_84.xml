<?xml version="1.0" encoding="utf-8"?>
<?oxygen RNGSchema="tei-zaveza.rnc" type="compact"?>

<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Revija za duhovna, kulturna in politična vprašanja sedanjosti in prihodnosti
                    – s posebnim ozirom na krizo slovenstva po boljševiški revoluciji in
                    državljanski vojni</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp>Pomočnik urednika</resp>
                    <name>Janko Maček</name>
                </respStmt>
                <respStmt>
                    <resp>Člansko prilogo Mi med seboj ureja</resp>
                    <name>Blaža Cedilnik</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
                <respStmt>
                    <resp>Slikovno gradivo so prispevali:</resp>
                    <name>Simon Dan </name>
                    <name>Lovro Stanovnik </name>
                    <name>Tamino Petelinšek </name>
                    <name>Jože Žnidaršič </name>
                </respStmt>
                <respStmt>
                    <resp>Dokumentarne fotografije so iz družinskih arhivov oseb, ki nastopajo v
                        besedilih.</resp>
                    <name/>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>... KB XML </extent>
            <publicationStmt>
                <publisher>
                    <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova Slovenska zaveza</p>
                </availability>
                <idno type="issue">84</idno>
                <idno type="ISSN">?</idno>
                <date>2012-10-15</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">84</biblScope>
                            <biblScope type="vol">XXI</biblScope>
                            <biblScope>številka 1, marec 2012</biblScope>
                            <date when="2012-03">2012</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2012-10-15">
                <name>Alexander Jerman</name> - pretvoril besedilo v zapis TEI, dodal strukturne
                oznake <name>Alenka Jerman</name> - pregled besedila </change>
        </revisionDesc>
    </teiHeader>
    <text>
        <front>
            <titlePage>
                <docTitle>
                    <titlePart>Zaveza št. 84</titlePart>
                    <titlePart>Revija za duhovna, kulturna in politična vprašanja sedanjosti in
                        prihodnosti – s posebnim ozirom na krizo slovenstva po boljševiški
                        revoluciji in državljanski vojni </titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova Slovenska zaveza</publisher>
                    <pubPlace>Ljubljana</pubPlace>
                    <docDate>2012</docDate>
                </docImprint>
            </titlePage>
            <divGen type="toc"/>
        </front>
        <body>
            <div type="div1">
                <head>Aktualni kulturnopolitični komentar revije Zaveza </head>
                <div type="div2">
                    <head>Aktualni politični komentar Nove Slovenske zaveze</head>
                    <docAuthor>Justin Stanovnik</docAuthor>
                    <div type="div3">
                        <p>Odgovor na vprašanje, ali je zgodovina s Slovenci ravnala prijazno ali
                            ne, je nazadnje stvar odločitve. Da smo po odhodu Avarov ostali na
                            prostoru, kjer smo sedaj, bi lahko razumeli kot njeno naklonjenost. Da
                            nam je kljub naporom protestantov, da nas pridobijo zase, bilo dano
                            ostali v katoliški Evropi, je morda odločilno prispevalo k temu, da smo
                            kot majhen narod obstali. Skratka, Srednja Evropa in katolištvo nista
                            bili slabi izbiri. Tudi leto 1918, ki nam je omogočilo izstop iz nemške
                            Avstrije, imamo lahko za ugodno leto, saj ne bi bilo pretirano reči, da
                            se nam je tako še pravi čas posrečilo umakniti glavo izpod giljotine.
                            Zlasti še, če upoštevamo okoliščino, da nam je z Dravsko banovino kot
                            narodu bilo dano poleg geografsko administrativne imeti tudi kulturno in
                            deloma celo politično avtonomijo. Z nekaj hvaležnosti moramo vseeno
                            priznati, da je bilo to, kar se je leta 1929 zgodilo v Beogradu, vseeno
                            nekaj povsem drugega od tega, kar so se leta 1922 domislili Italijani v
                            Rimu in leta 1933 Nemci v Berlinu. Seveda bi se lahko kdo dvignil in
                            izdelal – če bi se potrudil – niz dogodkov z drugačnimi predznaki, a mi
                            vseeno mislimo, da je ta, ki smo ga ponudili mi, tako stvaren, da se
                            lahko potegujemo za njegovo veljavnost. Tako smo Slovenci v
                            jugoslovanski Dravski banovini lahko vseskozi brali
                                <emph>Slovenca</emph> in <emph>Slovenski dom</emph>,
                                <emph>Jutro</emph> in <emph>Slovenski narod</emph>, liberalci, ki so
                            bili vedno pripravljeni sodelovati z vsakim režimom, če je le kazal
                            resnejše antipatije do katoličanov (tako da je njihova odločitev za
                            boljševike leta 1941 bila takorekoč tradicionalno motivirana), liberalci
                            pa so poleg tega še vseskozi razpolagali s svojimi Sokoli. Vseskozi sta
                            v Ljubljani izhajali tudi literarni in kulturni reviji <emph>Dom in
                                svet</emph> in <emph>Ljubljanski zvon</emph>, v drugi polovici
                            tridesetih let pa še marksistična <emph>Sodobnost</emph> in Kocbekovo
                            disidentsko katoliško <emph>Dejanje</emph>. Če še pomislimo, katere
                            znamenite stavbe so zrastle v Ljubljani in katere pomembne ustanove smo
                            Slovenci dobili v tem kratkem in vse prej kot bogatem obdobju, potem
                            skoraj nimamo pravice govoriti, da je bila naša pot skozi čas bolj strma
                            ali bolj nevarna ali bolj naporna, kot so bila pota drugih primerljivih
                            narodov. </p>
                        <p>Le ko nam je bilo slednjič omogočeno, da postavimo lastno državo in tako
                            dodamo kulturni samobitnosti še politično – in tako dosežemo nekakšno
                            zgodovinsko spopolnitev – le tedaj ko smo postavljali državo, nam je
                            bila zgodovina tako nenaklonjena, da je tako visoko nalogo postavila
                            pred nas v času in razmerah, ko se narodi ne lotevajo tako ambicioznih
                            nalog. Njen ukaz nam je bil sporočen v času, ko nismo bili notranje
                            svobodni in pri sebi. In ker je bil ukaz zgodovine, da postavimo državo,
                            izdan v slogu, ki ni pogrešal nobene nujnosti in ko ob nobenem njegovem
                            branju ni bila daleč misel, da je priložnost, ki se pred nami odpira,
                            tako edinstvena, da je čisto lahko dolgo, dolgo – ali pa nikoli več –
                            spet ne bo, smo mislili, da moramo ubogati in narediti, kakor je bilo
                            sporočeno, pa naj smo že notranje pripravljeni ali ne, v posesti samega
                            sebe ali ne, se pravi, svobodni ali ne. Mislili smo – morda je to bilo
                            lahkomiselno, a ne pozabimo na že omenjeno nujnost – da bo za
                            osvobojevanje časa še dovolj ali pa da bo, ko bomo enkrat imeli državo,
                            svoboda prišla sama od sebe. Tako lahkomiselne misli so nas obhajale –
                            mogoče ravno zato, ker nismo bili svobodni in prisebni. </p>
                        <p>Problem naše svobode je bil v tem, da so tisti, ki so nam jo bili vzeli –
                            mnogi so jim jo tudi sami prinesli pred noge – enostavno ostali, ne da
                            bi začutili, da morajo iz svojega poraza potegniti konsekvence in oditi
                            iz javnosti. Temeljna besedila, ki so jih prebirali, in dejanja, ki so
                            jih za uresničevanje ciljev, ki so bili v tistih besedilih zapisani,
                            izvrševali, so jim vzela milost zardevanja. Kar se je potem pretakalo
                            skoznje, ni puščalo nobenih znakov na njihovih obrazih in očeh. V celoti
                            so se izročili ideologiji, ki se jih je polastila. Postali so voljna
                            orodja za izdelovanja sveta, ki je zanje bil samo absolutno nov, za
                            ljudi, ki pa so prejšnji svet živeli, obdelovali in ljubili, pa nekaj
                            izprevrženega; za človeka, ki je imel civilizacijo za svojo, pa nekaj
                            nevrednega in nedostojnega. Postali so drugačni in bili so drugačni. Po
                            tistem, ko so uprizarjali reči, ki so jih v narodovem spominu ohranila
                            imena, kot so Krimska jama, Maverlen, Jelendol, Mozelj, Hrastniški hrib,
                            Kočevski rog in Huda jama – vseh je, pravijo, šeststo – po tistem so se
                            za zločine dajali še nagrajevati z odebeljenimi kuvertami in častnimi
                            sedeži na zborovanjih. Tako človeško zapuščeni so bili, tako so se
                            oddaljili od sebe, da so mogli misliti, da to, kar se v normalnem
                            človeku <pb n="001"/>izključuje, v novem človeku, ki ga ustvarjajo,
                            lahko živi drugo z drugim. Seveda vsi teh reči s svojimi rokami niso
                            počeli, a so istočasno vsi veseli, da so ljudje, ki jih počnejo, seveda
                            so v poznejših letih, ko so novi ljudje vstopali v njihove vrste, mnogi
                            bili enostavno premladi, da bi bili osebno udeleženi pri tistih
                            dejanjih, posamičnih in množičnih, a se tudi ti niso pomišljali, da se
                            politično uresničijo v prostorih, ki so jih ustvarili ljudje, ki pa
                            stvari so počeli. </p>
                        <p>Vprašanje, ki je v ospredju slovenske sedanjosti, je vprašanje svobode.
                            Človek je notranje, se pravi duhovno, vezan na svobodo. Svoboda je pogoj
                            njegove ustvarjalnosti. Čeprav je svoboda stvar človekove notranjosti,
                            more v polno zaživeti le, če ji zunanji človeški svet zagotavlja
                            prostor, ki bo svobodo, če bo ustrezala splošnim moralnim kriterijem,
                            sprejel. Ta možnost jo dviga v aktivno politično skrb za družbo, ki jo
                            tradicionalno poimenujemo z besedo <emph>polis</emph>. Skrb je sad
                            dozorele svobode. Skrb dviga človeka v stanje odgovornosti, podeljuje mu
                            moralni status državljana. A ta skrb nastaja v človeku, kakor smo rekli,
                            proporcionalno z velikostjo pričakovanja, da jo zunaj čaka svet, ki je
                            zanjo narejen. To pa je svet, ki ga obvladuje norma jezika, ki se je
                            razvil v svobodi in resničnosti, nikakor pa ne svet, ki ga je
                            izmojstrila umetna norma ideologije. </p>
                        <p>Eden najbolj uspešnih boljševiških izumov po njihovem velikem
                            zgodovinskem porazu je zamenjava nasilja, ki je desetletja veljala za
                            uspešno politično doktrino, s kaosom in neredom, ki je ljudem končno
                            jemal tudi tisto osnovno orientacijo, ki je nujna za vsako organizirano
                            dejanje, tudi za odpor. Že se zdi, da bo novi način izkazal večjo
                            zgodovinsko trpežnost kot nasilje, zlasti če se bo še naprej tako
                            uspešno uveljavljal v jeziku, ki je tisočletja vzdrževal človekovo
                            normalnost. Vzemimo primer. Ko je Janez Stanovnik, že po blamaži na
                            Dražgošah, izjavil, da je za našo državno ladjo primeren »izkušeni
                            kapitan Zoran Janković, ne pa tudi Janez Janša, ker on Slovenijo deli«,
                            se je pridružil tistim, ki slovenskim ljudem jemljejo pogum in veselje,
                            da bi postali in živeli kot državljani. Stvar je v tem, da vsaj toliko
                            kot Janša deli Slovenijo tudi Janković. Sedanjim Slovencem je to tako
                            jasno, kot je aksiomatično jasno, da je dvakrat dva štiri. A ne, za
                            Stanovnika je dvakrat dva tri ali pet. To pa je svoboda, ki pelje
                            človeka, ne v delo in ustvarjalnost, ampak v obup. </p>
                        <p>Tudi debata, ki se je po volitvah 4. decembra 2011 razvila v vrstah
                            postboljševiške levice, <pb n="002"/>je v zadnji analizi posledica
                            nespoštovanja jezika. Na volitvah se je zgodilo natanko to, kar se je
                            zgodilo, nič več in nič manj. Tisti, ki je dobil največ glasov, je s tem
                            osvojil zgolj moralno pravico, da prvi poizkusi ustvariti večinsko
                            koalicijo. Druge stranke mu pri tem lahko pomagajo ali pa tudi ne. Kakor
                            relativni zmagovalec uveljavi svoje glasove, tako jih – iz obveznosti do
                            svojih volivcev – lahko ali celo morajo uveljaviti tudi drugi. Iz
                            čudaških izjav levičarjev pa je izhajalo tradicionalno komunistično
                            pričakovanje, da se jim, če iz kakršnihkoli razlogov in na kakršenkoli
                            način pridejo v ospredje – nekoč s terorjem, v novih razmerah pač z
                            volitvami – vsi podredijo. </p>
                        <p>Kako je jezik prizadet, z nekaj primeri seveda ne moremo dovolj
                            prepričljivo predočiti. A vseeno. Eden od tistih, ki so 12. decembra
                            2011 na Prešernovem trgu protestirali proti nekemu besedilu na
                            internetni strani SDS, je svojo prisotnost razložil s tem, da nasprotuje
                            »deljenju ljudi na prvorazredne in drugorazredne«, ne da bi ga ob tem
                            jezik opozoril na »drugorazrednost« Hude jame, ki je bila neskončno bolj
                            – dobesedno neskončno bolj – žaljiva. Tudi gospa Nataša Pirc Muser se je
                            odločno postavila proti takšnim »poizkusom marginalizacije«, ne da bi jo
                            ob tem fini mehanizem jezika opozoril na marginalizacijo Hude jame. Za
                            to marginalizacijo še nismo slišali, da bi jo zaradi nje kdaj »bilo
                            strah«. </p>
                        <p>Ko je novinar Ali Žerdin v sobotni prilogi Dela 7. januarja 2012 končal
                            svoj uvodnik s tožbo, da je v Sloveniji veliko »verbalnega nasilja«, se
                            nismo mogli ubraniti vtisa, da ima v mislih besedno agresijo. Nas pa je
                            »verbalno nasilje« ob tem spomnilo še – ali pa predvsem – na »nasilje
                            nad resnico« – na sedemdesetletno nasilje nad resnico, ki si je za
                            orodje tudi izbrala <emph>verbum</emph>. (Kar pa ni bila kaka neprijetna
                            posledica pomanjkljive vzgoje, ampak organiziran napad na duhovno
                            samobitnost naroda, ki je povzročil to, čemur pravimo »totalitarna
                            pohabljenost«. Ki jo bomo – ob današnji podpori njenih nosilcev –
                            sanirali desetletja in desetletja.)</p>
                        <p>Naj nihče ne misli, da molk, s katerim sta slovenska javnost in poklicno
                            okolje pospremila odhod novinarja Danila Slivnika, nima ničesar opraviti
                            s tem, o čemer razpravljamo tu. Naj je bil že karkoli, naj je počel in
                            delal že karkoli, se je vedelo in se ve, da je visoko presegal vse, ki
                            so zadnjih petdeset let kdaj kaj napisali za kak slovenski časopis.
                            Poleg tega, da je to, kar se je zgodilo ob njegovi smrti, zelo slovenska
                            reč, je tudi vprašanje kulture, <pb n="003"/>mar ne? Ali smo imeli
                            priliko videti, da bi se ob ignoranci, ki je spremljala to smrt, oglasil
                            kdo od razjarjenih kulturnih aktivistov, ki so 7. februarja 2012
                            kravalizirali pred Cankarjevim domom?</p>
                        <figure>
                            <graphic url="slike_z_84/z_84_01.png"/>
                            <head>Govorica slovenske pomladi<name>Simon Dan</name></head>
                        </figure>
                        <p>Če govorimo o slovenski kulturi, moramo v isti sapi spregovoriti, ne o
                            njeni dekadentnosti – ta beseda bi vzbudila previsoke aluzije – ampak o
                            njenem prehajanju v svoje nasprotje. Od katerih izkušenj gnan in h
                            katerim ciljem obrnjen lahko novinar govori o »izživetju revanšistično
                            revizionističnega kleroavtoritarnega resetiranja«, o narodnem
                            premoženju, ki je »plen zdaj desne zdaj leve oblastne klike«? Kakor da
                            bi ljudje, na katere bi se danes mogel nanašati izraz »desna oblastna
                            klika«, sploh imeli kdaj možnost »pleniti narodovo premoženje«? A to so
                            najeti ljudje, plačani za razna opravila, takšni se bodo vedno našli. A
                            tudi v odličnem dokumentarcu <emph>Odkrivanje skritega spomina</emph>,
                            za katerega bi človek mislil, da bo njegova visoka pripoved dovoljevala
                            samo resnične besede, si je neka gospa domišljala, da nas sme obvestiti,
                            da se je Angela Vode leta 1941 priključila OF, ker h kristjanom ni
                            mogla, saj so se kristjani vendar »kompromitirali z Italijani«. Kdaj pa
                            so se »kristjani kompromitirali z Italijani?«, za božjo voljo! In ko nas
                            je na koncu še informirala, da je Angela Vode imela cerkven pogreb in to
                            razložila – ali bolje rečeno opravičila? – s tem, da je »želela
                            nasprotovati«, kaj jo je gnalo k tako tvegani interpretaciji? Ko je
                            Willy Brandt decembra 1970 obiskal Varšavo in stoječ pred spomenikom
                            judovskih žrtev, gnan od bogve česa, pred njim pokleknil na tla,
                            razmočena od dežja, se nekateri nemški časopisi niso strinjali, češ da
                            se pokleka samo pred Bogom, je Brandt to kritiko interpretiral takole:
                            »Kaj pa ti ljudje vejo, pred kom sem pokleknil!« Nazadnje je tako, da
                            nihče na tem svetu ne ve, zakaj se je Angela Vode odločila za cerkven
                            pogreb, tudi gospa Franca Buttolo ne, kljub intervjuju, ki ga je
                            naredila z njo. </p>
                        <p>Poglavitne anomalije, s katerimi se bori država Slovenija, izvirajo iz
                            dejstva, da v času, ko smo jo postavljali, nismo bili svobodni. Zaradi
                            odsotnosti tega določila smo opravili tista opravila, ki so za državo in
                            življenje v državi nujna in celo brezpogojna, brez tiste strokovne
                            natančnosti in politične prisebnosti, ki je pri tem nujna. In zakaj
                            nismo bili svobodni? Svoboden človek je suveren, suverenost pa je samo
                            druga beseda za miselno in stvarno razpoložljivost celote in vseh njenih
                            delov. Slovenci kot narod, kot organsko obstoječa družba, pa leta 1990
                            nismo bili suvereni in svobodni zato, ker med državljani in državo ni<pb
                                n="004"/>obstajal direkten in neposreden odnos, ampak so na poti med
                            različno voljo državljanov in državo obstajale transformacijske celice,
                            ki so preprečevale, da bi državljan dosegel celoto v svoji avtentični
                            izvirnosti. </p>
                        <p>Posledica tako porušene neposrednosti je bila tudi ta, da se država ni
                            odzivala na signale in sporočila državljanov, ampak na neka druga
                            sporočila – spremenjena in drugačna. Drugače povedano: država ni bila
                            prostor preglednih odnosov, ampak prostor, ki ga je sooblikovala neka
                            druga sila – nelegitimna lastnica transformacijskih celic. Tako je
                            izvorno demokratična <emph>homogena</emph> država postajala vedno bolj
                            prostor <emph>intervencije</emph>, z ustavnim redom nepredvidljive
                            intervencije. </p>
                        <p>Tako bi bilo mogoče na kratko opisati postkomunistično ali
                            postboljševiško državo. Če bi kdo ta dva termina razumel tako, da
                            pomenita državo, ki je komunizem ali boljševizem pustila za sabo, bi se
                            – kakor izhaja iz zgornje analize – motil: postkomunistična ali
                            postboljševiška država je država, ki ima med svojimi demokratičnimi
                            strukturami tudi takšne, ki jih nosi komunistični ali boljševiški spomin
                            in zato tudi posebni komunistični ali boljševiški <emph>interes</emph>.
                            Ni treba pripominjati, da družbeno obstajanje tega spomina in tega
                            interesa zahteva visoko stopnjo izvedenosti v zadevah politične
                            mimikrije. </p>
                        <p>Vzemimo na primer pojem pravne države. Danes politični ljudje, tisti s
                            komunističnim poreklom morda še bolj kot ljudje z demokratičnim, na
                            široko govorijo, da Slovenija ni pravna država. Vsi se pritožujejo nad
                            pomanjkanjem ali celo nad odsotnostjo pravne države. Pri tem je še
                            najbolj presenetljivo to, da bi vsi tisti, ki tako govorijo, morali
                            vedeti, zakaj je tako – zakaj država ni takšna, da bi ji lahko rekli, da
                            je pravna. Saj ni tako, da bi šlo za kak nerešljiv in izmakljiv
                            misterij. Pravno stanje je mogoče shematično narisati ali naslikati in
                            potem sliko razstaviti ali analizirati in tako ugotoviti ali
                            registrirati, kje so ozka ali celo neprehodna grla. Če so zakoni preveč
                            zapleteni, bi jih bilo treba zreducirati na bistveno. Če so sodniki,
                            tožilci, advokati in notarji premalo izučeni, da bi mogli biti kos
                            svojim nalogam, bi morali zasnovati študijsko reformo ali organizirati
                            dodatne in specialistične tečaje. Zakaj se o tem ne govori? <emph>Zato,
                                ker je nepravna država nujni pogoj za obstoj postboljševiške
                                države!</emph> Zato, ker bi bil do kraja zgrajen in natančno delujoč
                            pravni sistem poguben za obstoj ideoloških ganglijev, ki so umetno
                            posejani po družbeni snovi, da zagotavljajo sistem v njegovi interventni
                            danosti.</p>
                        <figure>
                            <graphic url="slike_z_84/z_84_02.png"/>
                            <head>Govorica slovenske pomladi<name>Simon Dan</name></head>
                        </figure>
                        <p>Koliko procesov, podobnih tistim, ki jih je Latvija sprožila proti
                            partizanu Kanonovu, pa bi morala sprožiti Slovenija, če bi tožilci resno
                            vzeli svojo službo? V čigavem interesu pa je potem, da pravna država
                            tako kleca na svoji naporni poti do realizacije? Koliko bolj udobno je
                            torej, da objokujemo odsotnost pravne države in obenem še naprej
                            skrbimo, da tako ostane!</p>
                        <p>S primerom pravne oziroma nepravne države smo hoteli pokazati na enega od
                            osnovnih problemov države Slovenija. Njena vprašljivost in težavnost je
                            v tem, da ni strukturno enotna in homogena. Notranjost njene zgradbe ne
                            ustreza povsem stanju, ki ga nakazuje in obljublja njena fasada. Ko se
                            je nova hiša načrtovala in postavljala – če se smemo oprijeti te podobe
                            – so med arhitekte in gradbene<pb n="005"/>mojstre bili sprejeti tudi
                            ljudje, ki so skrbeli za stavbo, ki je prej stala na njenem mestu in ni
                            bila zamišljena kot prebivališče svobodnega človeka, ampak so bili njeni
                            mračni prostori namenjeni oblikovanju novega, uniformiranega človeka, ki
                            naj bi sicer opravljal vsemogoča dela, predvsem pa naj bi služil svojemu
                            gospodarju oziroma lastniku. Čeprav je nova stavba iz leta 1990 dajala
                            povsem drugačno podobo od stare, je v njeni notranjosti bilo poskrbljeno
                            tudi za obratovalne prostore, ki so v pretežni meri ustrezali
                            nastanitveni filozofiji starih arhitektov. Tako se je novi človek znašel
                            v protislovju. Ni mogel biti – če naj opustim podobo, h kateri smo se za
                            trenutek zatekli – ni mogel biti svoboden in suveren. Prebival je v
                            demokratični politeji, pred svetom in deloma tudi pred seboj se je
                            ponašal, da je postavil demokratično državo, pa ni bil ne svoboden in ne
                            suveren. </p>
                        <p>Takšen je bil začetek – ki se je raztegnil do današnjega dne. Kako dolg
                            pa še bo ta začetek, pa je in bo odvisno od nas. Moramo tako reči, če
                            hočemo biti kdaj svobodni in suvereni. </p>
                        <p>Pot do političnega in moralnega statusa državljana bo nujno peljala skozi
                            premislek o 20. stoletju. Beda slovenskega prehoda leta 1990 je bila v
                            tem, da se njegovi demokratični nosilci, zaposleni z drugimi
                            zgodovinskimi opravili, temu premisleku niso mogli posvetiti v celoti.
                                <emph>Predvsem pa so bili iz take snovi, da niso videli njegove
                                brezpogojnosti.</emph> Predvsem niso videli, da sta demokracija in
                            njena kultura in totalitarizem in njegova kultura v takem nasprotju, da
                            se izključujeta. Niso videli, da so ljudje, ki so se vdali
                            jakobinsko-boljševiškemu kompleksu, storili korak, ki je bil tako zelo
                            usoden tudi zato, ker potem, ko so ga naredili, njegove usodnosti niso
                            bili več v stanju videti. Izvorni nosilci leta 1990 niso videli, da
                            morajo tistim Slovencem, ki so ta korak naredili, povedati, kaj so
                            storili. Videli in vedeli niso tudi zato, ker so – kaj bi dali, da nam
                            tega ne bi bilo treba reči – ker so sprejeli genocid, ki je bil narejen
                            nad narodom. Sprejeli ga seveda niso z nobeno besedo. Sprejeli so ga z
                            molkom. Z molčanjem. Niso pa vedeli in še danes ne vedo, da so s tem
                            spreminjali sebe.</p>
                        <p>Tudi Pučnikova parlamentarna raziskovalna komisija je bila potem lahko
                            samo lovljenje izgubljenega časa. Poleg tega pa ni imela nobenih
                            kompetenc, tako da so se tisti, ki jih je klicala predse, lahko iz nje
                            samo norčevali. A ta pogovor – ki pa ne bo pogovor, ampak temeljno
                            slovensko politično dejanje – bo nekoč treba opraviti. Ob tem se bo
                            slovenski narod<pb n="006"/>soočil s seboj. To bo tem bolj pomembno, ker
                            je za boljševiški angažma v celoti odgovoren sam. Tujci so s svojim
                            napadom pripravili samo prostor, za boljševiški atentat pa smo odgovorni
                            sami. Marsikaj bo iz dokumenta, ki bo nastal iz te preiskave, mogoče
                            izvedeti o nas; za marsikatero vedenje o sebi bomo, potem ko ga bomo
                            izdelali, bogatejši, se pravi modrejši. Kako velika raziskava bo to,
                            lahko povemo s stavkom, da sedaj ne vemo ničesar. Ali bolje in
                            natančneje: vse vemo, razumemo pa malo ali nič. Od kod so se vzeli
                            ljudje, ki so atentat zasnovali in pripravili? Kakšno srce in kakšno
                            dušo so imeli, da so to mogli? Kdo so bili ljudje, ki so ga legitimirali
                            in mu pomagali do zmage? Kdo so bili tisti, ki so se mu uprli in kakšno
                            ceno so za ta pogum plačali? Marsikaj nam bo po tem vsenarodnem
                            zaslišanju jasno, predvsem pa to, katere miselne in duhovne sile v
                            narodu so v stanju trasirati njegovo pot v prihodnost, kdo bo potem imel
                            pravico oblikovati naše upanje in odpirati perspektive.</p>
                        <p>Na nivoju politike, kjer je njegovo legitimno mesto, tega pogovora ali
                            dejanja ne bo. Trije sestavni deli zmagovite koalicije so se izrekli
                            proti njemu. Najbolj nedvoumen je bil Gregor Virant, vodja
                                <emph>Državljanske </emph><emph>liste</emph>. Postavil je dva pogoja
                            za vstop v koalicijo: da ne bo dopuščala pogovora o dogodkih iz druge
                            svetovne vojne in ne razprave o poteku osamosvojitvene vojne leta 1990
                            in 1991. Kako zelo smo se te vehementnosti ustrašili, o tem raje ne bomo
                            govorili. Kateri politik si upa priti pred ljudi s takim predlogom? Kako
                            bo povedal sebi in drugim, z izbrisano zgodovino, kdo je sam? Kako bo, z
                            izbrisano zgodovino, povedal narodu, kdo je? Enakega mišljenja kot
                            Virant sta bila tudi Erjavec in Žerjav. Mandatar in Nova Slovenija sta
                            zahteve brez posebne obrazložitve sprejela. Za obdobje enega mandata je
                            torej stvar odstranjena s politične mize. Po naravi stvari se je
                            preselila na mize, s katerimi razpolagajo organizacije civilne družbe.
                            Tiste od njih, ki politično gravitirajo v polje pomladne miselnosti, in
                            tiste, ki se bodo same, iz svojega uvida, da morajo za vsako ceno v
                            odsotnosti pravega naslovnika, prevzeti temeljni slovenski politični
                            govor – <emph>logos Slovenicus</emph> – posebej organizirale, bodo
                            vprašanja slovenske danosti gotovo sprejele v svoj program in ga
                            predstavile narodovemu političnemu telesu v najbolj precizni in
                            nepopustljivi in nujni obliki. Civilna družba bo tako prevzela eminentno
                            vlogo politike. To nadomestno vlogo bo uspešno odigrala samo v tem
                            primeru, če se bodo njeni protagonisti zavedali, da so v stanju
                            ustvariti primeren družbeni ambient, v katerem bo potem politika kot
                            politika mogla izvesti odločilno politično dejanje tako, da bo vzela
                            nase duhovni spopad s totalitarno poškodovanostjo in totalitarno
                            pohabljenostjo. Več kot tisoč let živimo Slovenci na tem prostoru,
                            morali smo se bojevati z različnimi napadalci, ki so nam hoteli vzeti ne
                            samo zemljo, ampak tudi to, kar smo, tudi jezik, tudi dušo, a nič od
                            tega se ne da primerjati z boljševiškim atentatom na narodovo
                            samobitnost. Po tem atentatu, po tem ko so narodu zaplenili njegovo
                            izvorno besedo in mu v zameno vsadili ideološki jezikovni program, se je
                            zgodilo – kar se ni še nikoli – da se je od sto ljudi, ki so nekoč v
                            nedeljo šli v cerkev, tega držalo le še pet. Samo pet ljudi je še nosilo
                            v sebi ambicije, iz katerih so mogle zrasti <emph>človekove
                                pravice</emph>. Ljudje, ki bodo hoteli doseči vrnitev človeka k
                            sebi, bodo morali znati razložiti, kako je do te<pb n="007"/>velike
                            poškodovanosti prišlo – do te človeške opustošenosti. Šele po tej
                            ozdravitvi se gospe Ljudmili Novakovi in gospodu Janezu Janši ne bo
                            treba bati izgube volivcev, če bosta zahtevala, da se uprizori temeljna
                            učna ura iz narodove zgodovine. Šele tedaj bodo Gregor Virant in Radovan
                            Žerjav in Karel Erjavec uvideli, da je identiteta naroda utemeljena v
                            zgodovini: da je šele s povratkom v zgodovino posamezniku in narodu
                            mogoče priti k sebi. </p>
                        <figure>
                            <graphic url="slike_z_84/z_84_03.png"/>
                            <head>Govorica slovenske pomladi<name>Simon Dan</name></head>
                        </figure>
                        <p>Kako naporno delo čaka ljudi, ki bodo zagledali nujnost tega
                            vseslovenskega opravila – te katarze –, bi lahko bralcem predočili tako,
                            da bi predstavili neke dimenzije nedavnega protesta nekaterih ljudi, ki
                            se prištevajo ali pa so prištevani med delavce na področju kulture.
                            Protest je nastal zaradi reorganiziranja vlade: z njim je bila
                            predvidena ukinitev samostojnega ministrstva za kulturo in uvrstitev
                            njegovega resorja v skupno ministrstvo za šolstvo in šport, za visoko
                            šolstvo in znanost. Protest je bil množičen, pridružile so se mu razne
                            kulturne organizacije in čuda posameznikov. Impozantno delujejo imena
                            društev in organizacij, ki so se v podporo ogrožene kulture združile v
                                <emph>Koordinacijski odbor kulture Slovenije</emph> (KOKS) in se
                            podpisale pod skupno izjavo (31. januarja 2012). Posebej še, če
                            upoštevamo, da je svoje podpise vložilo vsega skupaj 27 organizacij in
                            7.000 posameznikov. Zaradi vtisa, ki ga daje to družbeno dejanje, naj
                            navedemo nekaj v KOKSu povezanih društev:</p>
                        <p>DRUŠTVO SLOVENSKI PISATELJEV</p>
                        <p>DRUŠTVO SLOVENSKI SKLADATELJEV</p>
                        <p>SLOVENSKI CENTER PEN</p>
                        <p>DRUŠTVO SLOVENSKIH KNJIŽEVNIH PREVAJALCEV</p>
                        <p>DRUŠTVO GLEDALIŠKIH KRITIKOV IN TEATROLOGOV SLOVENIJE</p>
                        <p>SINDIKAT KULTURE IN NARAVE SLOVENIJE – GLOSA</p>
                        <p>ZVEZA DRUŠTEV SLOVENSKIH LIKOVNIH UMETNIKOV</p>
                        <p>DRUŠTVO SLOVENSKIH FILSKIH USTVARJALCEV</p>
                        <p>ZDRUŽENJE DRAMSKIH UMETNIKOV SLOVENIJE</p>
                        <p>DRUŠTVO OBLIKOVALCEV SLOVENIJE</p>
                        <p>Videz je, da je tu vsa Slovenija. Globinski in siloviti so tudi
                            argumenti, ki so se ponudili protestirajočim. Koksovci na primer, so
                            našli tele besede: »Kultura je bila stoletja vir slovenskega obstoja,
                            moči in samozavesti, h kateremu smo se obračali v največjih
                                nacionalnih<pb n="008"/>stiskah«. Akademiki »iz razreda umetnosti
                            SAZU« so polemično menili, da morajo opozoriti na to, da je »kultura
                            zmerom šla na živce vsem tistim oblastnikom, ki so jo hoteli spremeniti
                            v ideološki kult in tako podrediti političnemu enoumju in svoji volji in
                            moči«. </p>
                        <p>Večina protestov po nameravani administrativni rošadi se je omejila na
                            njeno žaljivost in dalekosežno politično škodo. Tako je slavnostni
                            govornik na Prešernovi proslavi zvečer 7. februarja končal svoj nastop z
                            bojaznijo, da je nova vlada s to gesto »spodnesla simbolni temelj ter
                            smiselno podstat, na kateri je bila ustanovljena mlada država«. Nekateri
                            prodornejši in bolj politično usmerjeni opazovalci pa so še opazili, da
                            gre tu za »nadaljevanje kulturnega boja« in da le kultura sama ve, da
                            »gre za vse ali nič«. (Če ostane torej vse tako kot je, bomo imeli vse,
                            če pa se realizira načrtovana sprememba, pa ne bomo imeli nič.) Iz te
                            perspektive je protest več kot razumljiv. Tudi je »kulturni boj« široka
                            reč in človek se ne more znebiti vtisa, da se v tem govorjenju skriva
                            tiha žalost – morda celo ogorčenost nad tem, da je sicer vedno uspešnega
                            Milana Kučana <emph>Fortuna </emph>enkrat izdajalsko zapustila tako
                            zelo, da je odvzel politično ljubezen Borutu Pahorju in jo neprevidno
                            preložil na rezervno lokacijo pri podjetju Zorana Jankovića, ki jo je po
                            nerodnosti potem zapravil. </p>
                        <p>A pri celi stvari se zdi posebne omembe vred­no to, da med zagovorniki
                            teze, da so Slovenci obstali v nomosu kulture in da ima kultura
                            svetostni značaj našega zadnjega zatočišča, ki ga moramo za vsako ceno
                            obvarovati pred šapami sebičnih politikov, danes in včeraj in jutri, ni
                            nikogar, ki bi ga nekoliko boljši spomin prestavil v leto po vojni: da
                            bi nam tako mogel v posebni svetlobi pokazati, kako smo se »h kulturi
                            obračali v največjih nacionalnih stiskah«. V Zavezi 24 smo v eseju
                                <emph>Temna orkestracija zla</emph> nekaj takih prizorov navedli,
                            sedaj pa naj jih, bralcem v uporabo in presojo, nekaj izberemo in
                            ponovimo. </p>
                        <p>Ko je 26. maja 1945 prišel v Ljubljano Josip Broz Tito, je v govoru z
                            balkona Ljubljanske univerze v nekoliko zastrtih stavkih povedal, kaj se
                            bo zgodilo z vrnjenimi vojaki slovenske narodne vojske. Za uvod v niz
                            odlomkov iz neke pretekle Zaveze smo izbrali tistega, ki nam hoče
                            razložiti, kaj pomeni beseda, s katero to dejanje ponavadi označujemo.
                            Kakšno rano je v narodovem spominu naredil ta <emph>genocidni</emph>
                            umor, ne samo v spominu hiš in vasi in dolin, od koder so ti vojaki
                            prihajali, ne samo v spominu brezštevilnih mam in očetov in bratov in
                            sester in sinov, ampak tudi v spominu tistih, ki so bili tako nesrečni,
                            da so ta zločin – pa zločin ni prava beseda – naredili. V tem odlomku
                            smo hoteli to dejanje nekoliko doumeti in razložiti. Preberite ga, lepo
                            vas prosimo, preberite ga. Enkrat ne bo dovolj.</p>
                        <figure>
                            <graphic url="slike_z_84/z_84_04.png"/>
                            <head>Govorica slovenske pomladi<name>Simon Dan</name></head>
                        </figure>
                        <p>
                            <emph>Tak elementaren prestop meje je tudi povojna komunistična
                                odločitev za holocidni uboj nasprotnikov. Holocid je tuja beseda in
                                pomeni dobesedno uboj celote. Ta uboj je imel en sam cilj: uničiti
                                nasprotnika fizično in duhovno, izbrisati s sveta ljudi določenega
                                političnega gledanja in politične angažiranosti – nje same in njihov
                                spomin. A to je samo nekaj abstraktnih izrazov, ki ne morejo drugega
                                kot registrirati neko dejanje in njegov obseg. Te besede</emph>
                            <pb n="009"/>
                            <emph>nimajo moči, da bi nam približale ogromnost in neznanskost
                                dejanja, ki je bilo tedaj izvršeno. Če bi hoteli to, bi morali dati
                                svoji domišljiji konkretno nalogo. Najprej bi morali pomisliti, da
                                je vsak od tistih stotisočev moral pretrpeti svojo lastno nasilno
                                smrt. To je sto tisoč ponovitev največjega nasilja, ki ga je mogoče
                                uprizoriti na svetu – zadnjega in najvišjega nasilja, ker za njimi
                                ni nobenega nasilja več. A tu ni bilo samo sto tisoč umorjenih,
                                ampak tudi nekaj sto, mogoče tisoč morilcev, ki jih moramo tudi
                                šteti med žrtve. Nemogoče je namreč, da od pogostega ponavljanja ti
                                storilci ne bi počasi postali avtomati in da ne bi z vsakim ubojem
                                iz njih izteklo nekaj človeške substance. Na neki način so umirali
                                tudi oni. Šele če hočemo z mislijo priti do živih ljudi, ki so bili
                                ali nakovalo ali kladivo v velikem podjetju smrti, ki je bilo maja
                                in junija leta 1945 z nekaj centralami in domala brezštevilnimi
                                izpostavami postavljeno in organizirano po vsej Sloveniji, šele
                                tedaj, ko bi se utrudili in bi se naše človeške mere začele trgati
                                in pokati in kričati, da tega ne morejo sprejeti, šele tedaj bi
                                morda zaslutili grandioznost tolikega ubijanja. </emph>
                        </p>
                        <p>Med poslušalci je bil tudi pisatelj Miško Kranjec. </p>
                        <p>Iz njegovih besedi se vidi, kako so ga ganile besede hudodelca na
                            balkonu, kako je z zadnjim naporom ustvarjalca iskal misel, ki bi
                            nekoliko zajela vznesenost trenutka:</p>
                        <p>Pisatelj Miško Kranjec, ki se je tudi potopil v množico, je podlegel
                            navdihu, ki ga je dobil ob otroku v naročju preproste matere, »ki je
                            doslej znal dve najdražji besedi tega sveta, besedi mama in atek. Sedaj
                            jima je pridružil še tretjo … še večjo, še lepšo, pa tudi usodnejšo,
                            besedo Tito«. Da je podlegel navdihu, imamo pravico reči tudi zato, ker
                            je povedal več, kot je hotel, ko mu je na usta prišla beseda o Titovi
                            usodnosti. </p>
                        <p>Naslednji stavki hočejo spomniti na to, kak­šnim ljudem se narodi v
                            zgodovini žal zapisujejo: Mussolini, Stalin, Hitler, Tito. Z girlandami,
                            spletenimi iz vznesenih besedi so sprejemali človeka, ki nam je prišel
                            sporočiti, da bo naredil nad nami zločin, ki ga nikoli ne bomo mogli
                            pozabiti – mogoče tudi ne preboleti. Narod pa je bil v svoji stiski sam: </p>
                        <p>
                            <emph>Ko danes gledamo nazaj na tisti čas, najprej pomislimo na to, da
                                se je prvi človek novonastale komunistične Jugoslavije vozil po
                                Sloveniji v času, ko je ta postala prostor Zločina. Po mestih so ga
                                pozdravljale množice, tam so bile tribune, zastave, cvetje, godba,
                                za temi rečmi – ne prav daleč stran, morda nekaj sto metrov,</emph>
                            <pb n="010"/>
                            <emph>morda nekaj kilometrov – pa so tulile sirene v na hitro
                                postavljenih podjetjih smrti. Stotisoč smrti – kako mogočna
                                dobrodošlica novemu gospodarju! Zakaj Tito je bil gospodar, njegov
                                resnični status je bil status bossa: imel je v rokah vojsko,
                                policijo, državni aparat, predvsem pa partijo. Lahko je odločal o
                                vsaki najmanjši stvari, pazil pa je, da se je v resnično važnih
                                stvareh to tudi v resnici zgodilo. Vladal je srečno petintrideset
                                let in redki so ga v tem presegli: med drugimi cesarja Avgust in
                                Franc Jožef in cesarica Viktorija. A kljub vsemu je bil n i č.
                                Država, ki jo je postavil in vodil, se je začela z Zločinom in se je
                                končala z Zločinom. Vmes pa je bilo nasilje, ki je iz ljudi naredilo
                                bitja z dvojnim obrazom in dvojno mislijo – komaj sposobnih za
                                življenje. Zato je bil nič in s tem ničem je bilo zaznamovano
                                življenje mnogih – življenje, ki vemo, da je kratko in samo
                                enkrat.</emph>
                        </p>
                        <p>Počasi se približujemo osrednjemu dogodku: Titovemu balkonskemu govoru. A
                            mislimo, da bi bilo škoda, če še prej ne bi nekaj besedi uporabili za
                            prikaz, kakšno kuliserijo je Ljubljana priredila svojemu obiskovalcu.
                            Ljubljana? Slovenija? Neke sile pač, a katere? Katere globine so se
                            odprle? Kateri režiser jo je predvidel? Saj ne moremo reči, da med
                            govorico človeka na balkonu in govorico, s katero je spregovorila
                            narava, ni bilo nekega temnega sozvočja. Slučaj?</p>
                        <p><emph>Vrnimo se sedaj k Titovemu ljubljanskemu govoru. Medtem ko je
                                govoril, so se v prostoru namreč ustvarile razmere, ki so bile že po
                                sebi nenavadne, poseben pomen pa dobijo, če jih povežemo s tem, kar
                                je Tito v tem govoru povedal. Med govorom se je namreč razbesnela
                                nevihta, ki je bila tako silovita, da je ostala v spominu vseh, ki
                                so tedaj tam bili, poseben vtis pa je naredila na poročevalce obeh
                                dnevnikov. Še preden je Tito nastopil, »se je nebo stemnilo in
                                oblaki so se začeli kopičiti na nebu nad trgom«. Potem se je ulilo:
                                »Ploha je neusmiljeno bila ob množico«. Z dežjem se je iz oblakov
                                usipala toča. Nebo nad trgom je postalo črno in lilo je kakor iz
                                škafa. »Voda je lila od veh strani« in v potokih drla po Kongresnem
                                trgu. Eden od časnikarjev je svoje vtise izrazil z besedami: »Vse
                                temne, elementarne sile so se zbrale in udarjale …«. Tone Seliškar,
                                ki je bil pisatelj, je naslednji dan sobotno dogajanje povzel v
                                vznesen stavek: »Nebo ga je sprejelo z gromom in bliskom«. Tito je
                                govoril »med grmenjem, dežjem in točo« in med ljudmi – o, vedno
                                praktična slovenska pamet! – se je že slišalo, da »bi bilo morda
                                dobro, da bi prekinil za nekaj minut svoj govor«. Toda Titove
                                »jeklene besede« niso nehale padati na množico, čeprav jih v
                                divjanju razbesnele nevihte ljudje niso prav slišali in tudi
                                govornika se je za slapovi dežje komaj videlo</emph>. </p>
                        <figure>
                            <graphic url="slike_z_84/z_84_05.png"/>
                            <head>Vas v slovenski pomladi<name>Simon Dan</name></head>
                        </figure>
                        <p>Sedaj sledi Titov govor oziroma eden njegovih delov. Za nas je važen, ker
                            vsebuje tiste beseda ali stavke, ki vsebujejo napoved Zločina. Zdelo se
                            nam je prav, da priložimo še razmišljanje, kaj si je mogoče, odnosno,
                            treba o tem zločinu misliti in vedeti: </p>
                        <p>Med to govorico vzkipele narave so bili izrečeni tudi tisti trije ali
                            štirje stavki, ki so se neposredno dotikali Zločina. Z njimi je govornik
                            najprej obvestil poslušalce o nekem izvršenem in dokončnem dejstvu: »Kar
                            se tiče onih izdajalcev … to je stvar preteklosti. Roka pravice, roka
                            maščevalka našega ljudstva je že dosegla ogromno večino, a samo manjšemu
                            delu izdajalcev se je posrečilo pobegniti pod okrilje pokroviteljev
                            izven naše dežele«. S temi besedami je govornik mislil na vojake
                            različnih armad in civiliste, ki so bili zajeti na poti od Brežic do
                            Celja, in potem, ko se je reka razdelila, na kraku, ki je tekel od Celja
                            do Maribora, in na kraku, ki se je raztezal od Celja do Slovenj Gradca
                            in naprej do Pliberka. Obenem pa je mislil tudi na tiste, ki so bili
                            tedaj že onkraj Karavank na Vetrinjskem polju. Torej predvsem na
                            Slovenske domobrance. In glede teh je sedaj nadaljeval: »Ta manjšina ne
                            bo nikoli več gledala naših divnih planin, naših cvetočih polj. Če bi se
                            to vendarle zgodilo, bo to trajalo zelo kratek čas«. Te ominozne besede,
                            ki jih je malo ljudi slišalo in še manj do kraja razumelo, so se začele
                            uresničevati zelo kmalu, v nekem smislu še isti večer ob Brezarjevem
                            breznu. </p>
                        <p>Za nas, ki iz neke daljave gledamo na ta čas, imajo te besede poseben
                            pomen: Napoved zločina, ki je bil izvršen nad narodom kot narodom –
                            napoved Zločina. Ta Zločin je imel značaj genocida ali, bolj natančno,
                            politicida: uničenje dela naroda v njegovi specifični političnosti.
                            Političnost je, v nasprotju z narodom in raso, civilizacijska komponenta
                            človekovega obstajanja v zgodovini. Zato je uboj politične<pb n="011"
                            />skupine civilizacijski uboj: uboj ljudi, kakor jih je oblikovala
                            civilizacija. Ob tem dobi dejstvo, da je bil uboj objavljen z balkona
                            narodove najvišje civilizacijske ustanove, pomen, ki nam odkriva –
                            kolikič že! – bistveno sestavino komunističnega posega v zgodovino:
                            odsotnost spoštovanja, odsotnost sramu. Da so mogli dosegati uspehe,
                            kakršne so dosegali – in bili so zares veliki – so morali najprej
                            odvreči vsak sram. Domobranci so med vojno tudi imeli zborovanje na
                            Kongresnem trgu, a niso šli na Univerzo, ampak so si postavili
                            provizorične odre; ljudje slovenskega demokratičnega upora v letih od
                            1988-1990 so tudi zborovali na Kongresnem trgu, pa tudi niso šli na
                            Univerzo, ampak so si postavili svoje tribune. S tem so oboji o sebi
                            nekaj povedali: povedali so, da se nočejo polastiti ne zgodovine ne
                            civilizacije. Komunisti pa so prav to naredili – a so to naredili tako,
                            da so s tem iz civilizacije izstopili.</p>
                        <p>Naslednji odlomek nas povezuje s kulturniki oziroma njenimi agenti. Misli
                            pisatelja Toneta Seliškarja so pravšnje za ilustracijo kulture »kot
                            zatočišča stiskanega naroda«: </p>
                        <p><emph>V nasprotju s Titovimi besedami, ki so bile splošne, higienične,
                                zdržane in pitijsko zavite v podobe, so bili ljudje, ki so se pred
                                Titovim nastopom in po njem oglašali na nižji ravni, bolj določni. V
                                članku Toneta Seliškarja </emph>Maščevanje je strašna beseda<emph>,
                                je zaslediti zahtevo po holocidnem obračunu z nasprotniki. Pisatelj
                                je namreč terjal, da morajo biti žrtve »tako maščevane, da bo to
                                maščevanje seglo do samih najglobljih korenin. Mi ne bomo posekali
                                samo gnilega drevesa, mi bomo tudi njegove korenine izruvali in jih
                                požgali, in zemljo, v kateri je rastlo tako drevo, bomo deset
                                klafter globoko prekopali, da ne bo ostalo za takim drevesom niti
                                najmanjše kali«. Pisatelj svari sodobnike, da bi se jih mrtvi
                                sramovali, če bi »sprejeli enega samega teh zločincev in mu
                                odpustili«. </emph></p>
                        <p>Mislim, da se ne motimo, če mislimo, da bo bralce zanimalo, kakšno oporo
                            je »stiskanem narodu« dajal mislec in dolgoletni predsednik SAZU Josip
                            Vidmar: </p>
                        <p>
                            <emph>Dne 7. junija je bil objavljen zakon o Sodišču slovenske narodne
                                časti. Tu ni šlo za »izdajalce, ki so se zvezali s sovražnikom«. Ti
                                so bili tedaj zvečine že po jamah in breznih. Tu so bili mišljeni
                                ljudje, ki naj bi v stiku z okupatorjem premalo pazili na svojo
                                narodno čast: trgovci, tovarnarji, obrtniki, učitelji, igralci,
                                umetniki. Dan za tem je v Slovenskem poročevalcu Josip</emph>
                            <pb n="012"/>
                            <emph>Vidmar objavil svoje razmišljanje o zakonu. Takole pojasnjuje
                                njegovo vlogo: »Pravilno in vzgojno, moško je, človeška dolžnost je,
                                ugotoviti to nezadostnost posameznikov, jih pred obličjem naroda
                                kaznovati ter jih s tem do nadaljnjega izločiti iz naše častne
                                skupnosti«. Vidmarju se je zdelo pomembno, da v tem velikem podjetju
                                narodovega očiščevanja sodelujejo vsi, saj je »vsak posameznik
                                globoko zavezan sodelovati«. Vidmar vidi usodno pomanjkljivost v
                                tem, da si nekateri, zlasti po mestih, pomišljajo »ovajati«, češ da
                                se jim zdi »ovajanje nečasten poseg«. Svoje rojake hoče prepričati,
                                da je to »ničev pomislek«.</emph>
                        </p>
                        <p>Pretresljiv je prispevek, ki ga je za našo zbirko prispeval pesnik Oton
                            Župančič. Komaj štiri dni po tem, ko je bil z balkona Univerze napovedan
                            genocid slovenski narodni vojski in s tem v nekem smislu celemu narodu,
                            je pesnik tega naroda – poeta laureatus – izrekel naslednje slavilne
                            besede:</p>
                        <p>Z njim se lahko kosajo – a to nas nikakor ne preseneča – samo pozdravne
                            besede, ki jih je 30. maja kot vodja majhne delegacije umetnikov izrekel
                            Oton Župančič na sprejemu pri Titu: »Tovariš maršal! Dragi maršal Tito!
                            Tukaj smo predstavniki slovenske besede. Bila je zaničevana, ponižana,
                            oskrunjena, vzeta nam je bila. Vi ste nam jo osvobodili. Vi ste nam jo
                            vrnili in mi Vam obljubljamo, da bomo služili isti stvari, za katero ste
                            se Vi borili, veliki naš maršal«. </p>
                        <p>Sledijo vprašanja, ki imajo samo ta cilj, da sprožijo razmislek o
                            kulturi. Želeli bi, da bi ta vprašanja začela opravljati svoje delo v
                            mnogih slovenskih glavah. Spodobilo bi se, po vsem, kar se nam je
                            zgodilo: </p>
                        <p>Veliko povojno morijo, ki je pokosila posameznike in cele družine in ki
                            je usodno prizadela narod v celoti, so spremljala, kot smo videli,
                            znamenja, ki z morijo sicer niso imela vzročne zveze, a so nas s svojo
                            govorico opozarjala na njeno neznanskost. Spremljale pa so to morijo
                            tudi besede ljudi, ki se na besede posebej razumejo in jih znajo
                            umetelno postavljati. V nekem izjemnem trenutku so določeni ljudje
                            izrekali besede, ki morije niso samo spremljale, ampak so imele z njo
                            realno zvezo. Ko danes gledamo nazaj, ne moremo, da ne bi videli, da so
                            te besede hotele biti opravičilo, včasih celo poziv. To so bile besede
                            sovraštva in strahu – dveh otrok – dvojčkov, ki nikoli ne manjkata za
                            mizo, kjer reže kruh revolucija, »skrivna mati zla«. A zakaj so se ji
                            zapisali? Ali niso dovolj vdano poslušali prastare govorice svojega
                            naroda in njegove omike? Vprašanja bi tako lahko nadaljevali, dokler ne
                            bi končno obstali pri zadnjem in najodločilnejšem: Kaj pa je potem to,
                            umetnost? Kaj pa je potem to, kultura?</p>
                        <figure>
                            <graphic url="slike_z_84/z_84_06.png"/>
                            <head>Njen starodavni spremljevalec<name>Simon Dan</name></head>
                        </figure>
                        <p>In potem še oporoka, ki jo je Edith Stein, sestra Benedikta, napisala tri
                            leta, preden jo je 2. avgusta leta 1942 Gestapo odpeljal izpred
                            samostana Echt na Nizozemskem v taborišče. </p>
                        <p>Dne 2. avgusta se je pred samostanom v Echtu ustavil policijski avto.
                            Zahtevali so dve osebi: sestro Benedikto – Edith Stein – in njeno rodno
                            sestro Rozo, ki je tudi našla zatočišče v Echtu in kot karmeličanska
                            tretjerednica služila na samostanski porti. Sestra Benedikta je
                            počakala, da se je Roza poslovila od prednice, potem pa jo je prijela za
                            roko in izrekla besede, ki so vsem navzočim ostale v spominu in pozneje
                            obšle v svet: »Pridi! Pojdiva za najin narod«. </p>
                        <p>Tri leta pred prihodom v Echt je Edith Stein ali sestra Benedikta
                            napisala oporoko. Končala jo je takole: »Že sedaj z veseljem sprejemam
                            smrt, ki mi jo je Bog namenil, v popolni podreditvi Njegovi najsvetejši
                            volji. Gospoda prosim, da sprejme moje življenje in mojo smrt za
                            posvetitev in spopolnitev našega reda, za karmel v Kölnu in karmel v
                            Echtu; kot zadoščenje za nevero judovskega ljudstva, da bi tako tudi
                            njegovi sprejeli Gospoda in bi njegovo kraljestvo prišlo v slavi; za
                            rešitev Nemčije in za mir na svetu; za moje sorodnike, žive in mrtve, in
                            za vse, ki mi jih je Bog dal, da se nobeden od njih ne bi zgubil«. </p>
                        <p>Tu so nazadnje še besede o ljudeh, ki so jih s Teharij in s Kočevja
                            vozili na morišča: </p>
                        <p>
                            <emph>Med tistimi, ki so na teharskem pesku čakali, da jih odpeljejo na
                                morišče, in tistimi, ki so jih v Kočevju tlačili na kamione, da jih
                                odpeljejo v roške gozdove, prav gotovo ni bilo nikogar, ki bi
                                ponovil besede, ki jih je v nekem drugem kraju in v nekih ne tako
                                različnih časih izgovorila sestra Benedikta. Toda nekje na zadnjih
                                kilometrih njihove poti se je – ne vsem, a zelo mnogim – izmučena
                                misel rešila v natanko isti prostor smisla in svobode, kot ga je
                                začula in izrazila Edith Stein. Smrti niso iskali, in če bi bilo le
                                kako mogoče, bi se ji gotovo izognili. Toda ko so videli, da je pred
                                njimi in da ni nikamor več nobene poti, so jo sprejeli. Na deset
                                tisoč načinov je bilo to sprejetje izraženo. V resnici</emph>
                            <pb n="013"/>
                            <emph>sploh ni bilo izraženo, a Tisti, ki že iz ene same črke in iz
                                enega samega glasu ubogega človeka razbere celo zgodbo njegovega
                                srca, je tisto, kar je v vsakem od njih zatrepetalo, razumel in
                                sprejel. Mnogi pa so – tudi to se je ohranilo – še s človeškimi
                                močmi, v sebi ali na glas, povedali stavke, ki so bili po obliki
                                različni, a so se vsi stekli v en pomen: Pojdimo za naš
                                narod!</emph>
                        </p>
                        <p>Mogoče bo kdo ugovarjal in skušal ljudi, ki so leta 1945 predstavljali
                            slovensko kulturo, reševati s tem, da takrat niso vedeli, kaj se dogaja.
                            Toda, jih zavračamo, saj so vedeli, kaj se je pred tem štiri leta
                            godilo, čez kako desetletje, če že ne čez kako leto, pa so izvedeli tudi
                            za leto 1945. A so raje kot besedo izbrali molk. To je pa tudi bil
                            nekakšen umor, ali ne?</p>
                        <p>Velika dvorana Cankarjevega doma je bila med Prešernovo proslavo 7.
                            februarja zvečer vidno prazna. Prazna mesta so verjetno bila namenjena
                            tistim, ki so pred slovesnostjo pred Domom prižigali protestne sveče in
                            očarani strmeli v goreči žrtveni bas. (Lepe vasi lepo gore.) Potem pa
                            so, ko so še opsovali nekaj ministrov, odšli, ne na slavnost v dvorano,
                            ampak na golaž (ali nekaj podobnega). V dvorani pa je programska
                            voditeljica Blažka Müller Pograjc disciplinirano peljala slovesnost do
                            konca. Namesto zadnjega dejanja je na oder priklicala režijsko
                            predvideno temo, v dvorani pa zahtevala tišino in jo nemudoma dosegla.
                            Še v temi je potem rekla: »Kako tiho in temno bi bilo, če bi obmolknila
                            kultura.« V tem dramatičnem in gledališko naštudiranem trenutku – gotovo
                            se z besedami, ki jih je izgovorila, ni prvič srečala – je njena
                            asociacijska inteligenca ni bila v stanju spomniti na to, kakšna tema je
                            legla na Slovenijo, ko je ob odkritju Barbarinega rova marca leta 2009
                            slovenska kultura molčala – disciplinirano, sklenjeno, protestno, kakor
                            v Cankarjevem domu 7. februarja 2012. </p>
                        <p>A zadnjo besedo s Prešernovega praznovanja leta 2012 je po našem le treba
                            prepustiti predsedniku republike Slovenije dr. Danilu Türku. Ko je že po
                            končani proslavi področna novinarka hotela od njega izvedeti kaj
                            posebnega, kako biserno misel, ki se lahko zgosti samo v školjki zelo
                            visokega državnega uradnika, je nekoliko pomislil, potem pa se je
                            odločil in slovenski kulturi svetoval, da se odslej posveti »kulturi
                            provokacije«. </p>
                        <p>Ko je človek, ki je med prebivalci Barbarinega rova dobil ime
                                <emph>Begunec</emph>, začel med stropom in rudarskim nanosom kopati
                            tesen rov, je v sebi upodobil najvztrajnejšo in najpretresljivejšo misel
                            evropskega človeka od<pb n="014"/>Heraklita in Parmenida naprej: priti
                            ven iz jame, v prostor, iz katerega bo slednjič videl svet, kakršen je,
                            da bo končno vedel, kje je. A ko je <emph>Begunec</emph> iz Barbarinega
                            rova – bogve po kolikih dneh, po kolikih centimetrih svoje mučne poti –
                            prišel do betonskega zidu, je omahnil in umrl. Platonovemu
                                <emph>Beguncu</emph>, kakor piše v sedmi knjigi <emph>Države</emph>,
                            je uspelo, da je prišel iz Jame in v Soncu zagledal svet – prvič ga je
                            zagledal v njegovi resničnosti, prvič ga je zares videl.
                                <emph>Beguncu</emph> iz slovenske jame to ni bilo dano. A mu je bilo
                            dano nekaj drugega: ko je omahnil in umiral, je bil pri njem Bog. Zakaj
                            to vemo? Zakaj to zagotovo vemo? Zato, ker bi sicer to bil absurd, ki ga
                            svet ne bi prenesel. Ker je svet sicer vsak trenutek drugačen, v nekem
                            smislu pa vedno isti in ni absurd. </p>
                        <p>Evropa ima metabolične težave z boljševizmom. Ljudje, od katerih bi sicer
                            to pričakovali, še vedno ne vedo prav dobro, kaj je. Tisti, ki se nikoli
                            niso mogli odločiti, ali naj ga preizkusijo, se še vedno ne morejo
                            otresti očaranosti od njegovih velikih obljub, tisti pa, ki imajo ta
                            eksperiment za sabo, bodisi da so se sami prijavili zanj na merodajni
                            zgodovinski instanci ali pa so jih v njegove laboratorije usmerili
                            mednarodni politični prometniki, ti pa v sebi nimajo več moči, ne
                            moralnih ne intelektualnih, da bi odprli za to pot potrebna vprašanja.
                            Glavni splošni razlog pa je ta, da Evropa že stoletje ali dve ne
                            postavlja več bistvenih vprašanj o človeku in svetu. Zunaj tega, včasih
                            bi rekli metafizičnega pristopa, pa ni veliko upanja, da bi mogli
                            razumeti nekaj civilizacijsko tako prvinsko tujega. </p>
                        <p>Kaverne nerazumetja, ki nastajajo v odsotnosti tega splošnega vedenja,
                            povzročajo moralno in umsko nefunkcionalnost posameznikov in družbenih
                            subjektov. Ta misel nam nekoliko razloži stvari, ki se jim sicer tako
                            čudimo, da pravimo, da jih ne moremo razumeti. Tako je poljski filozof
                            Leszek Kolakowski že v začetku 90-tih let o Rusih v <emph>Time Litterary
                                Supplement</emph> napisal: »Lahko se sedaj vrnejo k svojim
                            predrevolucijskim jezikovnim simbolom, zamenjajo imena mest in ulic, ne
                            morejo pa enostavno anulirati let neskončnega trpljenja – nazadnje
                            samopovzročenega, žal – in začeti od kraja, kakor da se ne bi bilo nič
                            zgodilo. Skozi naslednjo zgodovinsko dobo bodo morali nositi breme
                            sovjetske preteklosti, ne samo v gospodarstvu, ampak tudi v glavah.«</p>
                        <p>Slovensko Delo pa je v četrtek, 22. decembra 2011 na isti strani ponudilo
                            bralcem dve poročili, od katerih se nobeno ne dotika Slovenije, a obe
                            skupaj dajeta pretresljivo in ponižujočo sliko o njej. Prvo poročilo ima
                            naslov <emph>Življenje v iskanju resnice</emph> in je opremljeno z več
                            kolon obsegajočo fotografijo množice Pražanov, ki spremljajo krsto s
                            pokojnim Václavom Havlom, »prvim predsednikom češke republike in zadnjim
                            predsednikom Češkoslovaške« na Hradčane, kjer so ga po tridnevnem
                            državnem žalovanju potem pokopali. </p>
                        <figure>
                            <graphic url="slike_z_84/z_84_07.png"/>
                            <head>Pomlad že prišla bo<name>Lovro Stanovnik</name></head>
                        </figure>
                        <p>Drugo poročilo, mnogo krajše, vsega nekaj deset enokolonskih vrstic, pa
                            daje bralcem vedeti, da so lokalne oblasti v Šentjurju preprečile
                            sprejem predloga občinskega odbora SDS, naj bi eno od novih ulic
                            imenovali po dr. Jožetu Pučniku. Nad Pučnikom je zmagala v neki lokalni
                            anketi predlagana <emph>Lesna ulica</emph>. Iz časopisnega poročila je
                            mogoče povzeti dva pomenljiva momenta: izjava predsednika šentjurskega
                            mestnega sveta, da »v mestnem svetu političnih razprav ne bo
                            dovoljeval«, in dejstvo, da so svetniki SDS protestno zapustili
                            glasovanje. Oboje je našlo odmev v novinarjevem komentarju:
                            »Poimenovanje se je iz povsem tehničnega projekta spremenilo v politično
                            in ideološko obračunavanje«. To pa ni več samo lokalni slog, ampak odmev
                            iz centra, kjer se nekateri ljudje boje samo ene stvari: »polariziranje
                            političnega in ideološkega obračunavanja«. </p>
                        <p>Ob tem ne moremo mimo dveh stvari. Potem ko začutimo, da moramo, po vsem,
                            kar o dr. Pučniku vemo, reči, da je bil, čeprav ni pisal dram, kot
                            človek, mislec in politik primerljiv s Havlom, potem še začutimo, da
                            moramo dodati, da Slovenci nismo primerljivi s Čehi in Slovaki (in še s
                            kom). Leta 1990 smo namesto edinega disidenta, ki smo ga imeli, izvolili
                            za predsednika nove demokratične države zadnjega partijskega sekretarja.
                            Ta rešitev je potem postala vzorec, ki se je še večkrat ponovil: na
                            primer z dr. Janezom Drnovškom in Barbaro Brezigar in z dr. Danilom
                            Tűrkom in Lojzetom Peterletom. Ko pa so ljudje videli, da se nekdanji
                            boljševiki po tako silovitem zgodovinskem porazu v resnici bojijo samo
                            »političnega in ideološkega obračunavanja«, se pravi svoje zgodovine –
                            ne mita o svoji preteklosti, ampak svoje zgodovine – se jih <pb n="015"
                            />je polotilo do njih sočutje in usmiljenje. (Ne čudite se preveč! Saj
                            ste gotovo kdaj videli kakšno fotografijo, kako Severni Korejci
                            objokujejo Kim Džong Ila!)</p>
                        <figure>
                            <graphic url="slike_z_84/z_84_08.png"/>
                            <head>Pomlad<name>Lovro Stanovnik</name></head>
                        </figure>
                        <p>Usmiljenje je lepa reč, a ne sme biti selektivno. Ko na nekem kanalu
                            Slovenske televizije končajo oddajo »Kronika«, v kateri nam<pb n="016"
                            />pokažejo nesreče in katastrofe, ki se dogajajo po svetu, lakote in
                            poplave, v katerih izginjajo tisoči in desettisoči, rafinirane uboje in
                            velezločine in velike goljufije, doma in po svetu, se voditeljica z
                            očarljivim nasmeškom poslovi in dostavi: »Še naprej se lepo imejte in
                            ostanite na našem programu!« </p>
                    </div>
                    <div type="div3" subtype="misel">
                        <p>Enotni evropski spomin je potreben za integracijo Evrope.<lb/>Enotni
                            slovenski spomin je potreben za spravo med nami.</p>
                    </div>
                </div>
            </div>
            <div type="div1">
                <head>Mesto na gori</head>
                <div type="div2">
                    <head>Fizik in profesor Franc Grum</head>
                    <docAuthor>Edi Gobec</docAuthor>
                    <div type="div3" subtype="intro">
                        <p>Povzeto iz lista Slovenian American Times z dne 15. oktobra 2011. Iz
                            angleščine prevedla Klementina Logar. Objavljeno z dovoljenjem avtorja,
                            uredništev in prevajalke. Prvi del o Grumovi borbi in delu proti
                            totalitarizmu objavljamo v celoti, drugi del o njegovih poklicnih
                            uspehih pa je nakazan v zgoščenem povzetku.</p>
                    </div>
                    <div type="div3">
                        <p>Čeprav je Franc Grum umrl star komaj 63 let v prometni nesreči, ki jo je
                            povzročil vinjen voznik malo pred božičem leta 1985, je imel izjemno
                            bogato življenje na dveh javnih področjih, namreč kot eden priznanih
                            znanstvenikov in svetovno znanih inovatorjev v podjetju Eastman Kodak in
                            v Tehnološkem inštitutu v Rochestru, pa tudi kot pogumen borec in
                            voditelj v boju za svobodo zoper tiranijo in zatiranje. Večina ljudi ga
                            je poznala samo v eni od teh dveh vlog. Objavljamo predvsem nekaj
                            poudarkov iz njegovega predanega boja proti totalitarizmu. </p>
                        <p>Franc se je rodil 21. maja 1922 v Ljubljani, kjer je končal osem razredov
                            klasične gimnazije. Ameriški sodelavci so pozneje precej osupli
                            ugotovili, da poleg angleščine in slovenščine obvlada še latinščino in
                            klasično grščino, pa tudi italijanščino, nemščino, francoščino,
                            španščino, ruščino in hrvaščino. Kot mnogo rojakov, začenši z
                            misijonarji, je bil poliglot – obvladal je deset jezikov.</p>
                        <p>Mladi Franc bi verjetno lepo, mirno, uspešno in srečno živel v ljubljeni
                            Sloveniji, če ne bi bilo druge svetovne vojne, ko so njegovo domovino
                            aprila 1941 napadle Nemčija, Italija in Madžarska, komunistični
                            voditelji, ki so se šolali v Sovjetski zvezi in sta jih vodila Josip
                            Broz Tito in Edvard Kardelj, pa so izrabili okupacijo za svojo
                            komunistično revolucijo. Skoraj vsi Slovenci so upali na osvoboditev
                            izpod okupatorskega škornja in so pričakovali, da bodo zmagoviti zahodni
                            zavezniki vkorakali v osvobojeno Slovenijo. Toda komunisti, ki so tedaj
                            šteli manj kot en odstotek slovenskega prebivalstva, so se razglasili za
                            voditelje Osvobodilne fronte (OF, po strategiji privlačne lažne
                            zastave!) ter tako preslepili domoljubne partizane in obrobne skupine,
                            kot nekaj krščanskih socialistov in liberalnih Sokolov, da so se jim
                            delno pridružile. Kmalu so sledile prisilne mobilizacije, dezerterje pa
                            so po navadi neusmiljeno usmrtili. Vse, ki se niso strinjali ter so
                            hoteli biti vojaško ali politično neodvisni od komunistične prevlade, so
                            proglasili za izdajalce. Fanatični komunistični voditelji in njihovi
                            politkomisarji so jih v sovjetskem slogu na tisoče okrutno pobili. </p>
                        <p>Franc je bil eden tistih, ki so se hoteli upreti okupatorjem, vendar niso
                            bili pripravljeni sprejeti komunistične oblasti, zato se je pridružil
                            četnikom pod poveljstvom Draže Mihajlovića, ki je bil tedaj vojni
                            minister jugoslovanske vlade v izgnanstvu v Londonu. Zavezniki so ga
                            podpirali. Čeprav so upali, da se bosta gverilski skupini skupaj borili
                            proti skupnemu tujemu sovražniku, se to ni zgodilo, ker je komunistično
                            vodstvo hotelo imeti popolno oblast med vojno in po njej. Predvsem in
                            najbolj se je osredotočalo na to, da bi uničili vse njim nepokorne
                            domače enote. Tako se je poleg krute okupacije začela še surova
                            državljanska vojna. Čeprav to morda zveni čudno tistim, ki ne poznajo
                            komunizma, lahko vsak, kdor ima računalnik, na spletu tudi danes preveri
                            ta totalitarni pristop, če poišče samo dve besedi: Dolomitska izjava
                            (Dolomite Declaration). Leta 1943 so slovenski komunistični voditelji
                            odkrito razglasili svojo absolutno prevlado. Kot je razvidno iz
                            zgodovinskih dokumentov, je Dolomitsko izjavo (Dolomite Declaration) 1.
                            marca 1943 sprejela Osvobodilna fronta in priznala izključno vodstvo
                            komunistične partije. Vsaka borba proti okupatorju izven OF pod
                            komunističnim vodstvom je bila proglašena za izdajstvo, izdajalci pa
                            obsojeni na smrt. Partija si je tako zagotovila monopolno oblast.
                            Povojna komunistična oblast je bila ves čas njen cilj, ki je zahteval
                            temeljito medvojno in povojno čiščenje vseh resničnih ali morebitnih
                            tekmecev.</p>
                        <p>Franc, slovenski rodoljub, se je v tem okrutnem spopadu znašel na
                            poraženi strani, v katerem je komuniste podpirala Sovjetska zveza, po
                            letu 1943 pa tudi Churchill, saj je domneval, da bodo partizani verjetno
                            pobili več Nemcev kot druge skupine, ki niso bile vedno pripravljene
                            samomorilsko žrtvovati deset, sto ali več talcev za vsakega ubitega
                            okupatorskega vojaka, zlasti še kadar so bili taki napadi strateško
                            nepomembni. Komunisti, s sovjetsko rdečo zvezdo kot svojim simbolom,<pb
                                n="017"/>so v resnici uspešno uveljavili komunistično diktaturo v
                            Jugoslaviji in Sloveniji, ne le zaradi sistematičnega iztrebljanja
                            nesomišljenikov med vojno in po njej, ampak tudi zaradi sporazuma velike
                            trojice (Stalina, Churchilla in Roosevelta) na konferenci na Jalti
                            februarja 1945, po katerem je Jugoslavija prišla pod sovjetski povojni
                            »vpliv« in tako zahodni zavezniki tudi niso vkorakali v od Nemcev,
                            Italijanov in Madžarov osvobojeno Slovenijo. V Jugoslaviji in v njo
                            vključeni Sloveniji je po vojni zavladala komunistična diktatura, kjer
                            je vladala v politiki, vojski, gospodarstvu, vzgoji, kulturi in medijih
                            ena sama stranka — komunistična partija. V tem nasilnem ustrahovanju in
                            enoumju je bil celo božič do leta 1987 navaden delovni dan, sv. Miklavža
                            pa je seveda zamenjal sovjetski dedek Mraz.</p>
                        <figure>
                            <graphic url="slike_z_84/z_84_09.png"/>
                            <head>Dr. Franc Grum</head>
                        </figure>
                        <p>Do leta 2011 so samo v mali Sloveniji odkrili več kot 600 množičnih
                            grobišč žrtev komunizma, ne le vojaških (razoroženih ujetnikov), ampak
                            tudi civilnih, med njimi žensk in otrok. Vse žrtve so bile usmrčene brez
                            sojenja. Niti en komunistični zločinec doslej še ni bil obsojen. Franc
                            Grum je bil med tistimi srečneži, ki so si rešili golo življenje tako,
                            da so leta 1945 pobegnili čez mejo in preživeli v begunskih
                                taboriščih.<pb n="018"/></p>
                        <p>V vsiljenem enoumju seveda ni bilo prostora za kritično razmišljanje.
                            Celo dr. Bogo Grafenauer je v svoji monumentalni <emph>Zgodovini
                                Slovencev</emph>, objavljeni leta 1979, ko je bila Slovenija še pod
                            komunistično oblastjo (v partiji tedaj ni bilo niti sedem odstotkov
                            slovenskega prebivalstva!), v smislu takratne »politične korektnosti«
                            povsem pristransko takole razložil Dolomitsko izjavo: »Tako se je takrat
                            [leta 1943] povsem razumljiva in sprejemljiva (sic!) Izjava ozirala že
                            tudi v čas po vojni in strankarski pluralizem je bil že takrat za danes
                            obsojen kot nesmisel.« (str. 791.) Izjava o monopolu komunistične
                            oblasti in komunistična diktatura s sistematičnim »čiščenjem« (ki se ga
                            več desetletij nihče ni upal niti omeniti, kot niso smele matere in žene
                            žrtev na domnevnih grobiščih položiti šopka cvetja ali prižgati svečke),
                            sta torej preprečila »nesmisel« strankarskega pluralizma in resnične
                            politične demokracije! Ni čudno torej, da ljudje po desetletjih
                            enoum­ja, ustrahovanja in indoktrinacije, ki se v veli­ki meri v tisku
                            in šolah še vedno nadaljuje, tudi v samostojni Sloveniji večkrat le
                            težko in počasi odkrivajo resnico. Povojna Jugoslavija pa se je ponosno
                            razglasila za »ljudsko demokracijo«. Zdaj pa se vprašajmo, kaj v
                            komunističnem besednjaku pomeni »ljudska demokracija«. <emph>A
                                Dictionary of Scientific Communism</emph> (Slovar znanstvenega
                            komunizma), ki je leta 1980 izšel pri založbi Progress Publishers v
                            Moskvi, nam postreže z naslednjo uradno definicijo: »Ljudska demokracija
                            je oblika diktature proletariata, ki so jo vpeljali (kdo?) v več
                            evropskih in azijskih državah kot posledico ljudskodemokratičnih(!)
                            revolucij v [19]40ih letih 20. stoletja.« (str. 174.) Tako je bila ta
                            »demokracija« dejansko diktatura komunistične partije, ki je vladala v
                            imenu proletariata, ne glede na to, kako majhen je bil njen odstotek v
                            celotnem prebivalstvu. V Sloveniji je leta 1982 močno privilegirano
                            članstvo partije doseglo svoj višek s 126.437 člani ali s 6,7%
                            slovenskega prebivalstva, do leta 1988 pa je članstvo padlo na približno
                            5.6%. Vladavina tako majhne, močno privilegirane manjšine naj bi
                            preprečevala »nesmisel strankarskega pluralizma«, kjer vsak državljan
                            lahko živi v svobodi in soodloča!</p>
                        <p>Morda nam take razmere poleg njegovega spomina na neštete umorjene
                            prijatelje pomagajo razumeti, zakaj je dr. Franc Grum nadaljeval odločno
                            odporniško dejavnost preko Obveščevalnega centra v Spittalu v Avstriji,
                            kakor poroča dr. Mateja Čoh v knjigi <emph>Za svobodo, kralja in
                                domovino</emph> (Ljubljana, Študijski center za narodno spravo,
                            2010, str. 71–74). Do smrti je nadaljeval boj proti komunizmu. Skupaj s
                            Stanetom Pleškom je napisal dve knjigi (<emph>Vetrinjska
                                tragedija</emph>, 1960, in <emph>Svoboda v razvalinah</emph>, 1961).
                            Bil je tudi avtor številnih člankov in vnet predavatelj in govornik. </p>
                        <figure>
                            <graphic url="slike_z_84/z_84_10.png"/>
                            <head>Znanstvenik</head>
                        </figure>
                        <p>Leta 1983 sva bila dr. Grum kot predsednik slovenske protikomunistične
                            organizacije Tabor in moja malenkost kot podpredsednik vseameriške
                            Narodne konfederacije ameriških narodnostnih skupin (National
                            Confederation of American Ethnic Groups) kot edina ameriška Slovenca
                            povabljena na vladno slovesnost, ko je predsednik Ronald Reagan prvič
                            podpisal izjavo razglasitve Tedna zasužnjenih narodov (Captive Nations
                            Week). Namen je bil »spomniti vse, ki živijo pod oblastjo tuje vojaške
                            sile in ideologije, da Združene države Amerike podpirajo njihova
                            prizadevanja za svobodo, neodvisnost in narodno samoodločanje«. Izjava
                            je vlivala pogum vsem, ki so živeli v komunističnih diktaturah. Žal je
                            bil Franc že med pokojnimi 12. junija 1987, ko je isti ameriški
                            predsednik izrekel nepozabne besede: »Gospod Gorbačov, porušite ta zid!«
                            Ta javni poziv je sprožil padec berlinskega zidu in propad komunistične
                            diktature v Evropi ter tako utrl pot tudi slovenski osamosvojitvi leta
                            1991, ki jo je Reagan odločno podprl. </p>
                        <p>Dr. Grum je do zadnjega diha trdil, kakor trdi večina zahodnih
                            zgodovinarjev in danes tudi Evropska zveza, da je bil komunizem poleg
                            fašizma in nacizma eden najokrutnejših totalitarnih sistemov 20.
                            stoletja. Še danes je moč čutiti njegove posledice, zlasti še v
                            nekdanjih komunističnih državah Evrope (primerjajmo le Vzhodno in
                            Zahodno Nemčijo) in pomislimo na žal še vedno skrajno sovražno ideološko
                            in politično razklanost Sloveniji, ki doslej skoraj edina ni javno
                            obsodila komunizma. </p>
                        <p>Franc je med letoma 1945 in 1950 živel v avstrijskih begunskih
                            taboriščih. Poleg nadvse tveganega vodstvenega položaja v enem od
                            protikomunističnih obveščevalnih središč je učil klasične in sodobne
                            jezike na slovenski gimnaziji v begunskem taborišču v Spittalu, ki je
                            bila vkljub izjemni revščini presenetljivo kakovostna in je zlahka
                            dobila avstrijsko akreditacijo. Z ženo Albino, rojeno Dobnikar, s katero
                            se je poročil 21. junija 1945, in s hčerama Ivo in Mary Anne se je
                            februarja 1950 odselil v Ameriko, najprej v Medford v Wisconsinu, kmalu
                            zatem pa v Waukegan v Illinoisu. Začel je delati na tekočem traku v
                            tovarni Motor Products Corporation, kjer so izdelovali zamrzovalnike. Po
                            le dveh mesecih so ga povišali v preddelavca, na univerzi v Chicagu pa
                            je opravil sprejemni izpit. </p>
                        <p>Novembra 1950 se je družina preselila v Rochester v New Yorku, kjer se je
                            Franc kot tehnik zaposlil na fizikalnem oddelku v raziskovalnem
                            laboratoriju podjetja Eastman Kodak. Obiskoval je tudi večerna
                            predavanja na univerzi v Rochestru in leta 1958 diplomiral iz fizike,
                            leta 1962 pa magistriral iz optike. V burnih letih dela in študija so
                            Grumovi dobili tretjo hčerko, Margaret (oziroma Peg). Franc pa se je
                            nenehno vzpenjal v velikanskem podjetju ter napredoval od tehnika,
                            fizika raziskovalca in višjega fizika raziskovalca do direktorja in
                            višjega direktorja fotometrološkega laboratorija oddelka za analitiko.
                            Tam je vodil raziskave v fotometriji, radiometriji ter stabilnosti in
                            ocenah barvnih fotografij. Že leta 1964 sta s Haroldom R. Conditom
                            izvedla poglobljene raziskave svetlobe, ki so prinesle temeljno znanje o
                            tem, kako različna stanja nebesne in dnevne svetlobe, na primer megla,
                            oblačno ali jasno nebo, vplivajo na svetlobni spekter. Njune ugotovitve
                            so bile posebej dragocene za snovalce materialov za barvno fotografijo
                            in oblikovalce naprav, ki naj bi posnemale naravno svetlobo, ter za
                            izdelovalce svetlomerov (<emph>Kodakery</emph>, 13. februar 1964). </p>
                        <p>Grum je bil eden od dvanajstih članov Kodakovega znanstvenega odbora, ki
                            so bili izbrani zaradi izjemnih znanstvenih dosežkov. Skozi leta je
                            postal mednarodno priznana avtoriteta v kolorimetrologiji – znanosti
                            barvnih meritev. Vedno je bil med prvimi raziskovalci, ki so reševali
                            zahtevne meritvene probleme, na primer ocenjevanje odboja in barve
                            fluorescenčno beljenega papirja. Sodeloval je pri razvoju suspenzije
                            visoko čistega barijevega sulfata, da so lahko izdelali skoraj popoln
                            material z belim odbojem, ki je zdaj na voljo kot Eastman Kodakov premaz
                            z belim odbojem, in še veliko več. V letih njegovega ponosnega
                            udejstvovanja na številnih voditeljskih položajih je podjetje Kodak
                            izdelalo tudi elektronski fotoaparat za polet Apolla 11 leta 1969, <pb
                                n="019"/>s katerim so pošiljali fotografije z Lune, leta 1975 pa je
                            Steve Sasson zasnoval prvi digitalni fotoaparat. </p>
                        <figure>
                            <graphic url="slike_z_84/z_84_11.png"/>
                            <head>Oče</head>
                        </figure>
                        <p>Franc Grum je tudi dejavno sodeloval pri delovanju in vodenju raznih
                            mednarodnih znanstvenih organizacij. Napisal je več kot petdeset
                            znanstvenih člankov in razprav. Bil je tudi urednik ali avtor več knjig.
                            V seriji o meritvah optičnega sevanja je izšlo pet knjig, ki jih je
                            izdala založba Academic Press: <emph>Radiometry</emph>
                                (<emph>Radiometrija</emph>, 1975), <emph>Color Measurement</emph>
                                (<emph>Barvna metrika</emph>, 1980), <emph>Measurement of Photo
                                Luminescence</emph> (<emph>Meritve fotografske osvetljave</emph>,
                            1982), <emph>Physical Detectors of Optical Radiation</emph>
                                (<emph>Fizikalni detektorji optičnega sevanja</emph>, 1983) in
                                <emph>Visual Measurement</emph> (<emph>Vizualna metrika</emph>,
                            1984).</p>
                        <p>Spomladi 1983 se je upokojil (v podjetju Kodak pa je vendar do smrti
                            ostal svetovalec) in postal profesor kolorimetrije, barvne
                            razpoznavnosti in tehnologije na Tehnološkem inštitutu v Rochestru. …
                            Njegov laboratorij je uvedel tudi dodiplomski in podiplomski program
                            kolorimetrije. Tako ni čudno, da članek iz rochestrskega časnika
                                <emph>News</emph>, ki je izšel 9.<pb n="020"/>januarja 1986, Gruma
                            že v naslovu imenuje »velikana kolorimetrije«. Navaja tudi predsed­nika
                            rochestrskega Tehnološkega inštituta: »Mojstrski učitelji, kakršen je
                            bil Franc Grum,« je dejal predsednik Rose, »so dar visokošolskim
                            ustanovam – ta nenavadni mož redkega kova je bil zaklad za študente.«
                            Thomas Iten, direktor Šole za umetnost fotografije, pa je izjavil: »Grum
                            je na rochestrskem Tehnološkem inštitutu velikokrat delal po dvanajst ur
                            na dan, poleg tega pa je vendar do smrti pomagal tudi kot redni
                            svetovalec pri Kodaku. Franc je štel 63 let, vendar je imel toliko
                            energije, kot bi bil le 33 star. Bil je izjemen človek.«</p>
                        <p>V reviji <emph>The Chroma Zone</emph> (spomladi leta 2004) so poročali,
                            da je Munsellov laboratorij za kolorimetrijo 10. maja 2004 slovesno in
                            uradno odprl Grumovo učno središče za kolorimetrijo, izobraževalno in
                            raziskovalno delo. Odkrili so bronasto spominsko ploščo, ki ponosno
                            kraljuje pred laboratorijem. Poleg imen podpornikov, sodelavcev in
                            diplomantov, članov Grumove družine in ustanove Xerox plošča povzema,
                            »zakaj se imajo ljudje pri Kodaku in v rochestrskem Tehnološkem
                            inštitutu za srečne, da se je dr. Franc Grum tako ali drugače dotaknil
                            njihovega življenja«. Na njej piše:</p>
                        <p>»Franc Grum je leta 1983 ustanovil Munsellov laboratorij za
                            kolorimetrijo. Bil je njegov prvi direktor in prvi profesor
                            kolorimetrije, razpoznavnosti in tehnologije. Franc je bil odgovoren za
                            uveljavljanje oddelkov in vpeljavo izobraževalnih programov za
                            kolorimetrijo. Prezgodnja smrt leta 1985 mu je preprečila, da bi bil
                            priča nenehnih uspehov svoje vizije, odločnosti in prizadevanj, ki so
                            omogočili raziskovanje barv na rochestrskem Tehnološkem inštitutu. Ta
                            ustanova je plod trajne zapuščine Francevega poslanstva. Posvečena je
                            njegovi preudarnosti, marljivemu delu in merilom odličnosti in omogočena
                            s prispevki diplomantov in prijateljev laboratorija.«</p>
                        <p>Kljub krajšanju članek lepo pokaže, da je v Ameriki za razliko od
                            (post)komunističnih dežel najbolj važna strokovnost, skupaj z znanjem in
                            poštenim in trdim delom. Prav to razloži velike uspehe ZDA in zmožnih
                            znanstvenikov, kakršen je bil naš rojak in nekdanji soborec Franc Grum.
                            Dodajmo le še žalostno vest, da je po dolgi bolezni letos 7. januarja
                            umrla njegova vdova Albina. Naj se oba skupaj s padlimi ali pobitimi
                            borci spočijeta v ljubečem božjem naročju!</p>
                        <p>Teden zasužnjenih narodov 1983</p>
                        <p>Proklamacija</p>
                        <p>Pred petindvajsetimi leti je Deklaracija o človekovih pravicah Združenih
                            narodov proglasila, da so »vsa človeška bitja rojena prosta in enaka v
                            dostojanstvu in pravicah«. S tem je bila ponovno potrjena večna resnica,
                            ki jo je Thomas Jefferson 1776 zapisal v naši lastni Deklaraciji o
                            neodvisnosti. Drugi veliki mislec, Edmund Burke, je preprosto ugotovil,
                            da je »stvar svobode stvar Boga«. Še kakih petindvajset stoletij prej je
                            prerok Izaija opominjal svet, naj »dvigne ljudi strtega srca in da
                            svobodo ujetnikom«.</p>
                        <p>Če hočejo svobodni ljudje ostati svobodni, morajo braniti svobodo drugih.
                            Kot varuhi demokratične tradicije, trdno zasidrane na tem kontinentu že
                            več kot dve stoletji, smo Američani globoko vdani ciljem demokratične
                            vladavine povsod po svetu. </p>
                        <p>Vsako leto Združene države potrjujejo to vdanost s Tednom zasužnjenih
                            narodov, ko spominjajo vse, ki so prisiljeni živeti pod prevlado tuje
                            vojaške sile ali tuje ideologije, da Združene države podpirajo njihova
                            prizadevanja za svobodo, neodvisnost in nacionalno samoodločbo. </p>
                        <p>Kongres je s skupno resolucijo, sprejeto 17. julija 1959 (73 Stat. 212),
                            pooblastil in zaprosil predsednika, da proglasi tretji teden v juliju za
                            Teden zasužnjenih narodov. </p>
                        <p>ZATO SEDAJ JAZ, RONALD REAGAN, predsednik Združenih držav Amerike,
                            določam teden, ki se začne 17. julija 1983, za Teden zasužnjenih
                            narodov. Vabim ljudstvo Združenih držav, da zaznamuje ta teden s
                            primernimi obredi in dejavnostmi in da ponovno potrdi svojo vdanost
                            idealom svobode, ki združujejo nas in navdihujejo druge. </p>
                        <p>V POTRDITEV TEGA sem se tu podpisal na 6. dan junija leta Gospodovega
                            tisoč devetsto triinosemdesetega in dvesto sedmega neodvisnosti
                            Združenih držav. </p>
                        <p>RONALD REAGAN</p>
                    </div>
                </div>
                <div type="div2">
                    <head>Pedro (Peter) Opeka – Naš človek iz Argentine</head>
                    <docAuthor>Metod Bohinc</docAuthor>
                    <div type="div3">
                        <p>Mislim, da je bilo za božič v lanskem Decembru, ko sem si na prvem
                            programu TV Slovenija ogledal film Jožeta Možine o Pedru Opeki,
                            slovenskem misijonarju, ki deluje na Madagaskarju. Takrat sem ga tudi
                            posnel in pred kratkim sem si ga ogledal še enkrat. To je film, ki
                            nikogar ne bi smel pustiti hladnega. To, kar je ta človek ustvaril v tem
                            najrevnejšem predelu otoka – na samem prostranem smetišču milijonskega
                            mesta Antananarivo, kako je dvignil, osvestil in preobrazil te zavržene
                            ljudi, otroke, jim zgradil zatočišča, domove, zdravstvene institucije,
                            šole, športne objekte itd. itd. – ja, vse to je pravi čudež.<pb n="021"
                            />Kako staršem teh otrok, ki jim je največkrat edini varuh njihova mati
                            – prinaša spoznanje in vedenje o njihovi vlogi in dolžnosti. Posebno
                            očetje, ki kot po pravilu zapuščajo družine kmalu po rojstvu svojih
                            otrok – so problem, ki se mu je Opeka posvetil z veliko skrbjo. Za te
                            ljudi organizira prav posebne pogovore in seminarje.</p>
                        <p>Najbolj učinkovit način te čudovite preobrazbe pa je seveda zgled in
                            način življenja, ki ga živi sam. Njegova delavnost, vztrajnost, skrb za
                            sočloveka, skromnost – hkrati pa orjaška širina s katero uresničuje
                            svoje veličastne načrte, ga dviga na raven voditelja – vodnika, ki mu –
                            nekdaj povsem zavržena – množica starih in mladih – sledi in brezmejno
                            zaupa. Ta človek je ustvaril – sam skromno pravi, da je to božje delo –
                            v tem delu sveta projekt, ki bi bil lahko zgled človeštvu. Kako
                            premagati bedo, lakoto in revščino – zaostalost, kako izobraziti
                            neosveščene ljudi, da se sami postavijo na svoje noge in pri tem ne
                            izgubijo smisla in pozornosti za sočloveka. </p>
                        <p>Od kod se je vendar vzel ta čudovit človek, obdarjen z lastnostmi, ki so
                            nam tako tuje, kot da prihajajo iz neke oddaljene eksotično-pravljične
                            dežele? Ki se razdaja z vsem, kar ima? Z dušo in srcem, znanjem in
                            ljubeznijo, ki presega pojmovanja našega tukajšnjega vsakodnevnega
                            življenja?</p>
                        <p>Njegova zgodba je pretresljiva in povezana z najbolj žalostnim poglavjem
                            naše slovenske zgodovine. Komunistične revolucije, ki so jo zakuhali
                            komunisti med drugo svetovno vojno in jo pod pretvezo osvobodilnega boja
                            uspeli uveljaviti med delom prebivalstva – niso sprejemali vsi Slovenci.
                            Eden izmed mnogih je bil domobranec Alojz Opeka, oče človeka, čigar tako
                            izjemno delovanje v današnjem času opisuje­mo v tem zapisu. Bil je eden
                            izmed mnogih tisočev protikomunističnih borcev, ki so bili s prevaro po
                            drugi svetovni vojni vrnjeni v Slovenijo in eden redkih, ki mu je z
                            neverjetnim pogumom – pa tudi veliko sreče – uspelo pobegniti z morišča
                            na Hrastniškem hribu.­</p>
                        <p>Argentina je njemu in še nekaj tisočem slovenskih političnih beguncev –
                            ponudila zavetje. Toda, znašli so se na popolni čistini – »goli in bosi«
                            – kot se reče. In v tej nadčloveški borbi za svoj življenjski prostor in
                            eksistenco, se je rodil Pedro (Peter) Opeka. Oče s svojim trdim delom in
                            življenjskimi načeli, mu je bil zgled in opora. Skupaj sta zidarila in
                            pomagala ustvarjati pribežališča slovenskim brezdomcem, ki so v svoji
                            domovini pustili vse – z begom so si rešili le svoja življenja. V
                                najtežjih<pb n="022"/>pogojih se je kalil, delal z očetom –
                            zidarjem, in pod vročim južnim soncem pomagal soustvarjati – pozneje
                            tako občudovani »argentinski čudež«. </p>
                        <p>Potem, ko je opravil ustrezne šole, se med tem »opremil« – kot se za
                            človeka rojenega v Argentini spodobi – z odličnim znanjem nogometa in
                            drugih športnih veščin, je s to imenitno dediščino iz Argentine prišel
                            kot pater – lazarist na otok Madagaskar. Na prostranem smetišču
                            velemesta Tananarive, se je pred njim razgrnila beda in obup lačnih in
                            razpuščenih – zavrženih človeških bitij … To žalostno zgodbo je poznal.
                            Ni mu bilo težko razumeti teh ljudi, sklenil jim je pomagati, jih
                            dvigniti, izobraziti, jim dati človeka vredno podobo. </p>
                        <p>Upam, da bo ta odlični film Jožeta Možine obkrožil svet. Da bo to
                            svetloba na koncu neskončnega predora, ki ga predstavlja nemoč in tema
                            naše družbe. Svet je dovolj bogat in tolikerim zemljanom ne bi bilo
                            treba živeti v taki stiski in bedi. Preobrazba družbe je proces, samo
                            materialna pomoč – kot vemo iz izkušenj – ni dovolj. Potreben je
                            celosten pristop, z vsebinami in kvalitetami kot jih pooseblja
                            svetovljan, športnik in duhovni človek – misijonar, Pedro Opeka. </p>
                        <p>Na koncu filma sem se zamislil … kakšne ljudi so množično morili zaradi
                            neke propadle ideologije med drugo svetovno vojno in predvsem po njej?
                            Ne rečem, da so bili vsi prav taki, kot oče Petra Opeke – čudežni
                            rešenec iz tistega morišča. Toda jedro teh sil je združevala podobna
                            moč, miselnost in prepričanje. Samo predstavljamo si, kako bi se
                            Slovenija lahko razvijala po drugi svetovni vojni s takim potencialom.
                            Mislim, da bi bilo marsikaj drugače … </p>
                        <p>Projekt, ki ga uresničuje Pedro – Peter Opeka na Madagaskarju od leta
                            1989, vzbuja zanimanje in občudovanje po Evropi in v svetu. Francoski
                            predsednik Mitterrand in njegova soproga sta s pomočjo države in osebno
                            zavzetostjo izrazila priznanje in zahvalo za njegova dejanja. Sprejel ga
                            je monaški princ in mu ponudil pomoč. Po svojih močeh pomaga tudi
                            Slovenija. Ja, resnično, tudi Slovenci smo lahko upravičeno ponosni na
                            tega čudovitega našega človeka. Lepo bi bilo, če bi za njegovo izjemno
                            človekoljubno dejavnost, ki bi jo lahko imeli tudi za vzorec – in bi na
                            ta način v bodoče morda lahko reševali najbolj pereče probleme našega
                            časa – slišali tudi gospodje v Stockholmu in Oslu in ga uvrstili na svoj
                            seznam s priznanji za pomembne dosežke človeštva.</p>
                    </div>
                </div>
            </div>
            <div type="div1">
                <head>Kako se je začelo</head>
                <div type="div2">
                    <head>Polica v viharju komunistične revolucije</head>
                    <docAuthor>Janko Maček</docAuthor>
                    <div type="div3">
                        <p>Pet slovenskih parlamentarnih strank se je ob nedavnem podpisu
                            koalicijske pogodbe zavezalo, da se bodo posvetile reševanju gospodarske
                            in finančne krize in da zato ne bodo odpirale ideoloških tem. Seveda se
                            ob tem takoj pojavi vprašanje, ali je na primer dostojen pokop žrtev
                            Hude jame ideološka tema. Ni dvoma, da je prednostna dolžnost nove vlade
                            skrb za izhod iz krize in da smo ji pri tem težkem delu dolžni
                            pomagati.</p>
                        <p>Kaj pa naša polpretekla zgodovina, ki je odprta in v marsikaterem pogledu
                            enostransko obdelana tema? Nova Slovenska zaveza in revija Zaveza se s
                            to temo ukvarjata že od začetka in bosta svoje delo nadaljevali tudi v
                            letu 2012, v prepričanju, da je za pošteno ureditev sedanjosti potrebno
                            razčistiti tudi pereča odprta vprašanja preteklega oziroma polpreteklega
                            časa.</p>
                        <p>V današnjem KAKO SE JE ZAČELO smo se nameravali osredotočiti na zgodbo o
                            višnjegorskem županu Janezu Vidicu, ki je bil doma z Blečjega Vrha pri
                            Polici, pa smo takoj začutili, da je tako močno vpeta v širšo zgodbo
                            Police in okolice, da je ne moremo iztrgati iz nje. Ko bomo imeli pred
                            seboj vsaj obrise širše zgodbe, bomo laže razumeli tudi Vidičevo
                            zgodbo.</p>
                        <p>Polica leži na severovzhodnem robu Grosupeljske kotline. Od leta 1875 je
                            tu sedež samostojne župnije, že prej pa je bila vas Polica središče
                            občine; področje občine Polica je bilo leta 1933 priključeno Višnji
                            Gori, sedaj pa spada pod občino Grosuplje. Za partizansko gibanje je
                            bila Polica pomembna kot prehodna točka med Ljubljano oziroma Poljem in
                            Dobrunjami in Dolenjsko preko Peščenika in Polževega.</p>
                    </div>
                    <div type="div3">
                        <head>V začetku so skoraj vsi sodelovali</head>
                        <p>Ob zlomu kraljevine Jugoslavije aprila 1941 je na Peči pri Polici
                            razpadla minerska enota jugoslovanske vojske. O tem piše Stane
                            Valentinčič v Zborniku občine Grosuplje IV pod naslovom Okrožje OF
                            Grosuplje in ljudska vstaja na njegovem območju. Kot grosupeljski
                            živinozdravnik je Valentinčič Polico in okolico zelo dobro poznal, saj
                            je s svojim motorjem obiskal skoraj vsak zaselek, vsako samotno
                            domačijo. Grosuplje je komaj dva meseca po začetku okupacije dobilo
                            okrožni odbor KP (kom. partije); vodil ga je Adolf Jakhel, ki so ga za
                            to poslali iz Ljubljane, med člani pa so bili Radko Polič, zdravnik dr.
                            Franc Podkoritnik in drugi. Polič v knjigi Čudežna pomlad pripoveduje,
                            kako so že poleti 1941 vrinili svojega človeka med »klerikalce«, da bi
                            kaj več zvedeli o njihovih »pripravah na boj za oblast«. Ali ni
                            zanimivo, da so bili že tedaj sovražno razpoloženi do Slovenske legije,
                            ki je sicer bila ustanovljena, vendar na grosupeljskem koncu najbrž še
                            ni imela kake resnejše organizacije? Partija je seveda dala pobudo za
                            ustanovitev OF v grosupeljski dolini. Ustanovni sestanek je bil 28.
                            septembra 1941 v Joškovčevi gostilni v Račni in za predsednika so
                            izbrali Valentinčiča, ki je dobil tudi nalogo za povezavo s »poliškim
                            rajonom«.</p>
                        <p>Iz Valentinčičevega pisanja zvemo, da so Lado Potokar, Jože Skubic in
                            Anton Babnik aprila­ 1941 ob razpadu minerske enote na Peči spravili
                            večjo količino ekrazita in vžigalnikov, 14 pušk in 1 pištolo ter da so
                            že junija 1941 v go­zdu pri Polici imeli sestanek z Radkom Poli­čem.
                            Kasneje jih je obiskoval Valentinčič, ki kot živinozdravnik ni bil
                            sumljiv, večkrat se mu je pa pridružil tudi zdravnik dr.
                            Podkoritnik.­</p>
                        <p>Čas je že, da povemo, da so aprila 1941 Polico za nekaj časa zasedli
                            Nemci, ki pa so se kmalu umaknili Italijanom. Potem je meja med
                            italijansko in nemško zasedbeno cono potekala po vrhu Kuclja nad vasema
                            Blečji Vrh in Gorenje Brezovo in naprej mimo Leskovca, ki je ostal na
                            italijanski strani. Ko se je italijanska posadka, ki je bila na Polici
                            od zasedbe, novembra 1941 umaknila, so se partizanom odprle velike
                            možnosti delovanja.</p>
                        <p>Partizansko šolsko taborišče na Pugledu se je oskrbovalo večinoma preko
                            odborov OF v Polju in Dobrunjah, vendar je del oskrbe prihajal tudi iz
                            Grosuplja preko Police. Kot piše Ivan Ferlež v knjigi Druga grupa
                            odredov, je bilo proti koncu februarja 1942 v taborišču okrog 120 mož in
                            prihajali so še novi, zato se je v zbiranje hrane zanje vključila tudi
                            poliška OF in jo dostavljala na določene točke v gozdu, kamor so jo s
                            Pugleda hodili sami iskat. Ljudje Italijanov niso marali in so tedaj še
                            verjeli, da je glavni namen partizanov boj<pb n="023"/>proti okupatorju.
                            Niti na kraj pameti ni nikomur prišlo, da bi zbiranje hrane in podobne
                            aktivnosti zatožil Italijanom. »Prezimovanje 2. partizanskega bataljona
                            je minilo, ne da bi italijanski okupatorji kljub svojim velikim
                            prednostim v ljudeh in orožju, začeli kakršnokoli akcijo – čeprav je
                            taborišče ležalo tako blizu Ljubljane, da so žarometi z ljubljanskega
                            gradu osvetljevali celo stražarska mesta … Vsekakor je bila pri tem
                            važna tudi vloga okoliškega prebivalstva, saj v času prezimovanja
                            bataljona zares ni bilo niti enega primera izdajstva.« (Ivan Ferlež,
                            Druga grupa odredov, str. 210)</p>
                        <figure>
                            <graphic url="slike_z_84/z_84_12.png"/>
                            <head>Cerkev sv. Jakoba na Polici z župniščem – na levo pokopališče in
                                Farne spominske plošče</head>
                        </figure>
                        <p>Valentinčič je 6. januarja 1942 povabil nekaj poliških mož na sestanek in
                            na njem imenoval odbor OF. Prav ta odbor je bil 12. aprila 1942 tudi
                            izvoljen na množičnem sestanku. »Tega dne je od vsake hiše na Polici in
                            iz okoliških vasi prišel po en član na sestanek, ki je bil v gostilni
                            pri Možaku. Sestanka so se udeležili tudi partizanski borci; ti so
                            pomagali sestanek organizirati. Govornik je bil Peter Stante – Skala …
                            Prikazal je razmah osvobodilnega gibanja in večanje osvobojenega
                            ozemlja, zato je treba organizirati ljudsko oblast in izvoliti svoje
                            predstavnike. Volitve so bile z dviganjem rok. Izvoljen je bil isti
                            rajonski odbor, kot je bil 6. januarja imenovan.« (Zbornik občine
                            Grosuplje IV, str. 34) O tem sestanku piše v članku Zgodovina Police pri
                            Višnji Gori pod jarmom rdeče svobode, ki ga je 16. decembra 1944 objavil
                            Slovenski dom, da so se na belo nedeljo zvečer, 12. aprila 1942,
                            pojavili na Polici partizani in zgnali ljudi na sestanek v gostilno k
                            Možaku. Če upoštevamo to okoliščino in pa izbor predstavnikov, si lahko
                            predstavljamo, kakšne so bile tiste volitve pod nadzorstvom Stanteta in
                            njegovih oborožencev. Na istem sestanku so ustanovili<pb n="024"/>vaško
                            zaščito za Polico in določili nekdanjega graničarja Jožeta Skubica za
                            poveljnika. Isti članek poroča tudi o slovesni prisegi zaščitnikov v
                            gasilskem domu, ki sta jo vodila Lado Potokar in Stojan Šuligoj –
                            Jope.</p>
                        <p>Za to priliko je Potokar od nekod prinesel križ, Jope pa je narekoval
                            besedilo prisege: »… Obljubljam, da se bom z božjo pomočjo vestno boril
                            proti okupatorju in delal za narod, dokler ne bo očiščena slovenska
                            zemlja.« Valentinčič o prisegi v gasilskem domu ne piše, pač pa poroča,
                            da je bila v začetku maja 1942 mobilizacija za NZ. »Vsak poveljnik vaške
                            NZ je pripeljal na zborno mesto, v dolinici med Polico in Pečjo,
                            sposobne za vojno službo. Prišlo je okrog 300 ljudi. Zbor so vodili
                            Potokar, Šuligoj in partizan Jaka z zastavo. Po raportu je bila
                            zaprisega. Ustanovljena sta bila dva bataljona, vodstvo prvega je
                            prevzel Janez Vovk iz Dolenje vasi, drugega pa Anton Štepic s Police, ki
                            je kasneje prešel v belo gardo.« (Zbornik IV, str. 38)</p>
                        <p>Omenjeno poročilo se ujema z zapisom v Slovenskem domu, da je bila v
                            začetku junija v gozdu med Polico in Pečjo splošna mobilizacija, na
                            katero »so stirali skoraj ves rajon od Leskovca do Zgornje Slivnice in
                            od Spodnjega Brezovega do Troščin, da je bilo tam okrog 200 mož.« Ena
                            večjih akcij, pri kateri je sodelovala NZ s Police, je bilo »praznjenje«
                            Prevodovega skladišča v Višnji Gori v noči od 3. na 4. junij 1942. Kljub
                            močni italijanski posadki v mestu so partizani s pomočjo zaščitnikov
                            tisto noč odnesli proti Kriški vasi okrog 20.000 kg moke, ne da bi
                            Italijani kakorkoli reagirali. Upravičeno lahko pomislimo, da je bil med
                            Italijani in OF neki dogovor. V noči med 15. in 16. junijem so vozniki
                            iz Polja pripeljali na Polico 9 voz razne hrane in tiskarski stroj; vse
                            to je potem poliška zaščita s svojimi vozniki prepeljala do Kriške vasi
                            in se preko Peščenika vrnila domov.</p>
                        <p>Kmalu po odhodu Italijanov, novembra 1941, je na Polici začela z delom
                            partizanska čevljarska delavnica, najprej pri Šircljevih, po domače
                            Kadunčevih v Bliski vasi. Ko je začelo čevljarjem primanjkovati usnja,
                            so ga 24. junija 1942 v spremstvu zaščitnikov šli »nabavit« v Martinovo
                            usnjarno na Lobčku, 14. julija 1942 pa so na podoben način izpraznili
                            Janezkovo usnjarno v Višnji Gori. Za partizane pa so delali na Polici
                            poleg čevljarjev tudi krojači in mesarji. Valentinčič piše, da je bil v
                            maju 1942 pri Bliski vasi narejen podzemni bunker, kjer so shranili
                            hrano, čevlje, cigarete in pisarniški material za partizane. Glavni tak
                            bunker (skladišče) je bil v gozdu Korošca v smeri proti Spodnjemu
                            Brezovu, kamor so spravili predvsem pšenico in drugo žito.</p>
                    </div>
                    <div type="div3">
                        <head>Kaj jih je odvrnilo od OF?</head>
                        <p>V prejšnjem poglavju smo videli, kako na široko je OF na Polici in v
                            okolici zastavila svoje delo. Kaj pa ljudje? Težko bi rekli, da so bili,
                            razen nekaterih izjem, navdušeni za sodelovanje, vendar so prispevali in
                            opravili naloge, ki so jim bile naložene. Okupatorjev niso marali. Kdo
                            ne bi imel razumevanja za fante, ki so sredi najhujše zime taborili na
                            Pugledu in se pripravljali za odpor proti njim! Nekateri so sicer imeli
                            pomisleke, ker so slutili, da se za OF in uporom proti okupatorju skriva
                            še kaj drugega, vendar so verjeli, da je v tako usodnem času potrebna
                            enotnost in sodelovanje vseh. Spomnimo se, kako piše Ferlež v svoji
                            knjigi, da v času partizanskega taborišča na Pugledu med domačini ni
                            bilo niti enega primera »izdajstva«.</p>
                        <p>Toda začeli so se vrstiti dogodki, ki so ljudem dali misliti. Vest o
                            smrti Antona Kneza, vratarja v tovarni Motvoz in platno na Grosupljem,
                            je odmevala tudi na Polici; 10. novembra 1941 ga je ustrelil njegov
                            sodelavec, ki je le nekaj dni prej odšel k partizanom. Knez je bil doma
                            na Perovem in za marsikoga ni bila skrivnost, da se ni strinjal z
                            odnašanjem blaga iz tovarne, ki je prihajalo tudi v krojaško delavnico
                            na Polici.</p>
                        <p>13. marca 1942 je četa partizanov s Pugleda postavila zasedo na cesti
                            Višnja Gora – Grosuplje na Stehanu. Čakali so italijansko vojaško
                            misijo, ki naj bi iz Zagreba potovala v Rim. V avtomobilu, ki so ga
                            napadli, sta bila dva Italijana mrtva, eden je pobegnil, avto so pa
                            ople­nili in zažgali. Še preden so se napadalci umaknili, se je z drugim
                            avtom pripeljal general Oxilia, ki pa ni padel v zasedo, ker je šofer še
                            pravi čas obrnil in odbrzel nazaj proti Višnji Gori. Partizani so se
                            mimo Police vrnili nazaj v taborišče. Še isti dan proti večeru so prišli
                            Italijani s policijskimi psi in odkrili sledi od kraja napada na Spodnje
                            Brezovo. Partizani so res bi­li v vasi, preden so odšli v zasedo.
                            Italijani so zato požgali več hiš in gospodarskih poslopij, moške pa
                            odgnali v Višnjo Goro. Po dveh dneh so jih izpustili, ker je zanje
                            posredoval župnik Vidmar. Ljudje so se pritoževali, zakaj so partizani
                            prišli v vas, če so se pripravljali na akcijo. Spoznavali so, da jim je
                            bore malo mar za ljudi. (Zaveza št. 46: Ivanka Kozlevčar, O medvojnih
                            požigih in uničenjih v višenjski fari)</p>
                        <figure>
                            <graphic url="slike_z_84/z_84_13.png"/>
                            <head>Kadunčeva hiša v Bliski vasi – V tej hiši so obsodili na smrt
                                bizoviške in dobrunjske žrtve</head>
                        </figure>
                        <p>V noči od 21. na 22. april 1942 so partizani na domu v Ponovi vasi
                            umorili šest članov Jakopinove družine: 44-letnega očeta Jožeta,
                            39-letno mamo Marjeto, 18-letnega sina Jožeta, 17-letno hčerko Anico,
                            11-letnega Vinka in 6-letnega Štefana. Treba je povedati, da je z
                            materjo Marjeto ugasnilo tudi sedmo življenje, ki ga je nosila pod
                            srcem. Na Polici so Jakopinove poznali, saj so stanovali v mežnariji
                            poliške podružnične cerkve sv. Lucije na Dolah, preden so kupili hišico
                            v Ponovi vasi. Jože Jakopin je leta 1925 z ženo in malim sinom pribežal
                            pred Italijani z Unca pri Rakeku. V času bivanja na Dolah se je zaposlil
                            kot tesač pri posestniku in lesnem trgovcu Drobniču. To delo je obdržal
                            tudi po preselitvi v Ponovo vas. Ljudje so ga poznali kot dobrega
                            izdelovalca tramov. Po končani osnovni šoli se je očetu pri delu
                            pridružil tudi najstarejši sin Jože. Cele tedne sta pregarala v gozdu in
                            le ob nedeljah in praznikih sta bila doma. </p>
                        <p>Na dan pred smrtjo se je oče Jakopin pogovarjal z znancem na Polici.
                            Skrbelo ga je iti domov, saj so Italijani 16. aprila v Št. Juriju in
                            okolici odpeljali okrog štirideset moških, vendar ga je bolj kot to
                            skrbelo zaradi sina Ivana, ki je malo prej nekam izginil in so ga domači
                            terenci zato obdolžili, da je kriv za italijansko racijo. Na večer pred
                            pokolom so ljudje videli, da so se domači revolucionarji zbirali v gradu
                            Brinje na Grosuplju, kjer so navadno imeli sestanke, in da je nekdo tja
                            z motorjem pripeljal Lada Potokarja s Police.</p>
                        <p>Za pravo predstavo o tem, kaj se je v maju 1942 dogajalo na Polici, je
                            treba vedeti sledeče: Partizanska enota, ki se je tisto zimo zadrževala
                            na Pugledu in so jo imenovali tudi Štajerski bataljon, je po spopadu z
                            Italijani konec marca zapustila svoje zimovališče in odšla na Kremenjek.
                            Postala je jedro Druge grupe odredov, ki je bila po raznih zapletih
                            formalno ustanovljena 1. maja 1942. Že 16. maja je grupa mimo Muljave in
                                preko<pb n="025"/>Polževega ter Peščenika prišla na Polico, kjer naj
                            bi se dokončno pripravila za prehod meje in reke Save na poti na
                            Štajersko. Za ta pohod je bilo tedaj pripravljenih več kot 500 dobro
                            oboroženih partizanov. Med njimi je bilo 117 članov in kandidatov KP ter
                            110 članov SKOJ (Saveza kom. omladine), torej skoraj polovica od vsega
                            moštva. Pri štabu grupe je bil tudi tedanji sekretar pokrajinskega
                            komiteja KPS Sergej Kraigher. (I. Ferlež, Druga grupa odredov, str. 268
                            in 273) Tej Ferleževi predstavitvi dodajmo še Kocbekove vtise o Drugi
                            grupi odredov, ki jih opisuje v knjigi Tovarišija. Kocbek je bil v
                            skupini članov Izvršnega odbora OF, ki so 22. maja 1942 s Kidričem na
                            čelu odšli proti Dolenjski in naslednji dan prišli v taborišče Druge
                            grupe pri Polici. »Okrog petsto mož se je gibalo pod košatimi bukovimi
                            drevesi. Bili smo presenečeni nad redom, ki je vladal v taborišču. V
                            njem je vladal izrazit vojaški duh. Zdaj šele sem občutil, da je v naši
                            zgodovini nastal definitiven prelom, da je konec slovenskega pesimizma,
                            konec solzavosti, konec moralne nesvobode … Staneta smo našli pred kupom
                            trofej. Tik pred nami so se vrnili zadnji oddelki iz večdnevnega boja z
                            Nemci. Stane je hotel prekoračiti Savo in priti na Štajersko. V tem boju
                            je pokazal svoje španske sposobnosti. Z višin je prizadejal Nemcem hude
                            izgube in se spretno izvil iz njihovega trdega prijema. Čestitali smo mu
                            … Pod večer se je taborišče zbralo v zbor. Politkomisar Dušan Kveder je
                            pozdravil Izvršni odbor, ki je stal sredi vojaškega kvadrata. Ves čas
                            pozdrava sem gledal v slovensko zastavo z rdečo zvezdo in trepetal od
                            ganotja … Preden smo zvečer odšli naprej na Dolenjsko, nas je Stane
                            povabil v gostilno na Polici. Prvikrat smo prepevali partizanske pesmi.
                            Noč je bila topla in jutranje ure so močno dišale po travi in senu. Prav
                            takrat, ko se je začelo rdečiti na vzhodu, sem se spomnil, da se poraja
                            binkoštno jutro.« (Tovarišija, str. 25 do 27) </p>
                        <p>V tednu pred 17. majem se je v Bizoviku pri Ljubljani v največji tajnosti
                            zbralo 17 članov Slovenske nacionalne ilegale za odhod na Dolenjsko.
                            Pričakovali so jih več. S težavo so jim domačini pritihotapili iz
                            Ljubljane potrebno orožje. Odhod je bil določen za nedeljo 17. maja
                            1942. Domači zaupniki OF so slutili, da se nekaj pripravlja, zato so
                            poklicali na pomoč partizane s Police. 17-članski odred je kljub temu
                            nemoteno odšel na svoj pohod, zgodilo pa se je nekaj drugega. Janez
                            Pavčič, Mežnarjev z Bizovika, dijak 4. letnika učiteljišča in član
                            dijaške Katoliške akcije, se je nameraval tisto popoldne udeležiti
                            šmarnic v sostrski podružnici sv. Urha. Bil je namreč<pb n="026"/>tudi
                            priložnostni organist. Šla sta skupaj s sovaščanom in prijateljem
                            Tonetom Jakošem. Ker je bilo še zgodaj, sta se v Dobrunjah ustavila pri
                            Tonetovem stricu Francu Jakošu, po domače Trnavcu, kjer pa sta bili doma
                            samo mati in hčerka Micka. Takoj za fantoma je vstopil v hišo
                            partizanski zaščitnik s pištolo v roki in vse štiri prijel. Nekoliko
                            kasneje so prijeli še očeta Franca Jakoša in več drugih, ki so prišli od
                            šmarnic. Hoteli so zvedeti, kje skrivajo orožje. Proti večeru so izmed
                            prijetih odbrali sledeče: Janeza Pavčiča in Franceta Jakoša iz Bizovika,
                            Trnavčevega očeta Franca Jakoša in sina Francija, telovadnega učitelja
                            Milka Cankarja, njegovo dekle Ivanko ter njeno prijateljico Mici iz
                            Zadvora in jih odgnali čez Zadvorski hrib preko Podlipoglava in Panc v
                            Blisko vas pri Polici. Obe dekleti so zjutraj izpustili, ostalih pet pa
                            so zasliševali in mučili v hiši čevljarja Kadunca, nato pa v gozdu za
                            vasjo umorili. Čez eno leto, 20. marca 1943, so vaški stražarji iz
                            Dobrunj in Bizovika prišli na Polico po trupla pomorjenih. Pri izkopu je
                            bil navzoč zdravnik dr. Grapar in nekaj najožjih sorodnikov žrtev.
                            Janeza Pavčiča in Franca Jakoša so potem pokopali v Bizoviku, ostale tri
                            pa pri sv. Urhu. Na kraju poboja pri Bliski vasi so leta 1999 postavili
                            spominski križ. (Karel Wolbang – Jože Kočar, Rekviem za organista, str.
                            120 in 139)</p>
                        <figure>
                            <graphic url="slike_z_84/z_84_14.png"/>
                            <head>Spominska razglednica bizoviških in dobrunjskih žrtev, umorjenih
                                18. maja 1942 pri Bliski vasi: v zgornji vrsti z leve Janet Pavčič,
                                Milko Cankar, Franc Jakoš, v spodnji vrsti z leve Franc Jakoš in
                                Franci Jakoš</head>
                        </figure>
                        <p>Pomudimo se še nekoliko pri Drugi grupi odredov, ki je 19. maja 1942
                            zvečer odšla s Police, prekoračila mejo in se usmerila proti Jevnici,
                            kjer naj bi se prepeljala preko Save. Njena pot Nemcem ni ostala skrita.
                            V naglici so zbrali dovolj močne sile, da so jo zaustavili, in grupa se
                            je vrnila na Polico. V spopadih z Nemci je imela 11 mrtvih in večje
                            število ranjenih. Za krivca tega neuspeha so določili Černetovo, po
                            domače Mokotarjevo družino iz Gozda-Reke, češ da so pohod izdali Nemcem­
                            na Prežganju, čeprav so jih partizani na svoj premik sami opozorili, ko
                            so jim prerezali telefonsko zvezo z Litijo. V noči na 25. maj so
                            partizani vdrli v Černetovo hišo in v postelji do smrti zabodli očeta
                            Franca (58) in ustrelili dva kočevska Nemca, ki sta tisto noč slučajno
                            prenočevala pri Černetovih; nosečo hčerko Lojzko (1922), ki se jim je
                            poskušala skriti, so zaklali v shrambi, mamo Marijo in hčeri Tončko in
                            Jožefo pa zabodli v kleti, kjer so jih prestregli, ko so hotele zbežati
                            skozi spodnja vrata. Jožefa je kmalu izkrvavela, mama in Tončka pa sta
                            preživeli. (Demokracija 11. 7. 2002, Ivo Žajdela, Pohod smrti) Ta
                            zverinski pokol je močno odmeval tudi na Polici. Je Kocbek zanj sploh
                            vedel? Pa tudi če bi vedel … Ko je kurir 27. maja 1942 zvečer na Tisovec
                            prinesel sporočilo, da je bil 26. maja v Ljub­ljani »likvidiran« dr.
                            Ehrlich, je Kocbek slabo­ spal in drugi dan zapisal v dnevnik: »Pred
                            seboj vidim mrtvega Ehrlicha, ki sem nekoč z njim tudi jaz mnogo
                            govoril. Tudi v meni še utripa sled romantične revolucionarnosti,­ želim
                            jo čim prej oplemenititi z jasnimi in neizprosnimi zakoni revolucionarne
                            stvarnosti … V tako razgibanem obdobju zgodovine se stališče pravnega
                            pojmovanja popolnoma spremeni, postane namreč politično. Kdor je v takem
                            stanju odgovoren za kolektivno usodo, ima pravico, biti neusmiljen, sme
                            vzeti živ­ljenje posamezniku in se ne sme ozirati na osebne koristi in
                            namene.« (Tovarišija, str. 32 in 33) </p>
                    </div>
                    <div type="div3">
                        <head>Od septembra 1942 do maja 1945</head>
                        <p>Poglejmo, kaj o nastanku protikomunističnega odpora na Polici piše Stane
                            Valentičič v že omenjenem Zborniku občine Grosuplje IV: »Ni moj namen
                            razpravljati o ozadju ali ozadjih pojava belogardizma na Polici – tisti
                            Polici, ki je bila leta 1941 in polovico 1942 tako zelo partizanska. Ali
                            je za to njeno preobrazbo iskati razlogov na sami Polici ali izven nje?
                            Ali obojih? Dejstvo je, da se je ob poletni italijanski ofenzivi, ko je
                            bil tam rajonski odbor OF razbit, bela garda takoj organizirala, čeravno
                            tedaj na Polici še ni bilo niti italijanske posadke. Kajti, kako naj si
                            sicer razlagamo dejstvo, da je bela garda že v drugi polovici septembra
                            1942 nastopala organizirano? Dne 24. septembra pa so storili že prvi
                            zločin, ko so ujeli Lada Potokarja in ga izročili Italijanom.« (Zbornik
                            IV, stran 44)</p>
                        <figure>
                            <graphic url="slike_z_84/z_84_15.png"/>
                            <head>Oče Janez Vidic z Blečjega vrha</head>
                        </figure>
                        <p>Čudno! Mar zverinski pokol v Ponovi vasi in Gozdu-Reki, pa mučenje in
                            poboj v Bliski vasi aprila in maja 1942 niso bili zločini? Ali je bila
                            Polica res tako zelo »partizanska« ali pa so si Valentinčič in njegovi
                            želeli, da bi bila taka in si pri realizaciji te želje pomagali z elitno
                            enoto, ki je pozimi 1941/1942 taborila na Pugledu in bila večkrat v
                            gosteh tudi na Polici? Slovenski dom je zapisal, da so domači terenci za
                            organizacijo sestanka 12. aprila 1942 poklicali na pomoč partizane, <pb
                                n="027"/>ki so z grožnjami zgnali vaščane k Možaku. Kakšna je bila
                            »priljubljenost« Potokarja, Jopeja in drugih, ko se je zvedelo, da so
                            povezani s pokolom Jakopinovih v Ponovi vasi, z umorom Bizovičanov in
                            Dobrunjčanov za Blisko vasjo in s krutim zločinom onkraj meje v
                            Gozdu-Reki? Kako so se ljudje počutili, ko je vsake toliko časa
                            pricurljala vest, da so v partizanskem taborišču spet nekoga ustrelili?
                            Ali niso bili člani narodne zaščite, ki so bili v stalni negotovosti
                            zaradi Italijanov in njihovih represalij, saj so spoznavali, kako malo
                            je »osvoboditeljem« mar, kakšne posledice bodo doletele domačine zaradi
                            njihovih akcij, v strahu tudi pred partizani? Verjetno bi bilo težko
                            opredeliti, kdaj in kako so se zaščitniki po vaseh spremenili v vaške
                            stražarje. Namen teh straž je bil opozarjati sovaščane tako pred
                            Italijani kot pred partizani, da so se zlasti moški lahko poskrili, ne
                            pa braniti vas. Zanimivo je, da starejši ljudje v teh krajih še danes
                            ločijo med temi posamezniki po vaseh in jim rečejo straža, organizirani
                            posadki na Polici pa legija oziroma legisti.</p>
                        <figure>
                            <graphic url="slike_z_84/z_84_16.png"/>
                            <head>Mati Antonija – več let po moževi smrti</head>
                        </figure>
                        <p>In kako je bilo z Ladom Potokarjem? Valentinčič piše, da se je maja 1942
                            za nekaj časa umaknil s Police, kjer je živel pri svoji teti, nato pa se
                            vrnil in nadaljeval »terensko« delo. 24. septembra popoldne so ga Anton
                            Štepic, ki smo ga že omenili kot poveljnika bataljona<pb n="028"
                            />narodne zaščite, in še nekaj Poličanov najprej opili, nato pa zvezali
                            in na »tragah« (lesenih nosilih) odnesli v Višnjo Goro. Italijani so ga
                            naslednji dan ustrelili. – Na Polici tedaj še ni bilo niti italijanske
                            posadke niti legije. Da tedaj še niso imeli italijanskega orožja,
                            dokazuje naslednji Valentinčičev podatek: »Dne 27. septembra – bila je
                            nedelja – jih je 32 prišlo k A. Babniku, da bi izvršili preiskavo, v
                            prepričanju, da bodo našli razno finančno dokumentacijo tedaj zaprtega
                            Antona Babnika, rajonskega blagajnika. Iskali so tudi orožje. Bili so
                            vsi v civilnih oblekah, vodil jih je Anton Štepic, oboroženi niso bili.«
                            (Zbornik IV, str. 45) Naj takoj dodamo, da Slovenski dom v že omenjenem
                            članku piše takole: »Stiska je prikipela do vrhunca in treba je bilo
                            nekaj ukreniti, ali pa čakati smrti od partizanov ali od Italijanov.
                            Tako se je konec septembra na Polici ustanovila Vaška straža.«
                            Valentinčič tudi zapiše, da »so partizani v noči na 5. oktober
                            likvidirali Jožeta Zupančiča, po domače Možaka. Italijani so drugi dan
                            aretirali šest moških, od katerih so tri ustrelili, tri pa poslali v
                            internacijo. Istega dne – 5. oktobra 1942 – so oborožili belogardiste s
                            svojim orožjem, dali so jim 30 pušk.« Konec septembra, najbrž že pred
                            uradno ustanovitvijo Vaške straže na Polici, so bili odkriti »bunkerji«
                            s hrano. Oni pri Bliski vasi je bil menda že prazen, tistega v gozdu
                            Korošca so pa izpraznili Italijani. Dejstvo je, da je za ta skladišča
                            vedelo veliko ljudi, saj so sodelovali pri spravljanju blaga vanje, če
                            že ne pri njihovi izdelavi. Marsikdo je danes prepričan, da jih je
                            Italijanom odkril somišljenik OF in tako rešil lastno kožo, potem pa
                            obtožil izdajstva druge, ki niso bili nič krivi. Še po koncu vojne je
                            nova oblast iskala krivce za to nesrečo in obtoževala izdajstva take, ki
                            z odkritjem »bunkerjev« niso imeli prav nobene zveze.</p>
                        <p>16. oktobra 1942 se je na Debelem hribu pri Polici pojavila Gubčeva
                            brigada z namenom, da »v korenu zatre začetke belogardizma v teh
                            krajih«, kot se je izrazil Boris Kidrič, s katerim se je brigada ta dan
                            srečala. Bil je namreč tedaj z nekaterimi drugimi vodilnimi člani
                            revolucije v Podlipoglavu. V monografiji Gubčeve brigade najdemo posebno
                            poglavje z naslovom Očiščevalne akcije okoli Višnje Gore in v Temenici.
                            »Napad se je začel 18. oktobra zvečer. Na Spodnjem Brezovem so
                            belogardisti streljali iz več hiš, nazadnje pa so se zabarikaridirali v
                            eno. Partizani prvega bataljona so zaplenili 3 puške, 1 belogardist je
                            bil ubit, dve poslopji pa požgani. Na Blečjem Vrhu je prebivalstvo
                            pobegnilo. Pri Vidicu so našli eno bombo in so zato napravili
                            rekvizicijo. V Dednem Dolu so bili belogardisti opozorjeni zaradi
                            streljanja v Spodnjem Brezovem in so zato pričakovali partizane v
                            zasedah. Na Polici vdor v vas. Hiša, iz katere so streljali, je bila
                            požgana in skozi okno vržena bomba.« (L. Ambrožič, Gubčeva brigada, str.
                            67) – Toda tedaj še maloštevilna Vaška straža na Polici je vzdržala
                            napad. Kmalu potem je prišel na Polico za poveljnika Danilo Capuder in
                            posadka je konec leta 1942 štela že preko 100 mož. Tako okrepljene
                            januarja 1943 ni zlomil niti napad treh brigad: Gubčeve, Cankarjeve in
                            Tomšičeve.</p>
                        <figure>
                            <graphic url="slike_z_84/z_84_17.png"/>
                            <head>Avgust 1990 – izkop očetovih posmrtnih ostankov v domačem
                                gozdu</head>
                        </figure>
                        <p>O obeh napadih na Polico in druge vasi piše Ivanka Kozlevčar v Zavezi št.
                            26: Spopad pri Gorenjem Brezovem, in št. 46: O medvojnih požigih in
                            uničenjih v višenjski fari. Njeni podatki se nekoliko razlikujejo od
                            zgoraj navedenih. Na Spodnjem Brezovem so fantje, ki so imeli tudi nekaj
                            pušk, prenočevali v Andrejčevi kašči. Izgleda, da so partizani to
                            vedeli, zato so že od daleč streljali na kaščo. Fantje so se umaknili,
                            in ko so napadalci prišli do nje, je bila prazna. Med umikom je zadelo
                            Jožeta Radeljna. Brez pravega vzroka so partizani zažgali še Koščarjev
                            hlev in skedenj. Od tedaj se fantje niso več upali biti doma in so odšli
                            na Polico. Na Gorenjem Brezovem se tisti večer ni zgodilo nič, vedeli pa
                            so, da so partizani v bližini, in jih je bilo strah. Avtorica zgodbe
                            pripoveduje, da je sedela na klopi pri peči in se tako tresla, da je
                            klop začela ropotati in jo je sestra zato nagnala na peč. Tudi to govori
                            o tem, kakšen je bil tisti čas in zakaj se je število moštva na Polici
                            hitro povečalo.</p>
                        <p>Ob drugem napadu brigad na Polico se je pravzaprav začel spopad že na
                            Gorenjem Brezovem, kjer je legistovska patrulja nepričakovano naletela
                            na partizane. V spopadu sta v vasi zagoreli dve hiši, en legist je padel
                            in dva sta bila ujeta, ubit je bil tudi en otrok, dva pa ranjena.
                            Postojanka na Polici je bila s tem opozorjena in presenečenje, s katerim
                            so napadalci računali, je odpadlo.</p>
                        <p>Omeniti je treba še en dogodek, ki je tudi pripomogel k povečanju poliške
                            posadke. V noči na 26. oktober 1942 so partizani prišli v Malo Staro
                            vas. Iskali so domačina duhovnika Antona Hočevarja, ki je imel novo mašo
                            leta 1939 in bil potem do nemške zasedbe kaplan v Zagorju ob Savi, nato
                            pa se je umaknil pred Nemci v rojstno vas. »Borci proti okupatorju« so
                            ga tisto noč odpeljali in ga naslednji dan v gozdu pri Lipoglavu
                            umorili. V Palmah mučeništva piše, da so v Hočevarju videli človeka, ki
                            ga ne bodo mogli pridobiti zase in ki je znal pridobiti tudi druge, v
                            Sajetovem Belogardizmu pa, da je bil eden glavnih organizatorjev
                            protikomunističnega odpora na Polici in v okolici. Če bi zadnje bilo
                            res, ali bi se 25. oktobra ponoči, en teden po partizanski hajki na
                            Polico in okolico, upal prenočevati izven postojanke?</p>
                        <p>Leto 1943 je bilo do kapitulacije Italije relativno mirno. Partizanske
                            »likvidacije in rekvizicije« so prenehale in Italijani niso več imeli
                            vzroka za represalije. Danilo Capuder je spomladi 1943 odšel v Šmarje,
                            kjer se je ustanovila nova postojanka Vaške straže. V petek 10.
                            septembra 1943 – Italija je kapitulirala<pb n="029"/>8. septembra 1943 –
                            sta Vaški straži s Police in iz Šmarja zapustili svoji postojanki in se
                            na poti na Turjak ustavili v Št. Juriju, kjer je poleg domače bilo
                            zbranih tudi nekaj posadk iz okolice Ljubljane. Naslednji dan so se te
                            enote s svojimi poveljniki odpravile na Turjak, le Danilo Capuder s
                            tridesetimi fanti je odšel na grad Boštanj pri Grosuplju. Bila je
                            sobota, 11. septembra 1943. Že tisto popoldne so partizani, ki so se z
                            vlakom pripeljali iz Višnje Gore, prišli do gradu, vendar se je prava
                            bitka razbesnela v nedeljo, ko so od nekod privlekli tudi topove.
                            Poveljnika Capuder in Pograjc sta sprevidela, da s 60 možmi ne bosta
                            obranila gradu, zato sta se proti jutru 13. septembra odločila za izpad.
                            Prvi je z 32 fanti zapustil grad Capuder, za njim pa s sedemindvajsetimi
                            še Pograjc. Capuder je kmalu naletel na močne partizanske zasede, zato
                            je spremenil smer poti in potem svojo skupino pri Pancah razpustil, sam
                            pa odšel v Ljubljano. Pograjčeva skupina je brez večjih težav prišla na
                            Turjak. Capudrovi fantje so se razkropili na svoje domove in se
                            skrivali, kasneje pa večinoma pristopili k domobrancem. Podobno se je
                            zgodilo s tistimi, ki so že 10. septembra ostali doma oziroma so
                            preživeli Turjak. Franci Pograjc je bil ubit 21. septembra med 60
                            žrtvami nad velikolaško železniško postajo, Capuder pa je padel 3.
                            decembra 1943 zgodaj zjutraj med napadom XV. divizije na domobransko
                            postojanko v Velikih Laščah.</p>
                        <p>Po 8. septembru 1943 je področje Višnje Gore, Police in Grosuplja tja do
                            Ljubljane postalo »osvobojeno ozemlje«. Zaradi bližine nemške meje so
                            prebivalci živeli v stalnem strahu, kdaj bodo k njim vdrli Nemci. V tem
                            času je posebno trpela Višnja Gora; Nemci so jo bombardirali 22.
                            septembra 1943 in uničili več hiš ter drugih poslopij, bilo pa je tudi
                            več mrtvih in ranjenih. Prava ofenziva je nad te kraje prihrumela v
                            začetku novembra in spet prinesla uničenje in smrt. V Višnji Gori so
                            tedaj ustrelili 21 moških, ki so jih pripeljali od drugod, osem
                            Višnjanov pa odgnali v Šmarje in jih ustrelili kot talce za na Stehanu
                            ubitega nemškega vojaka, čeprav s tistim dogodkom niso imeli nobene
                            zveze. Ko so Nemci odšli, so se partizani vrnili in v Višnji Gori ostali
                            do junija 1944. 28. decembra 1943 so na Grosuplje prišli domobranci in
                            vzpostavili postojanko, ki je potem vzdržala do konca vojne. Z namenom
                            preprečiti njihov prihod so partizani pred tem požgali šolo v Račni in
                            na Grosupljem, že konec novembra 1943 pa na Polici šolo, šolsko
                            stanovanjsko hišo, župnišče, mežnarijo s prosvetno dvorano in še<pb
                                n="030"/>nekaj drugih zgradb. Tudi v Višnji Gori, ki je utrpela
                            veliko škodo že ob nemškem bombardiranju septembra 1943, so partizani
                            med drugimi »preventivnimi ukrepi« v decembru 1943 požgali šolo,
                            Codellijev in Auerspergov grad in stavbo pri železniški postaji. Kljub
                            temu so domobranci konec maja 1944 prišli v Višnjo Goro in je potem do
                            konca vojne niso zapustili.</p>
                        <figure>
                            <graphic url="slike_z_84/z_84_18.png"/>
                            <head>Po izkopu – Spredaj pokojnikov brat Alojz in hči Antonija</head>
                        </figure>
                    </div>
                    <div type="div3">
                        <head>»Prišel bo čas, ko bo oče ležal v posvečeni zemlji!«</head>
                        <p>V poročilu Gubčeve brigade o preganjanju vaških stražarjev na Blečjem
                            Vrhu je omenjeno, da so pri Vidicu našli bombo, ljudje pa so pobegnili.
                            Za kazen so potem naredili »rekvizicijo«. Domači menda za tisto bombo
                            sploh niso vedeli, spominjajo pa se, da je bila »rekvizicija« tako
                            temeljita, da po njej niso imeli kaj dati v usta. </p>
                        <p>Pri Vidičevih se je po domače reklo pri Jakopčevih. Oče Janez Vidic,
                            rojen leta 1893 na Polici, se je na Blečji Vrh priženil. Pred tem so se
                            pri hiši pisali Zupančič. Z ženo Antonijo sta gospodarila na srednje
                            veliki kmetiji in rodilo se jima je šest otrok: Janez (1926), Lojze
                            (1928), Marija, Antonija, France (1934) in Peter (1942). Ko je bila
                            jeseni 1942 na Polici ustanovljena postojanka Vaške straže, je oče Vidic
                            ostal doma, saj je moral skrbeti za številno družino in kmetijo. Kadar
                            je čutil nevarnost, se je umaknil na Polico ali se skril kar doma. Po
                            kapitulaciji Italije oziroma po prihodu domobrancev v Višnjo Goro je
                            sprejel župansko funkcijo, ki pa se je kmalu spremenila v težko breme.
                            Sicer pa je bilo v tistem času življenje poštenih mož, tudi onih, ki
                            niso nikoli okusili županske časti, silno negotovo in nevarno.</p>
                        <p>Ko so se v Višnji Gori domobranci in tisti, ki so se odločili iti z njimi
                            na Koroško, pripravljali za odhod, je Vidic pospravil mizo v občinski
                            pisarni in odšel domov na Blečji Vrh. V nedeljo, 6. maja 1945, je
                            prikolesaril domov tudi sin Janez, domobranec stiškega bataljona. Prišel
                            se je poslovit »pred odhodom k Angležem«. Nagovarjal je očeta, naj se
                            jim pridruži, toda ta se ni mogel odločiti, kajti o Angležih je slišal
                            že marsikaj, kar ga ni ravno spodbujalo, da bi šel od doma. Sicer pa bo
                            dva ali tri tedne lahko počakal doma; v gozdovih okrog Blečjega Vrha je
                            dovolj varnih kotičkov, kamor se bo po potrebi zatekel. Sin je potem
                            odšel nazaj k svoji enoti. Iz poliške fare je tedaj odšlo nekaj deset
                            fantov in mož. Še isti dan je tudi oče odšel v sosednjo vas k prijatelju
                            in le žena je to vedela, medtem ko so bili otroci prepričani, da je šel
                            z domobranci. V naslednjih dneh se je zvedelo, da je višenjska občina
                            ukinjena in da dobi Polica svoj KLO (krajevni ljudski odbor). Vsakemu,
                            ki je spraševal po očetu, je mati povedala, da je šel na Koroško, in
                            kmalu so ta odgovor znali tudi otroci. Pri prvih »obiskih« so taki
                            odgovori zadoščali. Toda minevali so dnevi in tedni in o napovedanem
                            povratku domobrancev ni bilo ne duha ne sluha, pač pa se je začelo
                            šušljati, da jih Angleži vračajo v roke partizanov. »Obiski« pri
                            Vidičevih so se ponavljali, delali so preiskave in se obnašali, kot da
                            vedo, da oče ni šel na Koroško. Ko so zagrozili z zaplembo domačije in
                            posestva, jim je mati dokazala, da je lastnica ona, saj se je mož
                            priženil in nikoli ni bilo prepisano nanj.</p>
                        <p>Oče ni mogel več biti pri prijateljih, kajti tudi njim so grozile
                            sankcije, če bi ga našli. Dokler je vreme dopuščalo, se je skrival v
                            domačem gozdu. Sedaj so tudi starejši otroci zvedeli, kako je z njim, in
                            mu nosili hrano. V bližini gozda so imeli njivo, in ko so šli tja zaradi
                            dela, so mu nesli hrano, večkrat pa je bila njiva samo izgovor, da so
                            šli tja. Uredil si je skrivališče tudi v hlevu: skopal je jamo pod
                            jaslimi, jo prekril z deskami in domači so nanje nametali sena. Drugo
                            skrivališče je bilo v kamri, kjer je tudi naredil prostor pod tlemi; ko
                            je zlezel vanj, je nekdo namestil pokrov in naj porinil skrinjo. Bilo je
                            na božični dan leta 1946 proti večeru. Med otroki na vasi, ki so se
                            podili sem in tja in pogovarjali o praznikih, je bil tudi Vidičev fant.
                            Ko so na cesti zagledali može z rdečimi zvezdami na kapah, je Vidičev
                            takoj stekel domov. Oče je v kamri zlezel v bunker, z materjo sta
                            položila pokrov, porinila nanj še skrinjo in nato odšla v »hišo« k
                            ostalim, ki so ob medli svetlobi petrolejke sedeli okrog peči. Ko so
                            vstopili, so bile prve besede: »Kje imate očeta?« Mati je ponovila
                            odgovor, ki so ga že tolikokrat slišali, pa mu niso verjeli. Mlajši
                            otroci so bili prestrašeni, zato je vodja porinil mamo v kamro, jo tam
                            zasliševal in ji grozil: »Vem, da se skriva! Dobili ga bomo, živega ali
                            mrtvega.« Čez nekaj časa so slabe volje odšli, saj so pričakovali, da ga
                            bodo na božični večer gotovo našli doma. Ob drugi takšni preiskavi so še
                            ne trinajstletnega Franceta odvlekli v hlev in pritiskali nanj, naj
                            pove, kje se skriva oče. Eden od njih mu je nastavil vile na trebuh,
                            vendar ga s tem ni omehčal. Potem so mu ukazali vzeti lopato in kramp,
                            da si bo skopal jamo. Ko je tudi po tem zastraševanju ponavljal isti
                            odgovor, da je oče šel na Koroško, so ga pretepli in spustili. </p>
                        <p>Spomladi 1946 se je oče s pomočjo neke zveze hotel umakniti v Italijo. Z
                            vodičem in še nekaj begunci je prišel do onkraj Blok, kjer jih je
                            odkrila vojaška patrulja. Ko so se razbežali, je oče ostal sam in sploh
                            ni vedel, kje je. Pri neki hiši so mu pokazali pot in vrnil se je nazaj
                            na Blečji Vrh ter nadaljeval svoje skrivaško življenje. Najmlajši brat
                            dolgo ni poznal resnice o očetu. Niso mu upali povedati, saj se niso
                            zanesli, da bo vzdržal grožnje in zastraševanje. Nekoč je bil sam in je
                            med stikanjem po hiši hotel pogledati tudi v kamro. Čeprav so se vrata
                            težko odpirala, mu je po daljšem prizadevanju uspelo, da jih je odprl in
                            v polmraku na postelji zagledal bradatega, shujšanega moža. Prestrašil
                            se je in vrata hitro spet zaprl. Očeta ni prepoznal in šele po več letih
                            se mu je slika o vsem tem razjasnila.</p>
                        <p>Ni čudno, če so skrivanje po raznih nezdravih luknjah, neprestana
                            napetost in neredna prehrana očetu uničili zdravje. Proti koncu zime
                            1948 je zbolel za pljučnico. Mati ni upala poklicati zdravnika ali ga
                                spraviti<pb n="031"/>v bolnišnico, čaji, ki mu jih je kuhala, mu
                            niso mogli pomagati in nekaj dni pred praznikom sv. Jožefa (19. marca)
                            je umrl doma v kamri. Tedaj pa se je pojavil nov problem, kako naj ga
                            pokopljejo. Če bi ga pokopali na Polici, bi bila zgodba njegovega
                            skrivanja naenkrat razkrita in mater bi gotovo zaprli. Še veliko kasneje
                            je morala pri nekem zaslišanju podpisati, da je oče maja 1945 šel na
                            Koroško in da je bila opozorjena, da bodo njo zaprli, posestvo pa
                            zaplenili, če ga živega ali mrtvega najdejo doma. Toliko se je borila
                            zanj, za otroke in dom, sedaj pa naj z eno potezo vse uniči. Oče je
                            mrtev ležal v kamri, ona pa je hitela po nasvet v Ljubljano, kjer je
                            bila očetova sestra kuharica pri duhovniku in profesorju Maksu
                            Stanoniku, ki je precej dobro poznal razmere na Polici in Blečjem Vrhu.
                            Po razmisleku so sklenili, da zamolčijo očetovo smrt in ga skrivaj
                            pokopljejo. Ob slovesu je duhovnik rekel materi: »Vem, da je hudo,
                            vendar ne izgubite poguma in verjemite, da bo prišel čas, ko bo tudi on
                            počival v blagoslovljeni zemlji!« Popoldne se je vrnila domov in še
                            tisto noč so opravili »pogreb«. Zaradi bližine sosedov, ki jim niso
                            mogli zaupati, se niso upali žagati desk za krsto ali zabijati žebljev,
                            zato so položili mrliča med štiri primerne deske in jih<pb n="032"
                            />povezali z žico. Sredi noči sta starejša fanta to nenavadno krsto
                            odnesla in odvlekla v domači gozd, ki je bil razmeroma blizu. Naslednje
                            jutro sta v gošči skopala jamo, zrinila vanjo krsto, jo zasula, na vrh
                            pa posadila smrečico in skrbno zabrisala vse znake, da je bilo tam
                            kopano.</p>
                        <figure>
                            <graphic url="slike_z_84/z_84_19.png"/>
                            <head>Vnuka polagata krsto v posvečeno zemljo</head>
                        </figure>
                        <p>Mati je umrla leta 1973 in s seboj v grob odnesla tudi spomine na
                            trpljenje, ki ga je prestala v letih moževe »ilegale«. Kolikokrat je med
                            delom ali po delu na njivi poleg gozda odhitela k grobu in za trenutek
                            pomolila ob njem. Smrečica je rasla in se razvila v pravo drevo. Z njo
                            je zorel tudi čas, ki ga je duhovnik v Ljubljani napovedal ob očetovi
                            smrti. Hkrati z berlinskim zidom se je zamajal tudi zid slovenskega
                            totalitarizma in splahnela je neomejena moč tistih, zaradi katerih mati
                            ni mogla nositi črne rute za očetom in je le skrivaj lahko molila in
                            jokala ob njegovem grobu. Junija 1990 se je zbrala velika množica v
                            Kočevskem rogu in ljubljanski nadškof je daroval mašo in opravil
                            pogrebni obred za tam pomorjene, o katerih se je v prvem poletju
                            očetovega skrivanja šepetalo tudi na Polici. Končno so se tudi Vidičevi
                            odločili, da prenesejo očetove posmrtne ostanke v blagoslovljeno zemljo
                            – na farno pokopališče na Polici. Ko je poliški župnik oznanil, da bo na
                            veliki šmaren popoldne pogreb Janeza Vidica z Blečjega Vrha, so ljudje
                            strmeli in niso mogli verjeti. Na dan pred velikim šmarnom je bilo
                            oblačno in od časa do časa je rahlo rosilo. Tokrat Vidičevi niso več
                            skrivali svoje poti v gozd. Z njimi so šli tudi sorodniki in drugi.
                            Najprej so posekali smreko, ki je v štiridesetih letih zrasla nad
                            grobom, ga odkopali, pobrali posmrtne ostanke v malo, skoraj otroško
                            krsto in jo odpeljali domov. 15. avgusta 1990 je bil na Polici pogreb,
                            ki se ga je udeležilo veliko ljudi, čeprav je nekaterih bilo še
                            strah.</p>
                        <figure>
                            <graphic url="slike_z_84/z_84_20.png"/>
                            <head>Konec 1944 – Zbor županov in drugih predstavnikov Rupnikove
                                pokrajinske uprave – Vidic tretji z desne v zadnji vrsti</head>
                        </figure>
                        <p>Dve leti kasneje so na Polici blagoslovili farne spominske plošče. Zdi se
                            nam prav, da opozorimo na posvetilo pod imeni žrtev na ploščah, ki se
                            glasi: »Poliškim faranom – žrtvam komunističnega nasilja med vojno 1941
                            – 1945 in po vojni do 1951. Ko je dozorel čas, so postavili spomenik
                            svojci leta 1992 mrtvim v spomin – živim v opomin.« Žal so ob posameznih
                            imenih na ploščah vklesane samo letnice rojstva, ne pa tudi letnice
                            smrti, zato letnice 1948 (pri Janezu Vidicu) ne vidimo. Lahko pa jo
                            poiščemo v knjigi farnih spominskih plošč I., kjer se nam razkrije tudi,
                            zakaj piše v posvetilu: »do leta 1951«. Kdo na Polici in v okolici pred
                            vojno ni poznal lesnega trgovca Franca Drobniča iz Velike Stare vasi?
                            Tudi S. Valentinčič v članku o OF na Polici ne more mimo njega in
                            poroča, da je leta 1942 prispeval ves les za izdelavo partizanskega
                            skladišča pri Bliski vasi. Znano je, da je tudi po vojni še veliko
                            pomagal pri gradnji zadružnega doma na Polici. Kljub temu so ga leta
                            1949 zaprli. Približno tedaj so zaprli tudi Kozlevčarjevega očeta z
                            Gorenjega Brezovega, ki ni hotel podpisati pristopne izjave za KOZ
                            (kmetijsko obdelovalno zadrugo), in ga zaradi »kršenja javnega reda in
                            miru ter sovražne propagande proti KOZ« obsodili na 27 mesecev DKD
                            (družbeno koristnega dela). Kozlevčar je bil pogojno izpuščen januarja
                            1951. Nismo posebej raziskovali, česa je bil obtožen Franc Drobnič.
                            Gotovo je bila KOZ tudi pri njem važna zadeva in pa seveda njegova žaga
                            in posestvo. Pisalo se je leto 1951, ko so bili domači zadnjikrat pri
                            njem na obisku in tedaj je izgledal čisto normalno in pričakoval, da bo
                            v kratkem šel domov. Nekaj dni zatem je prišlo sporočilo, da je v zaporu
                            umrl, po eni verziji pa, da si je sam vzel življenje. Verjamemo, da
                            komentar ni potreben.</p>
                        <p>Če bi bile na ploščah ob imenih letnice smrti, bi že na prvi pogled
                            ugotovili, da je večina zapisanih umrla leta 1945, kar naj bi pomenilo,
                            da so bili kot domobranci vrnjeni s Koroškega<pb n="033"/>in pomorjeni.
                            Vendar med tistimi s smrtno letnico 1945 vsi niso bili domobranci. Konec
                            junija 1945 so namreč varuhi novega reda na Polici aretirali Antona
                            Dežmana (1896), Jožeta Vidica (1902) in Antona Skubica (1899), jih
                            najprej odpeljali v grosupeljske zapore in nato ustrelili pri Račni, češ
                            da so leta 1942 izdali Italijanom partizanska skladišča. Seveda to ni
                            bilo res. Koliko zgodb še skrivajo poliške spominske plošče? Le ustaviti
                            se je treba ob njih in jim prisluhniti.</p>
                    </div>
                    <div type="div3">
                        <head>Zaključek</head>
                        <p>Ob koncu te morda nekoliko dolge, pa hkrati nepopolne zgodbe bi se radi
                            iskreno zahvalili vsem, ki ste pripomogli k njenemu nastanku. Upamo, da
                            je s tem dana tudi vzpodbuda, da se bo dogodkov poliške polpretekle
                            zgodovine, zlasti tistih, ki so tukaj nepopolno obdelani ali pa samo
                            nakazani, še kdo lotil in jih zapisal za prihodnje rodove. Ker resnično
                            zgodovino Police premalo poznamo, komaj opazimo, da ni bila tako »zelo
                            partizanska«, kot jo prikazujejo nekateri. Če bi bilo to res, se najbrž
                            ne bi tako odločno uprla boljševiškemu nasilju, ki je pred sedemdesetimi
                            leti, spomladi 1942, pritisnilo nanjo. Ali se niso tu dogodili najbolj
                            kruti poboji celih družin, ali se ni tu poskušalo »do korena« zatreti
                            začetke nacionalne ilegale, ki je bila po Odloku o zaščiti slovenskega
                            naroda prepovedana, ali ni bilo vse to podkrepljeno še z umorom mladega
                            duhovnika, ki se je pred nacističnim okupatorjem zatekel na svoj rojstni
                            dom? Kdo so bili tisti, ki so se tako odločno uprli temu nerazumljivemu
                            nasilju, da so vzdržali napade brigad, ki so malo pred tem »osvobodile«
                            Suhor in Ajdovec? Mar niso bili ti uporniki še pred kratkim med
                            zaščitniki, ki so v Višnji Gori pred nosom močne italijanske posadke v
                            eni noči izpraznili skladišče Prevoda in na količkih znesli več tisoč
                            kilogramov moke v Kriško vas? Kako je že zapisal Slovenski dom dobri dve
                            leti kasneje: Stiska je prikipela do vrhunca in treba je bilo nekaj
                            ukreniti, ali pa čakati smrti od partizanov ali od Italijanov.</p>
                        <p>Upor proti boljševiškemu terorju, ki je pred sedemdesetimi leti povzročil
                            na Polici in po drugih krajih toliko trpljenja in razdejanja, ni mogel
                            preprečiti komunistične zmage ob koncu vojne. Namesto fašistične oziroma
                            nacistične okupacije med vojno so maja 1945 zavladali komunisti in
                            uvedli svoj totalitarizem, ki je bil pogubnejši od prvih dveh in ki je
                            poleg tega trajal celih petinštirideset let. O tem nam govori zgodba
                            Vidičevega očeta z Blečjega Vrha, o tem nam »molče trobentajo« imena na
                            spominskih ploščah, ki so jih Poličani postavili leta 1992 mrtvim v
                            spomin – živim v opomin.</p>
                    </div>
                </div>
                <div type="div2" subtype="poem">
                    <head>Odisej</head>
                    <docAuthor>Brane Senegačnik</docAuthor>
                    <div type="div3">
                        <lg>
                            <l>»Ime mi je Nihče!« - rešilna laž,</l>
                            <l>Ki z njo še drugič oslepil je Polifema,</l>
                            <l>V nočeh, ko modra ga Penelopa objema,</l>
                            <l>Se tihotapi vanj mimo vseh straž …</l>
                        </lg>
                        <lg>
                            <l>Spet morje buta in nebo molči:</l>
                            <l>Sirenski spev, Kalipso, sence, brodolom …</l>
                            <l>Sam slep zdaj išče v drugo izgubljeni dom</l>
                            <l>In sam pred sabo vsako noč drhti.</l>
                        </lg>
                        <p>
                            <pb n="034"/>
                        </p>
                    </div>
                </div>
            </div>
            <div type="div1">
                <head>Pisma – zgodovinske in človeške priče</head>
                <div type="div2">
                    <head>Anton Grčman in njegova pisma svakinji</head>
                    <docAuthor>Ivanka Kozlevčar</docAuthor>
                    <div type="div3">
                        <p>Gospa Mihaela Zajc mi je 24. 1. 1995 poslala fotokopijo pisem, ki jih je
                            gospod Anton Grčman pisal leta 1994 njej in svoji svakinji Tereziji
                            Grčman. V spremnem pismu je napisala: »Pošiljam Vam 10 pisem pokojnega
                            g. Grčmana, ta so Vaša.« Kot sem jo poznala, je gotovo mislila, da ne bi
                            bilo prav, da bi pisma kje obležala in se izgubila, saj je bila dovolj
                            razgledana in tenkočutna, da se je zavedala njihove vrednosti, zato je
                            pričakovala, da bom po svoji uvidevnosti z njimi primerno ravnala. </p>
                        <p>Menim, da je v tem času, ko se o duhovnikih površno govorijo predvsem
                            slabe stvari, prav, da se predstavi iskrena samopodoba gospoda Antona
                            Grčmana v vsej njeni človeškosti in zvestobi Kristusu ter duhovništvu.
                            Ob njej dobimo vpogled v okoliščine, v katerih je živel doma in v
                            Argentini. Malo je še ljudi, ki se še spominjajo njega, njegove družine
                            in razmer, v katerih je živel. Ker sem doma iz sosednje vasi, čutim
                            dolžnost, da vse to otmem pozabi. </p>
                        <p>Anton Grčman je bil rojen v Leskovcu, v kme­čki družini. Leskovec je vas
                            na razgibani Les­kovški planoti, ki se razprostira severno od Višnje
                            Gore. Na njej so vasi: Vrh z zaselkom Kalce, Gorenje Brezovo z mlinom
                            Mleščevo, Leskovec z zaselkoma Izirek in Mlake, Kamno Brdo in Sela z
                            zaselkom Gabrovec. Leskovec na tem območju leži najvišje, v plitvi
                            kotanji na slemenu Kuclja, ki se na drugi strani prevesi v nižji svet
                            proti Trebeljevu. To območje ni rodovitno, zato je bilo potrebno izdatno
                            gnojiti in skrbno obdelati vsak primeren kos zemlje, da so se preživeli.
                            Posebno naporna je bila košnja, pa tudi žetev in mlačev, saj se je vse
                            delo opravljalo ročno. Na to opozarjam zato, da bomo laže razumeli
                            Grčmanove praktične delovne sposobnosti, pa tudi veliko skromnost,
                            delavnost in vzdržljivost.</p>
                        <p>S tega območja so otroci redko študirali. Približno v času gospoda
                            Grčmana sta študirala še Ciril Ahlin (1920–1995) z Vrha (pravo) in Ivan
                            Zupančič s Kalc (geografija). Gimnazijska leta sta v Grčmanovem času
                            začela še Amalija in Alojzij Ambrož iz Leskovca. Les­kovška planota,
                            kolikor mi je znano, še ni dala duhovnika, bilo pa je nekaj redovnic:
                            usmiljenka s. Korona – Ana Nograšek (1909–1986) z Zgornjega Brezovega,
                            usmiljenka s. Makarija – Ivanka Erjavec (1917–1978) s Kalc in s. Dacija
                            – Alojzija Štrubelj (1909–1993) iz Leskovca. Iz iste hiše kot Alojzija
                            Štrubelj v našem času deluje usmiljenka s. Tončka Grum. Nova maša
                            gospoda Grčmana je bila velik dogodek, na katerega so bili vsi ponosni.
                            Novomašno gostijo so pripravile v stari Omahnovi hiši pri postaji
                            udeleženke banovinskega gospodinjskega tečaja, ki sta ga vodili Osmukova
                            Francka iz Žalne in gospa Zalokarjeva, žena sodnika Zalokarja, ki je bil
                            umorjen na Turjaku, kamor se je zatekel z vaškimi stražarji ob
                            italijanski kapitulaciji. </p>
                        <p>To območje je bilo med vojno večinoma polosvobojeno, kar pomeni, da so
                            italijanski vojaki prišli iz Višnje Gore ali od kod drugod le ob kaki
                            posebni akciji, drugače pa so se partizani po njem gibali precej
                            svobodno. Po grebenu Kuclja je tekla utrjena, neprehodna razmejitvena
                            črta med italijanskim in nemškim okupacijskim območjem, ki je bila
                            jeseni 1941 že trdno določena. Leskovec je na prošnjo prebivalcev prišel
                            v italijansko območje, drugače bi bila vas gotovo izseljena. Umaknila se
                            je tudi obmejna straža in »bloka« pred vasjo, ki ga opisuje Grčman, ni
                            bilo več. Ljudje zaradi lastnih izkušenj in dogodkov ter komunizma (V
                            njihovem spominu je bilo zapisano preganjanje in pobijanje duhovnikov v
                            Rusiji, jemanje zemlje kmetom in množice mrtvih sestradanih kmetov v
                            sovjetski Ukrajini. Propaganda na prisiljenih sestankih jih je v sumih
                            le potrdila.) partizanom niso bili naklonjeni. Moški so se sprva
                            skrivali, potem prešli k vaškim stražam in končno k domobrancem. Vas, ki
                            je imela 14 domačij, je v povojnih pomorih izgubila 18 fantov
                            domobrancev, le dva mladoletna sta se vrnila, in sicer Viktor Grum in
                            Andrej Čož, morda tudi zato, ker sta šla po poteh, kjer ni bilo zased,
                            ki so prežale na onemogle vrnjence. Med umorjenimi je bil tudi Grčmanov
                            brat Alojz. Pri tem je treba pripomniti, da je bilo pri nekaterih hišah
                            ubitih več fantov, npr. pri Brtalovih štirje: Alojz, Anton, Jože, France
                            Čož; pri Bahovčevih trije: Anton, Janez, Alojz Dremelj (Anton je
                            zapustil vdovo in majhne otroke.); pri Zečevih dva: Alojz in Jože Čož;
                            pri Gnidovih dva: Anton in Franc Čož; pri drugih hišah pa po eden: pri
                            Groz­nikovih France Ambrož, pri Španovih Janez Dremelj, pri Lahovih
                            Alojz Rome, pri Omahnje­vih Jakob Rus, pri Videtovih Jože Štrubelj, pri
                            Kavščekovih Anton Zadel, pri Selanovih Alojz Grčman. Ostali so le<pb
                                n="035"/>mladoletni fantje, od polnoletnih pa tisti, ki so bodisi
                            prišli iz nemškega ujetništva, tako Tone Rus, ki je prevzel Omahnjevo
                            domačijo, Na­ce Rome, ki je nasledil Lahovo domačijo, ali bili za vojsko
                            nesposobni, kot Jože Klemenčič, ki je prevzel Rojščakovo domačijo, ali
                            pa so bili že starejši. Tako velik izpad je močno vplival na življenje
                            posameznih domačij in nekatere so omagale. Ni čudno, da si je vas ob
                            osamosvojitvi Slovenije pripravila veselo pogostitev. Res pa je tudi, da
                            mladi rod spomina na te usodne dogodke ni negoval, morda iz želje po
                            življenju ali zaradi tedanjih družbenih razmer in enostranske
                            poučenosti. </p>
                        <figure>
                            <graphic url="slike_z_84/z_84_21.png"/>
                            <head>Novomašnik Anton Grčman s sovaščankami, ki so poskrbele za
                                novomašno gostijo – V prvi vrsti z leve: Malnarjeva Urška (Zg.
                                Draga), Zečeva Tona (Leskovec), Španova Minka (Leskovec), Rojščakova
                                Katarina (Leskovec), Bahovčeva Rezka (Leskovec), Kahnetova Minka
                                (Dedni Dol); druga vrsta z leve: Markčeva Francka (Pristava),
                                Martinetova Micka (Kriška vas), Zalokar Vida (žena sodnika
                                Zalokarja, ubita na Turjaku), Španov Andrej (Leskovec), Osmukova
                                Francka (Žalna), Suhorebrnikova Minka (Dedni Dol), Špiževa Marija
                                (Loka), Vavptova Lojzka (Loka); tretja vrsta z leve: Grandetova Ana
                                (Polje), Pourjeva Francka (Sp. Brezovo), Bebčeva Micka (Vrh),
                                Hrovatova Micka (Kriška vas), Bečnikova Tina (Kriška vas), Anžičkova
                                Neža (Kriška vas), Košemajeva Lojzka (Kalce), Švetova Pepca
                                (Loka)</head>
                        </figure>
                        <p>V kmečkih domovih je v Grčmanovem času vladala skromnost, kaj več si tudi
                            »gruntarji« niso mogli privoščiti. Vasi so se nekako solidarno borile za
                            preživetje. V družinah se je gojilo versko življenje: molitev,
                            spoštovanje nedelj in praznikov, udeležba pri nedeljskih in praz­ničnih
                            mašah, Marijina družba za mlade,<pb n="036"/>tretji red za starejše.
                            Včasih so šli otroci in mladi ob nedeljah tudi k popoldanski
                            pobož­nosti. </p>
                        <p>Še ena stvar je, ki jo je za Leskovec treba omeniti. Imeli so dobre
                            pevce, morda je bilo njihovo petje tako dobro tudi zato, ker je bilo
                            dosti fantov. Sodelovali so tudi pri cerkvenem pevskem zboru. Med vojno
                            je pri nedeljski maši v leskovški podružnici redno pel zbor, v katerem
                            so bile Videtove tri: Tona, Ana in Angela, Španova Minka, Brtalova
                            Ihanca, Rojščakova Katarina, Gnidova Johanca in še z Brezovega
                            Pancarjeva Minka, Lojza in nazadnje še Julka. Morda sem katero pozabila.
                            Pritegnili so tudi moški, če so bili doma. Ni mi pa znano, kako je
                            prepeval gospod Grčman, govornik je bil dober, kot sam pripoveduje, tak
                            je bil tudi njegov preživeli brat. </p>
                        <p>Naj nekaj povemo še o Grčmanovi družini. Oče Anton (roj. 1874) se je
                            prvič poročil l. 1900 s Frančiško Erjavec, Anžičkovo iz Kriške vasi. Ta
                            je umrla za grižo brez otrok. Drugič pa se je poročil 1907. leta s
                            sosedo in sorodnico Terezijo Grčman (1884), Omahnjevo. Rodilo se jima je
                            več otrok, vendar sta imela hude preizkušnje. Prvi otrok Tonček se jima
                            je zadušil, hčerka Anica pa je umrla za škrlatinko. Živi so ostali Janez
                            (1909), Minka (1912), Anton (1914) in Lojze (1924). Bili so mirna,
                            delavna družina, in kot pravi Anton, tudi zelo pobožni. Med vojno so
                            dali zavetje begunskemu duhovniku Jakobu Žustu, tako da so ljudje tudi v
                            času, ko ni bilo mogoče iti v farno cerkev, lahko bili pri maši v
                            leskovški podružnični cerkvi. Mama in sestra sta hodili k maši vsak dan.
                            Gotovo so pri tem mislili tudi na sina in brata duhovnika. Oče je umrl,
                            ko otroci še niso bili preskrbljeni, v hudi zimi 1929. leta za rakom.
                            Domačijo je prevzel Janez, ki se je poročil s Terezijo Lakner iz Velikih
                            Dol pri Velikem Gabru, Minka je ostala pri hiši za teto, Lojzeta pa so
                            ubili kot domobranca 1945. leta. Janez se je po vojni nekaj časa
                            skrival, potem pa se je javil in preživel. Do oblasti je bil lojalen,
                            kar je bila cena njegovega preživetja. Bil je uglajen, razgledan in
                            dober gospodar. Prizadeval si je vpeljevati novosti v kmetovanju. Kot
                            dober organizator je imel zasluge za elektrifikacijo Leskovške planote.
                            Ni imel otrok. Na starost sta z ženo kupila hišo v Višnji Gori, da bi
                            bila bližje cerkvi, in se preselila. Posestvo sta dala Skladu kmetijskih
                            zemljišč, da sta dobivala pokojnino. Antonova hiša ni več naseljena,
                            drugi ljudje so si naredili novo, stara hiša pa je nekakšno skladišče.
                            Hišo v Višnji Gori je vdova zapustila neki zdaj že pokojni ženi, ki ji
                            je na koncu pomagala. Novi lastnik je hišo podrl. Nisem mogla ugotoviti,
                            če so ohranjeni kaki dokumenti ali še kaka pisma. Selanove družine ni
                            več, živa pa je rojstna domačija Selanove mame (Omahnjeva domačija).
                            Njena sestra Marija se je 1903. leta poročila z Jakobom Rusom z Gatine.
                            Imela sta veliko družino. Sin Anton je kot ujet jugoslovanski vojak
                            preživel vojno v Nemčiji, se srečno vrnil domov in umno zagospodaril na
                            domačiji. </p>
                        <p>Anton Grčman je obiskoval osnovno šolo v sedem kilometrov oddaljeni
                            Višnji Gori, gimnazijo pa je končal v Zavodu sv. Stanislava v Ljubljani.
                            Tu lahko povem, da so učitelji v Višnji Gori znali opaziti nadarjene in
                            so opozorili starše nanje. Šolanje otroka je bilo za družino kljub
                            pomoči breme, Anton se je tega zavedal, zato jim ga je hotel po svojih
                            močeh olajšati. Po gimnaziji se je vpisal na bogoslovje v Ljubljani,
                            kjer je tedaj imel pomembno besedo trezni in preudarni Ignacij Nadrah,
                            doma iz sosednje stiške fare. O svojem šolanju nam pove več sam v svojih
                            pismih. Po zaključku študija je gospod Anton imel možnost, da bi se
                            pripravljal za doktorat, vendar tega ni želel, pa tudi ni mogel, kot
                            pripoveduje v pismu. Dobil je kaplansko mesto v Rovtah, kraju, ki je bil
                            v vojnem času zelo izpostavljen. V Rovtah so imeli zaradi obmejnega
                            položaja Italijani utrjeno postojanko in osrednji del je bil obdan z
                            žico. Po italijanski kapitulaciji so vaški stražarji ostali v Rovtah do
                            prihoda Nemcev, se vključili v domobranstvo in postojanka je ostala do
                            kapitulacije Nemčije 1945.</p>
                        <figure>
                            <graphic url="slike_z_84/z_84_22.png"/>
                            <head>Antonov brat Alojz Grčman, umorjen od boljševikov leta 1945</head>
                        </figure>
                        <p>Za prebivalstvo Rovt je bilo zelo težko zlasti v času italijanskih in
                            partizanskih represalij pred ustanovitvijo vaških straž. Avgusta 1942 so
                            šli rovtarski fantje na pomoč vaškim stražarjem v Šentjoštu, 28.
                            septembra pa so se vrnili v Rovte in organizirali svojo postojanko.
                            Dogajanje v Rovtah podrobno opisuje Janko Maček v knjigi Rovte v viharju
                            vojne in revolucije (2003). </p>
                        <p>V tem času je bil v Rovtah župnik Jožef Zalokar, ki je imel hude težave
                            verjetno zaradi išijasa. Gospod Grčman je opravljal deloma njegove in
                            navadne kaplanske naloge. Gospa Modrijanova se ga spominja kot
                                visokega,<pb n="037"/>vitkega fanta, drobnega obraza. V kraju je bil
                            priljubljen pri ljudeh in tudi otroci so ga imeli radi. Znal se je
                            prilagoditi razmeram in se narediti domačega. Ko so se jeseni 1943
                            rovtarski stražarji organizirali v okviru domobranstva, so dobili
                            vojaškega kurata Franceta Kunstlja, ki je imel ob nedeljah in praznikih
                            mašo za vojake in civiliste. (Rodil se je 1914. leta, imel novo mašo 6.
                            4. 1941, bil umorjen na Teharjah 1945.) Kunstelj je bil Grčmanov
                            študijski tovariš, ki je tudi pisateljeval. </p>
                        <p>Po njegovem prihodu je bil Grčman prestav­ljen za kaplana v Dolnji
                            Logatec, ker je bil župnik Valentin Remškar že onemogel in je nujno
                            potreboval pomoč. V Logatcu se Grčmana spominjajo kot prijaznega, a malo
                            zadržanega gospoda. Otroci so bili veseli, ker jim je bil njegov verouk
                            privlačen in vesel. Ob nedeljah je imel deveto mašo, popoldne pa je v
                            Društvenem domu na Griču po nauku pripovedoval o misijonih in pripoved
                            osvetljeval s projekcijo slik. Ko so na Rakeku požga­li partizani
                            poslopje meščanske šole, se je ta preselila v Logatec in na njej je
                            poučeval tudi Grčman. Spominjajo se še, da je bil pripravljen ljudem
                            pomagati tudi pri kmečkem delu, zlasti košnji, če je bila potreba. Z
                            gospodarji se je srečeval v gostilni, kjer je bil na hrani. To sta o
                            njem vedela povedati gospa Marija Gorjanc in Janez Grom. Neka gospa se
                            spominja, da ji je posodil pisalni stroj. V knjigi Med sodbo sodišča in
                            sodbo vesti (Ljub­ljana 2010) je navedeno, da so škofu Rožmanu očitali,
                            da je imel v Dolnjem Logatcu kaplan Grčman aprila 1945 devetdnevnico za
                            domobrance in zoper partizane. Škof odgovarja, da so molili za odvrnitev
                            nevarnosti bližajoče se fronte (str. 381, 382). Glede na vse okoliščine
                            je verjetno, da je govoril tudi proti komunizmu.</p>
                        <p>Logatec je bil tako kot Rovte vseskozi varovana postojanka, čeprav mu
                            hudo ni bilo prizaneseno, zlasti po končani vojni, ko je bil oznovsko
                            središče za širše območje. Sem so se morali javiti številni fantje in
                            možje, mnogi so za zmeraj izginili in njihova usoda še ni znana. Nekje
                            so bili pomorjeni, bodisi že v Logatcu ali pa kje drugje, iz Logatca so
                            jih namreč pošiljali tudi v Škofove zavode. Še sedaj preživeli ne želijo
                            pričevati, tako huda je ta stvar. Popolnoma razumljivo je, da se je
                            umaknil.</p>
                        <p>Gospod Grčar je vztrajal tako rekoč do prihoda partizanskih enot, se sam
                            prebil do Rovt in se z rovtarskimi fanti umaknil na Koroško. Od tam je
                            srečno prišel v Italijo in naslednje leto v Argentino. O tej svoji poti
                            nam pripoveduje sam, morda pa bi lahko povedal kaj še kdo drug, ki se je
                            na njej z njim srečeval, da bi<pb n="038"/>tudi ta del njegovega
                            življenja bolje spoznali. V domovino ni prišel nikoli na obisk. Ko je
                            bil po upokojitvi na obisku v Nemčiji, se je z bratom in svakinjo srečal
                            na Koroškem in v Švici.</p>
                        <p>O gospodu Grčmanu po mojem vedenju ni dosti napisanega. Ob njegovi smrti
                            mu je napi­sala spominski članek Mihaela Zajc Jarc, pes­nica in
                            pisateljica, ki je drugo polovico življenja preživela na dedovi domačiji
                            v Višnji Gori. Njen članek Profesorju Grčmanu v spomin je izšel v
                            grosupeljskem občinskem listu Naša skupnost 1994, št. 9, str. 18.
                            Podatki o rojstvu (Višnja Gora, 25. 1. 1914, duhovniškem posvečenju
                            (Ljubljana, 21. 12. 1940) in smrti (3. 11. 1994, Ascochinga, Cordoba,
                            Argentina, tam je pokopan) so navedeni v Letopisu Cerkve na Slovenskem
                            2000, Ljubljana 2000. V Šematizmu ljubljanske nadškofije, Ljubljana
                            1993, je poleg datuma rojstva in posvetitve naveden tudi naslov Casa de
                            Ejercicios Sagrado Corazon, 5117 Argentina, ker je bil takrat še živ. </p>
                        <p>Tukaj dodajamo še prvi dve pismi, v katerih pripoveduje o svojem
                            življenju v domovini in začetkih v novi deželi ter prizadevanju, da bi
                            bil dober oznanjevalec Kristusa. Če bo prostor na razpolago, bomo v
                            nadaljevanju objavili tudi druga pisma.</p>
                        <p>Draga ga. Mihaela in Reza! </p>
                        <p>Cordoba, 28. 3. 1994</p>
                        <p>Hvala Vam za velikonočno in božično pismo. Gospoda Lokarja sem prav malo
                            poznal. Se mi zdi, da je bil v drugem letniku semenišča, ko sem bil jaz
                            v zadnjem letu in sem slišal, da je bil član literarnega krožka, s
                            katerim jaz nisem imel nobenega stika. In sedaj, kar mi Vi pišete o
                            njem, pesnik dvanajsterih knjig. In sedaj že v večnosti poje še lepše
                            pesmi in jih uživa, tako upam. Veliko mlajši od mene in je že zapustil
                            to solzno dolino. Sem takoj daroval sveto mašo zanj in ga vključujem v
                            svoje molitve. Tako smrt bi si tudi jaz želel. Ali po človeško govorjeno
                            se mi zdi, da se od mene oddaljuje. Zdravstveno se boljše počutim, kakor
                            malokdaj prej, četudi nisem bil nikoli bolan. Pa pustimo to božji
                            previdnosti in skušajmo s Kristusom izpolnjevati voljo nebeškega Očeta,
                            dokler nas rabi na tem svetu.</p>
                        <p>Da Vam takoj odpisujem, me je napotil Vaš stavek v zadnjem pismu: »Vse
                            nas zanima, kar nam pišete.« – Saj res, zelo malo se poznamo, razdalje
                            so prevelike. Vendar v pismu se da marsikaj povedati. Tako sem se
                            odločil, da Vam v nekaj daljših pismih opišem svoje življenje in
                            delovanje, zlasti tu v Argentini.</p>
                        <p>Rojen sem bil 25. jan. 1914 v Leskovcu št. 12, zdaj 5, pri Selanu, majhna
                            kmetija. Trdo poljsko delo za življenje. Motika, lopata, kramp, se­kira
                            in kosa, to sem se najprej naučil vihte­ti. Starši: Anton in Terezija
                            zelo pobožna in delavna. Vsak dan rožni venec zjutraj in zvečer z
                            litanijami in kopico očenašev za mnoge družinske potrebe. Nedeljska sv.
                            maša in tudi med tednom, v kolikor je delo dopuščalo. Kar so gospod
                            povedali na prižnici, to je bilo sveto in v tistem duhu se je tudi
                            živelo. Nobeno delo se ni začelo in ne končalo, razen v božjem­ ime­nu.
                            Oče izredno nadarjen, iznajdljiv in na­preden. Vsi vaščani so prihajali
                            k njemu za svet in pomoč. Zelo lepo je bral in pisal. Skrbno je
                            zapisoval vse važnejše družinske dogodke. Knjižico Računar je imel vedno
                            s seboj in jo je znal zelo dobro uporabljati. Z njo je presenetil
                            mnogokrat tudi bolj izobražene­ ljudi in jim popravil njihove račune. »V
                            tej knji­žici ni pomote,« se je nasmehnil, ko so mu dali prav. Mati je
                            hotela slediti v samostan starejši sestri, ki je po par letih dela v
                            bolnici za jetične tudi sama umrla za jetiko. To jo je pretreslo, da je
                            za par let odložila misel na samostan. Medtem pride ženin in župnik ji
                            je svetoval, naj se omoži, sprejme to kot božjo­ voljo. Morda bo Bog
                            poklical katerega od njenih otrok v svojo službo. In za to je živela,
                            molila in delala. Oče in mati sta hotela imeti duhovnika, ko sta jima
                            učitelj in župnik povedala, da bi Tone bil morda zmožen študirati.
                            Odločitev je bila težka. Škofovi zavodi so zahtevali 600 din na mesec,
                            česar nista bi­la zmožna plačevati. Preko župnika se je dobila beka, da
                            se je znižalo na 400 din. Oče bolehen, rak ga je uničeval, je še dvomil,
                            ali ma­ti je tu odločila. Ko sva z očetom prišla v Ško­fovih zavodih ven
                            iz pisarne, kjer je plačal prvi mesec 400 din, je zaskrbljeno dejal:
                            »Vol je zamukal, od česa bomo pa drugi živeli!« »Ata, grem domov z
                            vami,« sem mu odvrnil. »Ne, moj sin, ostani, pridno študiraj in moli za
                            nas!«</p>
                        <p>Ko sem bil v drugem letniku, leta 1929, ga je vzela zima. Tretjega marca
                            je bil sneg tako trd, da je konja in voz držal, ko so ga odpeljali na
                            pokopališče. Imam očeta svetnika. Tri dni sem bil doma in sem poslušal
                            sosede: »No, ona sama ga ne bo mogla vzdrževati, fanta bo rabila pri
                            delu.« Tretji dan po pogrebu mi reče mati: »Hočeš iti nazaj v zavod?«
                            »Seveda, mama, če je to mogoče.« Ni bilo niti enega dinarja v hiši. Je
                            šla k sosedu prosit na posodo, da bo fant mogel iti nazaj v Zavod.
                            »Pojdi in pridno študiraj, moli za ata in za nas!« Zares, Bog je
                            blagoslovil njeno odločitev. Ni imela posebnih težav s plačevanjem.
                            Seveda sem spet kmalu dobil nove beke, tako da je zadnji dve leti
                            plačevala samo 150 Din mesečno.</p>
                        <figure>
                            <graphic url="slike_z_84/z_84_23.png"/>
                            <head>Birmanska botra, Antonov brat Janez in svakinja Reza</head>
                        </figure>
                        <p>Kaj pa študij? Takoj se je poznalo, da fant ni­ma trdne podlage za
                            gimnazijo. Učitelj je zaskrbljeno dejal: »Zakaj me pa niste obvestili,­
                            da ga boste poslali v gimnazijo, bi mu dal ma­lo boljšo podlago v
                            posebnih urah.« Prepo­zno. Trdo kmečko delo mi je okrepilo voljo, da sem
                            tudi pri študiju znal trdo zagrabiti in pridobiti, kar je manjkalo. Male
                            mature sem bil oproščen. Pri veliki maturi, po osmih letih, sem dobil
                            prav dobro oceno. Študij je bil zame trda borba, zato mi ni preostajalo
                            veliko časa za branje novel in romanov. Sem bil preveč nervozen in je
                            bila zame prava muka ura, za katero nisem bil pripravljen, četudi nisem
                            bil vprašan. Po maturi vprašam mamo: »Mama, kam želite, da grem?« »Tone,
                            to pa tebi prepustim, da odločiš. Sem z gospodom župnikom govorila o tem
                            in so mi rekli, da moraš ti sam odločiti.« »Mama, sem že odločen: grem v
                            seme­nišče in nikoli nisem imel drugega namena.« »Hvala Bogu, tako se je
                            tudi moja želja izpolnila.«</p>
                        <p>
                            <emph>Duhovno življenje v Škofovih zavodih. Seveda, rožni venec,
                                vsakdanja maša s svetim obhajilom. Dve nedeljski maši: prva z
                                obhajilom in deseta maša z dolgo pridigo, popoldne litanije z
                                blagoslovom. Štirinajstdnevna spoved in vsako leto tridnevne duhovne
                                vaje. Prva tri leta ni bilo problemov. V poznejših dveh letih pa so
                                mi ravno duhovne vaje povzročile veliko notranjega trpljenja.
                                Jezuitski patri so jih vodili. »Fant, če si ti privolil v radovedne
                                poglede, dotikanja ali slabe misli – smrtni greh in pekel.« Jaz sem
                                bil zelo nervozen in nisem nikoli prišel do jasnega zaključka, ali
                                sem privolil ali nisem. Enega zgleda se še spominjam iz tistih
                                pridig. Zgodilo se je v nekem dijaškem zavodu. En dober, zgleden
                                dijak je bil najden neko jutro mrtev v postelji. Velika žalost je
                                napolnila ves zavod, tako med študenti kot med predstojniki.
                                Prinesli so krsto z rajnim v kapelo in ob desetih je</emph>
                            <pb n="039"/>
                            <emph>mašo zadušnico daroval predstojnik zavoda. Oblečen v mašna
                                oblačila je v zakristiji že dal ministrantom povelje, naj grejo v
                                kapelo k oltarju. Predstojnik je pogasil luči v zakristiji. Že na
                                pragu v cerkev ga nekdo močno povleče od zadaj za plašč, obrne se in
                                kaj vidi: rajnega dijaka v plamenih pekla, ki mu zakliče: »Ne molite
                                zame, sem pogubljen. Zadnjo noč pred smrtjo sem imel slabe misli in
                                sem privolil in jih nisem odvrnil pravočasno.« In prikazen je
                                izginila. Torej ni mogoče zveličati se. Tudi jaz imam pogosto
                                nečiste misli in sem jih morda le predolgo zadržal. In moja
                                vsakdanja obhajila – ali niso to en sam božji rop? Mi je rojilo po
                                glavi. Po dveh letih tega notranjega dvoma in trpljenja sem šel med
                                počitnicami v Stično k spovedi k opatu, ki je slovel kot dober
                                spovednik, in mu povedal, da že dve leti živim in prejemam sv.
                                obhajilo božjeropno. Se zdi, da me je razumel in dejal: »Pojdi v
                                miru k obhajilu, Jezus je usmiljen in ti je vse odpustil, če je bilo
                                kaj napak.« Sedem kilometrov sem sam hodil to pot. Domov grede sem
                                se ustavil sredi gozda in naglas rekel: »Gospod Jezus, ti veš, da
                                sem s to spovedjo naredil eno neum­nost. Nič ni res, česar sem se
                                spovedal, ali sem moral to storiti, da sem ti dokazal, da sem
                                pripravljen vse storiti, samo da mi daš notranji mir.« In v tistem
                                hipu je prišel žarek milosti iz nebes in sem začutil v sebi mir, ki
                                me ni nikoli več zapustil. Jezus me je ozdravil skrupuloznosti. Malo
                                pozneje sem z Jezusom naredil svečano pogodbo: »Ti</emph>
                            <pb n="040"/>
                            <emph>edini boš za naprej moj duhovni vodja, ti in tvoj evangelij.« Imel
                                sem tedaj sedemnajst let in danes pri osemdesetih letih moram reči,
                                da sem srečen z Jezusom. Lepo me je vodil skozi življenje in vse je
                                treba le njemu pripisati, kar bi utegnilo biti meni v hvalo, kar bom
                                še napisal.</emph>
                        </p>
                        <figure>
                            <graphic url="slike_z_84/z_84_24.png"/>
                            <head>Rovte nad Logatcem – Prva služba duhovnika Antona Grčmana</head>
                        </figure>
                        <p>»No g. Grčman, ste prišli v semenišče?« »Da, gospod spiritual, rad bi
                            postal duhovnik.« »Lepo od vas, pripravite se na nov študij. Kako vam je
                            šlo v gimnaziji?« »Trdo, gospod spiritual, nisem prav posebno nadarjen,
                            ali z močno voljo je šlo.« »Nič zato, g. Grčman, veste, imamo izkušnje,
                            da dostikrat niso najboljši v življenju tisti, ki so z lahkoto
                            študirali, ampak tisti, ki imajo močno voljo, četudi niso najbolj
                            nadarjeni. Dobrodošli in pogumno na delo. Z božjo pomočjo boste tudi tu
                            uspeli.« </p>
                        <p>Semeniško življenje je bilo zame veliko lepše kot zavodsko. Nismo imeli
                            prefektov, smo bili zelo samostojni gospodje, in to je mene pomirjalo. V
                            zavodih je mene strogo nadzorstvo nerviralo in sem se mu umikal, če sem
                            le mogel. Pozneje, že v četrtem letniku bogoslovja, sem se srečal z enim
                            prejšnjim zavodskim prefektom. Smeje mi je rekel: »Tone, kdo bi mislil,
                            da bo iz tebe kaj dobrega. Vsi smo te videli, da si se umikal
                            nadzorstvu, in vendar te nismo mogli zasačiti pri nobenem prestopku. Ti
                            si bil v zavodu vsem največja uganka.«</p>
                        <p>Študij na univerzi je drugačen od sred­nje­šolskega. Predavanja, delni in
                            končni izpiti. Nikoli nam ni noben profesor povedal redov in tudi ni
                            bilo spričeval konec leta. Redi so bili zapisani samo v katalogu,
                            hranjenem v profesorski sobi. Nekateri, niso se izdali, so se
                            vtihotapili v profesorsko sobo in pregledali rede. Jaz si tega nisem
                            upal in tudi ne čutil potrebe. Zame je bilo zadosti, da sem videl
                            profesorjev nasmeh, ko mi je dejal dovolj. V zadnjem letniku se je
                            včasih govorilo, kdo bo študiral za doktorat. In ko so mene vprašali, če
                            bi hotel biti doktor, sem odgovoril: »Dokto­rat vendar ni za vsakega
                            tepca.« »Kaj se imaš za tepca?« »Vsaj za doktorja ne.« Tisti, ki je
                            ta­ko govoril, je poznal moje rede, pa se ni izdal.­</p>
                        <p>Zadnje, šesto leto sem bil 21. decembra 1940 posvečen v mašnika in 5.
                            januarja 1941 pel novo mašo v farni cerkvi v Višnji Gori. Junija sem po
                            končanih izpitih šel za tri dni domov. »Potem pa pridite po dekrete, kam
                            boste nastavljeni kot kaplani,« nam je rekel semeniški vodja, gospod
                            prošt Nadrah. Jaz sem se zakasnil za en dan. Ob vhodu v semenišče dobim
                            par sošolcev. »Kam greš,« so me radovedno izpraševali. »Ravnokar
                            prihajam po dekret, da vidim, kam bom šel.« »Veš, da zate ni dekre­ta,
                            ali greš v samostan?« »Še na misel mi ni prišlo kaj takega.« »Pojdi k
                            Nadrahu in boš videl, da zate ni dekreta.« Radoveden tečem po stopnicah
                            navzgor in potrkam na vrata. »No, g. Grč­man, kam ste pa vi
                            nastavljeni?« »Ravno zato prihajam po dekret.« »Ah, ga še niste dobili?«
                            »Ne še, gospod prelat.« »Počakajte malo, tamle imam seznam. Zares, vi
                            niste na seznamu in tudi dekreta ni za vas.« »In kaj sedaj?« »Imam še
                            eno listo doktorandov. Seveda, tu ste tudi vi, boste delali doktorat.«
                            Kot strela z jasnega me je presunila ta novica. »Gospod vodja, jaz na to
                            nisem nikdar mislil. Jaz nisem za študij.« »To je škofova naredba,
                            pojdite jutri k njemu in se z njim pogovorite.«</p>
                        <p>Drugi dan pri škofu Rožmanu. »Seveda boste študirali, tako lepe rede
                            imate.« »Gospod škof, jaz nisem za študij. Vedno sem sklepal, da bom
                            poslušal in ubogal škofa, a v tem primeru, se mi zdi, da ni božja
                            volja.« »Kako ne bo, doktorat ni nič kaj posebno težkega, ponovitev in
                            poglobitev snovi, ki jo že znate. Boste študirali doma.« »Gospod škof,
                            moja vas je pod Nemci.« »Ah, tega nisem vedel. Nemci pa vas ne bodo
                            pustili v miru in jaz tu nimam prostora za vas. Jutri se zglasite pri
                            gospodu Nadrahu, da zveste, kam vas bomo dali.«</p>
                        <p>Drugi dan pri Nadrahu, »No, g. Grčman, sedaj že imate dekret. V Rovte
                            boste šli za kaplana. Ali veste, kje so Rovte?« »Seveda vem.« To je bilo
                            geslo, ki se je največkrat ponavljalo v lemenatu: »Če ga boš kaj
                            našpilal, boš šel pa v Rovte za kaplana.«</p>
                        <p>Slovo od Leskovca. »Oh, draga vas domača, sedaj in nikoli več. Tik pred
                            vhodom v vas je bila italijanska in nemška straža. Sem nesel s seboj
                            hostijar in vino za mašo v leskovški podružnici. Ker sem se bal, da me
                            Nemci pregledajo, sem hostije in vino skril pod grm ob naši njivi.
                            Najprej sem naletel na Italijane. Njim sem razložil, da sem duhovnik in
                            grem domov za par dni in bi hotel, da me Nemci ne vidijo. Samo dva Nemca
                            sta bila na mejni straži. Ko sta se malo oddaljila, me je Italijan
                            poklical: »Sedaj lahko greste, vas ne bodo videli.« Ko sem bil doma, ni
                            bilo skrbi. Oblekel sem se v delovno obleko in s koso na rami sem mirno
                            z drugimi delavci hodil mimo straž. Zjutraj navsezgodaj sem maševal v
                            cerkvici pri zaklenjenih vratih in samo moj brat je bil prisoten kot
                            ministrant. Po treh dneh pride v hišo vaščan, zastopnik vse vasi, in
                            reče: »Lepo vas prosimo, gospod, pojdite od tu čim prej. Se bojimo, da
                            vas bodo Nemci odkrili in pred nami ustrelili in še mi bomo imeli težke
                            posledice.« »Seveda, takoj jutri odidem,« sem ga pomiril. Mama me je
                            spremljala kak kilometer, me poljubila na čelo: »Bog te naj spremlja in
                            varuje.« »Enako vas, draga mama, zbogom.«</p>
                        <p>Rovte, obmejna hribovska fara, ni imela kaplanskega mesta. Farovž, velika
                            hiša, je imel prostor tudi za kaplana, a je bil zaseden po italijanski
                            vojski, petdeset italijanskih vojakov je bilo v farovžu. Dve kaplanski
                            sobi je imel poveljnik italijanske čete, okrog 300 vojakov. Dobil sem
                            majhno sobo z vhodom skozi župnikovo spalnico. Delati se ni moglo veliko
                            zaradi vojnih razmer. Verouk po šolah, maše in pridige, spoved in
                            previdevanje bolnikov. Kadar je bilo možno, obiski po družinah. Ljudstvo
                            dobro, verno in gmotno dobro stoječe. Viharna vojna doba, kot jo poznate
                            vsi.</p>
                        <p>Četrto leto sem bil prestavljen v Dolnji Logatec. Tudi od tam imam prav
                            lepe vtise. Sem imel lepo, udobno stanovanje in tudi lepo de­lo,
                            prekinjeno 5. maja 1945, ko je Titova vojska zasedla Logatec. Ob devetih
                            zvečer so Titove čete vdrle pri kolodvoru in jaz sam s kolesom proti
                            Rovtam. Krogle so švigale okoli mene, dokler cesta ni zavila okrog enega
                            griča. Samotna cesta, deset kilometrov, ne bi šel tod obsorej za noben
                            denar na svetu in vendar je bila to edina pot rešitve. Drugi Logatčani,
                            ki niso hoteli pasti Titu v roke, so odšli že po tretji uri popoldne, ko
                            so prve granate pozdravile Logatec.</p>
                        <p>Rovtarji so me čudno gledali, kako da jaz prihajam ponoči in sam. Sem jim
                            povedal vso <pb n="041"/>novico. Ljubljana je po telefonu spraševala,
                            zakaj Logatec več ne odgovarja, in sem jim povedal, da so fantje pred
                            mano vrgli telefonski aparat pod nemški tank, ko so se ti hitro umikali
                            na Vrhniko. Drugo jutro sem dobil v Rovtah vso logaško skupino beguncev.
                            Hitro je bilo sklenjeno: ven preko Ljubelja. Po vsej poti smo obveščali
                            domobrance, kaj se godi. Strah in trepet smo sejali in nekateri so se
                            nam pridružili. Okrog 150 nas je bilo v Tržiču. Kje dobiti dobro jed za
                            vse. To noč prekoračimo Ljubelj. Povsod je bil odgovor: nimamo za toliko
                            ljudi. Pride k meni domobranski oficir: »Pojdite in govorite tem ljudem,
                            sicer bomo morali s silo vzeti. Ne moremo vso noč brez jedi preko
                            Ljubelja.« Jezusu izročim perečo zadevo in grem, da raztolmačim naš
                            položaj. Tri že priletne ženske so me poslušale in se jim je omehčalo
                            srce. Material da imajo, nimajo pa človeka, ki bi pripravil jed za
                            toliko ljudi. »Samo dovolite nam in bomo mi vse naredili.« Po dveh urah
                            smo bili vsi lepo nasičeni. Pred jedjo smo molili, po jedi se zahvalili
                            z enim očenašem v zahvalo za božje dobrote, drugi očenaš za družino, ki
                            nam je postregla, tretji za božje varstvo pri prehodu in četrti očenaš
                            za vse naše sovražnike, pred katerimi moramo bežati. Vse tri so zajokale
                            naglas: »Kako da vi molite za svoje sovražnike?« »Jezus nas tako uči:
                            molite za svoje sovražnike.« Ko smo hoteli plačati, niso vzele nič.
                            »Veselilo nas bo, če se še kdaj vidimo.« Slovo je bilo res ganljivo in
                            prijateljsko. Jezus in njegova mati Marija sta nas vzela v svoje
                            varstvo. V Borovljah pred mostom čez Dravo se nam je isto ponovilo. Vsi
                            smo jedli dobro in za božji lon.</p>
                        <figure>
                            <graphic url="slike_z_84/z_84_25.png"/>
                            <head>Sprejem v Dekliško Marijino družbo v Rovtah leta 1943 – Kaplan
                                Anton Grčman na skrajni desni; sedita župnik Jožef Zalokar in kurat
                                France Kunstelj (manjši).</head>
                        </figure>
                        <p>V Celovcu je bilo nevarno, da nas vrnejo v titovino, pa tudi tu je Bog
                            pomagal. Naložili so nas na 15 kamionov in prepeljali v gornjo Italijo v
                            Monigo, od tam pa v Sevigliano, južno Italijo ob Jadranski obali. Tam
                            smo preživeli eno leto in pol. Zadnja dva meseca so nas nekaj duhovnikov
                            prepeljali v Rim, kjer sem jaz takoj začel vse potrebne postopke za
                            Argentino. UNRRA je plačala vožnjo in 31. decembra 1946 sva se dva
                            slovenska duhovnika, jaz in g. Košiček, administrator Jugoslovanske
                            tiskarne v Ljubljani, vkrcala v Neaplju na ladjo Andrea Gritti že proti
                            večeru in zjutraj 1. januarja 1947 navsezgodaj odplula v Argentino.</p>
                        <p>Prvi dan vožnje prekrasno. Popolna tišina, vedro nebo, morje kot zrcalo.
                            Drugi dan vihar prve vrste, najhujši, kar jih poznajo mornarji. Dvanajst
                            metrov visoki valovi. Prvo, kar se izprazni, so vsi želodci. Večinoma
                            kar iz<pb n="042"/>postelje na tla. Jaz sem še mogel priti na krov, se
                            zagrabil za ograjo in daroval Neptunu, kar je bilo v meni. Večina
                            potnikov, okrog 600, je ostalo v postelji, jaz nisem prenesel smradu v
                            spalnici. Ves dan sem prebil na krovu in opazoval morsko veličino. Drugi
                            dan zopet kot prvi: tišina brez valov. Proti večeru smo zapustili
                            Sredozemsko morje in zapluli v Atlantski ocean. Smo še imeli viharje,
                            ali nobeden ni bil tako silen kot prvi. Zame je bila vožnja krasna,
                            mnogi pa so trpeli na morski bolezni vso vožnjo. Po Atlantskem oceanu
                            smo pluli deset dni in pristali v Rio de Janeiru v Braziliji. Tam sem
                            kupil za majhen denar 54 banan. Na ladji je bila hrana pičla. To se nama
                            je prileglo. Večina potnikov je izstopilo v Braziliji. Za Argentino nas
                            je bilo malo. Drugi pristanek je bil v Santos v Braziliji, kjer so štiri
                            dni nalagali banane za Buenos Aires. Končno, po 25 dneh vožnje, smo
                            dospeli v Buenos Aires. Zgodaj zjutraj 25. januarja, na moj rojstni dan,
                            sem 33 let star stopil na argentinska tla. Hvala Bogu, to bo sedaj moja
                            nova domovina, kjer bom delal in umrl.</p>
                        <p>Lepe pozdrave vsem. </p>
                        <p>Anton Grčman</p>
                        <p>Cenjena ga. Mihaela in draga mi Reza!</p>
                        <p>Cordoba, 15. 4. 1994</p>
                        <p>Preden gremo v nov Gospodov vinograd, ki bo sedaj Argentina, mi dovolite,
                            da malo z vami meditiram, kot smo v semenišču rekli, ali po naše
                            premišljam, kdo in kaj je duhovnik. Poleg študija teologije in drugih
                            cerkvenih ved, ki so vse prežete s Kristusovim duhom, je važna duhovna
                            formacija, ki se v glavnem odigrava v kapeli. Ob 6. uri se vstane, 6.15
                            premišljevanje duhovne vsebine, globoka molitev, iskanje Kristusa, 6.45
                            sv. maša, obhajilo, mesečne duhovne obnove in letne duhovne vaje. Mladi
                            kandidat za bodočega duhovnika mora pri vsem tem dobro spoznati, kdo je
                            on in kdo je Kristus, ki ga kliče v svojo službo, in se trdno
                            prepričati, da je vredno zapustiti ta svet in kar nudi ter se izročiti
                            Kristusu in z njim iti na delo za zveličanje ljudi. Kristus je edini
                            Zveličar sveta. Duhovnik bo samo vidno orodje v njegovih nevidnih rokah.
                            Kristus bo poskrbel, da mu ne bo manjkalo, kar bo potreboval za
                            življenje in delo v njegovem vinogradu. Ko mlad duhovnik zapusti
                            semenišče, mora biti globoko prežet z Jezusovim naukom: Brez mene ne
                            morete nič storiti. Torej mora tudi na župniji nadaljevati z duhovnim
                            življenjem, ki se ga je navadil v semenišču. Kako je to važno, naj
                            pokažejo sledeči dogodki.</p>
                        <p>Ko sem bil v Rovtah za kaplana, me je obiskal eden od mojih sošolcev. Je
                            tudi prenočil v farovžu. Zjutraj me je pokaral: »Kje si se mudil toliko
                            časa?« »Molil sem in meditiral, kot smo to delali v semenišču.« »Ja,
                            tisto je bilo v semenišču, sedaj pa ni potrebno več.« Ko je odšel, sem
                            večkrat premišljal: »To je nevarno, kar mi je rekel moj kolega. Za
                            naprej bom še bolj pazil, da ne bo manjkalo molitve.« Par let je
                            preteklo, on je opustil duhovniško službo in se poročil. Tudi duhovnik
                            brez molitve ostane le človek in svet ga pritegne v svoje dobro.
                            Naslednja dva primera sta argentinska. Mlad, zelo nadarjen misijonar v
                            Južni Afriki je takoj uvidel, da je tamkajšnjim ljudem prej kot duhovnik
                            potreben zdravnik. Šel je k svojemu škofu, mu razložil potrebe svojih
                            ljudi in se ponudil: »Dovolite mi, da se vrnem v Argentino, bom tam
                            študiral in se vrnil kot zdravnik misijonar. Škof mu je dovolil. Med
                            študijem je živel na moji župniji. Po petih letih se je vrnil v svoj
                            misijon kot duhovnik in zdravnik. Ker je še divjala revolucija po
                            gozdovih, je prakticiral v glavnem mestu kot zdravnik, kar mu je prav
                            prišlo. Po končani revoluciji je vlada obnovila tri velike bolnice v
                            gozdovih. Noben zdravnik ni hotel iti v pragozdove. Ponudil se je
                            argentinski misijonar – duhovnik in zdravnik. Vlada mu je dala dobro
                            plačo in majhen aeroplan, ki ga je vozil od ene bolnice do druge, med
                            seboj oddaljene po 300 kilometrov. Dvakrat me je obiskal na moji fari.
                            »Rabiš materialno podporo?« sem vprašal. »Ne, dobivam denar iz Amerike,
                            Španije, Francije in Nemčije. Z dvojno plačo si lahko kupim najboljši
                            avto.« »In kaj storiš s tem, kar ti preostane?« »Izročim škofu.« »Kako
                            majhen sem jaz v primeri s tem misijonarjem,« sem si mislil. Kot
                            zdravnik je ogromno delal, preveč, da ni imel časa za sveto mašo in
                            molitev. Deset let je vzdržal naporno delo. Nenadoma je prišlo njegovo
                            pismo. »Sem se poročil, zapustil Afriko in živim s svojo ženo v
                            Španiji.« Kjer ni molitve, prevlada človek.</p>
                        <p>Argentinski svetni duhovnik – z njim sem pri­šel v Cordobo. Živela sva
                            skupaj na fari. Potožil mi je, da mnogokrat nima časa, da bi končal
                            brevir (enourna molitev za vsak dan za vsakega duhovnika). Jaz nimam
                            nikdar težav s tem. Sem ga opazoval. V poletju so ljudje zaposleni po
                            hotelih – turistični kraj. Tudi v farovžu je bilo pet gostov. Po kosilu
                            pogovor, navadno več ur. Jaz se izmuznem in končam svoj brevir. Potem se
                            usedem poleg njega in mu tiho rečem: »Jaz sem že končal svoje molitve,
                            pojdi tudi ti in jaz bom medtem zabaval goste.« Na ves glas je zavpil:
                            »Glejte, kaj mi svetuje, naj grem sedaj molit in pustim ta lepi pogovor,
                            to pa ni božja volja.« Tedaj sem<pb n="043"/>razumel, zakaj nima časa za
                            molitev. Nimamo časa za tisto, kar nam ni všeč. Kar pa cenimo, za tisto
                            imamo dovolj časa. Dvaintrideset let je veliko delal, zgradil pet cerkva
                            in farani so ga končno vrgli iz župnije. Nadškof je sklical župljane in
                            vprašal: »Kdo se postavi za župnika, da ostane?« Nihče. »Torej ne boste
                            imeli več župnika.« Škof ga je prestavil na drugo faro.</p>
                        <figure>
                            <graphic url="slike_z_84/z_84_26.png"/>
                            <head>Prvo sveto obhajilo v Doljnem Logatcu junija 1944 – v sredi župnik
                                Valentin Remškar in Anton Grčman</head>
                        </figure>
                        <p>To so mi že Rovtarji povedali: »Mi pričakujemo od duhovnika prijazno
                            besedo in da nam posreduje Kristusa. Materialne stvari bomo že mi
                            naredili.«</p>
                        <p>Duhovnik je predvsem mož molitve. Kar je v semenišču začel, mora
                            nadaljevati vse svoje življenje. Iskati Kristusa in ga posredovati
                            ljudem, to je njegovo posredovanje med Bogom in ljudmi. Sveta maša,
                            zakramenti so popolnoma božja ustanova in zato neodvisni od duhovnikove
                            svetosti ali grešnosti. Duhovnik izreče besede, Kristus posveti in deli
                            milosti. Duhovnikova beseda, predvsem pridige – česar je polno srce, to
                            gre skozi usta. Če je duhovnikovo srce samo Kristusovo bivališče, potem
                            bo Kristus pridigal po duhovniku in osvajal srca. Če je duhovnikovo srce
                            polno svetnih stvari, potem bo o njih govoril tudi v pridigah. Morda ga
                            bodo hvalili kot dobrega govornika, ali v srce taka pridiga ne<pb
                                n="044"/>gre. Ne pridiga duhovnik samo z besedo, ampak predvsem s
                            svojim zgledom. Duhovnik izžareva Kristusa, če ga nosi v srcu, povsod,
                            koder hodi. Ko je vatikanski koncil odredil, da duhovniki lahko hodimo
                            oblečeni kot laiki, sem na sestanku mladino vprašal, kaj hočejo od mene.
                            Eden mi je odgovoril: »Za nas je vseeno, kako ste vi oblečeni. Kjerkoli
                            vas srečamo, nam daste zgled dobrega duhovnika.«</p>
                        <p>Sveti Frančišek Asiški je povabil svojega redovnega brata, naj ga
                            spremlja na trg, kjer hoče pridigati. Sta šla parkrat okoli trga brez
                            besed in spet vstopila v samostan. Za vrati vpraša sobrat: »Frančišek,
                            si rekel, da boš pridigal na trgu, pa nisi rekel niti besede.« Frančišek
                            mu je odgovoril: »Seveda sva pridigala oba. Ne veš, da je najin dober
                            zgled najboljša pridiga?« </p>
                        <p>Pred šestnajstimi leti, po upokojitvi, sem šel v Nemčijo. Na avionu sem
                            molil: »Gospod, pomagaj mi, da bom tudi v Nemčiji duhovnik, če ne s
                            pridiganjem pa vsaj z dobrim zgledom.« So me povabili na en sestanek
                            karizmatikov. Pri razlagi evangelija sem tudi jaz nekaj govoril. Po
                            sestanku se mi približa mlada žena in mi reče: »Gospod, jaz čutim, da vi
                            izžarevate Svetega Duha.«</p>
                        <p>Neštetokrat so prišli farani k meni po pridigi: »Gospod, vaše besede so
                            me zelo ganile, hvala vam.« Ne gre hvala meni, ampak Jezusu. Moje besede
                            gredo skozi eno uho noter in skozi drugo ven kot vsak glas. Kar pa gre v
                            srce, je Kristusova beseda, torej gre njemu hvala. Nikoli ne bom pozabil
                            ene pridige v Dolnjem Logatcu. Glava mi ni prav funkcionirala. Bila je
                            ena sama težava, borba za besede in stavke. Sem se bal, da bom doživel
                            največji polom in kaj bodo ljudje rekli po taki pridigi. Končal sem, ne
                            vem kako. Ko sem zapuščal prižnico, si nisem upal nikomur pogledati v
                            obraz. Sam sem bil v zakristiji, se naslonil na mizo z glavo v rokah in
                            vzdihnil: »Gospod Jezus, daj da se farani ne bodo preveč pohujšali nad
                            mojo pridigo. Tudi jaz bom moral poiskati mesto, kjer ne bo treba
                            pridigati.« Spomnil sem se profesorja v gimnaziji, ki mi je rekel: »Sem
                            študiral za profesorja, ker ne morem pridigati.« Pa vstopi mož srednjih
                            let v zakristijo. Jaz ves preplašen, kaj bo rekel. »Vas motim, g.
                            kaplan?« »Ne«, sem trepetaje odgovoril. »Eno reč bi vam rad povedal.«
                            »No, kaj?« »Vi vedno lepo pridigate, ali danes so mi šle vaše besede
                            tako globoko v srce, da ne morem iti, ne da bi se vam iskreno zahvalil
                            za ta prelepi govor.« In je odšel. Jaz pa v jok: »Gospod Jezus, če iz
                            take moje polomije znaš narediti kaj dobrega, potem jasno vidim, ne jaz,
                            ampak ti pridigaš po meni.« Od takrat nikdar več nisem imel težav pri
                            pridiganju.</p>
                        <p>Pred leti sem bral svetovno statistiko v nemškem časopisu. Na svetu je
                            okrog 180 držav. Večinoma so revne, to se pravi, da morajo uvažati za
                            preživljanje ljudi in pravilen razvoj v napredku. Samo deset jih lahko
                            štejemo med bogate: niso nujno navezane na uvoz. Med temi desetimi so
                            tri zelo bogate: Združene države Amerike, Francija in Argentina. Med
                            tremi najbogatejšimi je ena privilegirana, in to je Argentina. Severna
                            Amerika in Francija morata trdo delati, Argentina pa ima vse kar na
                            dlani. Petindvajset let po drugi svetovni vojni je prišla delegacija
                            petih ekonomistov v Argentino. Argentinci so hvalili nemški čudež. »Mi
                            ne vidimo nobenega čudeža. Nas je šestdeset milijonov in vsi smo krepko
                            delali, pač pa nam je nerazumljivo dejstvo, da v Argentini dela samo
                            okrog pet milijonov ljudi, vsi drugi (petindvajset milijonov) pa živijo
                            brez dela in dobro,« so odgovorili Nemci. Argentinska državna
                            administracija šteje okrog dva milijona uslužbencev, Nemci trdijo, da bi
                            se s petsto tisoči dalo delati mnogo boljše.</p>
                        <p>Ko sem prišel v Argentino, je en ameriški dolar veljal 4 argentinske
                            pese. Najcenejše je bilo meso: 25 centavov za kilogram, kilogram
                            krompirja je stal 60 centavov, ker ga je bilo treba pripeljati tisoč
                            kilometrov daleč z juga. Najnižjo plačo imajo učitelji in profesorji:
                            150 pesov na mesec. Delavci po tovarnah in delavnicah pa prejemajo
                            400–600 pesov mesečno. Argentina bi lahko preživljala 200 milijonov
                            ljudi, ima jih pa le 30 milijonov. Dokler ne bo imela 50 milijonov
                            ljudi, ne bo imela zadosti rok, da bi pobrala to, kar zemlja sama da.
                            Hrana v Argentini ni problem. Samo po sebi je umevno, da se nasitiš
                            trikrat na dan z mesom. Ni navade, da se moli pred jedjo in po jedi. Po
                            vseh šolah na deželi imajo otroci obilno kosilo. In vsi, ki ne marajo
                            delati, tudi tam jedo. Me je vabila učiteljica: »Pridite, gospod, kateri
                            koli dan, dobre hrane ne manjka noben dan. Glejte, kako debela sem.« V
                            turističnem kraju, polnem prekrasnih vil in velikih hiš z lepimi parki,
                            je bil inženir agronom naprošen, da bi skrbel za dvajset parkov. Najel
                            je delavce in jim obljubil dober lon. V vsakem parku je pustil dva ali
                            tri in jim skrbno naročil, kaj naj delajo. Po enem tednu kaj najde:
                            pijane delavce, naredili so veliko škodo in nič tega, kar jim je
                            naročil. »Vse delo sem moral opustiti, ker naši delavci dobro jedo tudi
                            brez dela,« mi je potožil inženir.</p>
                        <p>Ta deveta dežela je sedaj moja domovina. Tri mesece me je nadškof in
                            kardinal Copello pustil prostega v velemestu Buenos Aires s petnajstimi
                            milijoni prebivalcev. Pol Argentincev živi v njem. Gospod Janez Hladnik,
                            izseljeniški duhovnik pred nami, je poskrbel zame. Po treh mesecih me je
                            poklical. Spraševal me je čisto preproste stvari in jaz sem mu
                            odgovarjal še kar dobro. »Kje ste se učili španščine?« je vprašal. »V
                            Rimu pred odhodom sem kupil špansko vadnico, študiral sem jo na vožnji
                            in sedaj tri mesece v Buenos Airesu.« »Vas bom nastavil na faro Sveta
                            Amelia. Vaše delo bodo sv. maše, kar znate, ker so latinske, in študij
                            jezika. Med verniki boste imeli dosti prilike za pogovor.« Trije bratje
                            so bili na žup­niji. Župnik, starejši od bratov, je bil mojih let, drugi
                            brat je bil kaplan in je popoldne hodil na nadškofijo v pisarno,
                            najmlajši je zapustil semenišče ter bil kuhar in zakristan. Še dva druga
                            duhovnika sta živela v fari, delo pa sta imela izven fare. Torej pet
                            duhovnikov iste starosti. Bili so zelo radovedni in me spraševali
                            vsemogoče stvari. Jaz sem odgovarjal malo italijansko, malo špansko in
                            smo se razumeli. Kmalu mi je neki duhovnik svetoval. Ne beri, ne piši
                            italijansko in tudi v govoru ne uporabljaj italijanskih izrazov. Ti kot
                            duhovnik potrebuješ lepo španščino. Večina tujih duhovnikov ne obvlada
                            nikoli dobro jezika in so v posmeh ljudem, ko pridigajo. Šel sem v
                            cerkev in goreče molil: »Ljubi Jezus, ti si me sem poslal.<pb n="045"
                            />Daj mi to milost, da se dobro naučim jezika in ne bom ljudem v posmeh,
                            ampak v duhovno korist.« In Kristus mi je dal to milost. Seveda sem še
                            krepkeje zagrabil pri študiju. Zlasti sem prosil vse sodruge, naj mi
                            pomagajo pri pravilni izgovarjavi.</p>
                        <figure>
                            <graphic url="slike_z_84/z_84_27.png"/>
                            <head>Marec 1945 – Duhovnik Anton Grčman pokopava domobranca Alojza
                                Zalarja</head>
                        </figure>
                        <p>Čez teden smo imeli v cerkvi tri maše, ob nedeljah pa šest. Ob sedmih in
                            osmih je maševal gospod župnik in samo pri prvi maši je pridigal. Prvi
                            kaplan je maševal ob devetih in desetih in jaz ob enajstih in
                            dvanajstih, oba brez pridige. To meni ni šlo v glavo. Pri nas v
                            semenišču so nam rekli, da je duhovnik pod smrtnim grehom dolžan
                            pridigati pri nedeljskih mašah, če nima res upravičenega razloga. Po
                            sedmih mesecih sem rekel župniku, da bi poskusil pridigati. Sprva me je
                            odbil: »Ne bi rad, da se osmešiš pri ljudeh, ker te imajo radi.« Po enem
                            mesecu pa pride on k meni in mi reče: »Morda bi ti začel s pridiganjem
                            pri devetdnevnici, ki jo bomo slovesno praznovali čez tri mesece. To bo
                            v večernih urah in pridejo samo najbližji farani, ki te že vsi dobro
                            poznajo in ti ne bodo zamerili za kako napako. Ti pripravi, kolikor
                            moreš, ostalo bova pridigala jaz in moj brat, prvi kaplan.« »Dobro,
                            dajte mi knjigo, iz katere mislite pridigati, ker drugače jaz ne morem.«
                            Dal mi je knjigo o Jezusovem srcu. Za njegov praznik je bila
                            devetdnevnica.</p>
                        <p>Pripravil sem dve kratki pridigi in ju dal popraviti prvemu kaplanu. »Je
                            vse v redu«, mi<pb n="046"/>je rekel, »samo nekaj besed bova zamenjala,
                            ki so pravilne, a za pridiganje imamo lepše literarne izraze.« Tako,
                            sedaj pa na delo. V glavi mora biti ne samo besedilo, ampak tudi pike in
                            vejice. Ne vem števila, kolikokrat sem pridigal stenam v svoji sobi.
                            Pride dan za začetek devetdnevnice. Na prižnici najprej rožni venec,
                            potem branje molitev in nazadnje pridiga. No, rožni venec sem molil s
                            prižnice vsak večer in tudi kako branje, da bom pa pridigal, so vedeli
                            samo duhovniki. Ko sem začel, so stali trije v ozadju cerkve in so takoj
                            izginili v pisarno. Ko sem končal, so se spet prikazali vsi trije.
                            Seveda so vsi drli za menoj v zakristijo: duhovniki in verniki. »To je
                            binkoštni čudež, vi še ne znate dobro govoriti in vendar kako lepa je
                            vaša pridiga.« Za vse pridige so mi ljudje hvaležni do danes. »Zanimivo
                            je to, da vaše pridige ne utrujajo, tudi če bi bile dolge,« mi je pred
                            leti rekla zelo izobražena oseba. Priznam tudi jaz. To je božji dar.
                            Pred vsako pridigo molim: »Jezus, jaz ti posodim glas, pridigaj ti.«
                            Tudi ko sem bil v Nemčiji po upokojitvi, sem za vsako nedeljo napisal
                            kratko pridigo in jo bral s prižnice. Hvaležni so mi bili vsi: farani in
                            sestre: »Take kratke in jedrnate misli nam služijo bolj kot dolge
                            pridige,« so mi rekli.</p>
                        <p>Molitveno življenje, to je važno. Iskanje Kristusa – na tem svetu ga ne
                            bomo nikoli dokončno našli. Vsak dan je nov začetek, vsak trenutek dneva
                            smo potrebni njegove milosti in moči – brez mene ne morete nič storiti.
                            So bili časi, ko sem vstajal ob dveh ponoči, molil kleče vse tri dele
                            rožnega venca in nato spet zaspal. Ko sem hodil po buenosairskih ulicah,
                            sem premišljeval, koliko tisočev ljudi živi v teh ogromnih hišah.
                            Vprašal sem župnika, če bi smel obiskovati ljudi na domu, pa mi je
                            odgovoril: »Ne, imamo prepovedano od škofa.« Grem h karmeličankam in
                            prosim za bič in cilicij – bodičast pas in sem ga nosil in se bičal, da
                            vsaj na ta način nekaj naredim za te nedosegljive ljudi. So bili pač
                            časi, ko se je to priporočalo, danes tega ni več.</p>
                        <p>V farni cerkvi so bile tri spovednice na desni strani od vhoda. Prva od
                            vrat je bila župnikova, druga za prvega kaplana in tretja v sredini
                            cerkve moja. Še preden sem začel pridigati, sem že hodil v spovednico.
                            Iz nedeljskega evangelija sem se vedno naučil nekaj stavkov na pamet in
                            vsakemu spovedancu povedal isto. Kmalu me je neko dekle vprašalo:
                            »Gospod, lahko prihajam k vam vedno k spovedi?« »Zakaj vprašaš, za to
                            sem tu. Če hočeš opraviti res dobro spoved, pojdi k duhovnikom, ki res
                            dobro obvladajo jezik, jaz ne znam dobro govoriti.« »Nič zato, samo da
                            smem priti k vam.« In so prihajali vedno več k meni za spoved. Župnik in
                            kaplan sta imela malo spovedancev, jaz pa sem spovedoval nepretrgoma od
                            sedmih do enajstih, potem pa dve maši ena za drugo, in to na tešče. To
                            me je začelo utrujati. Župnik je to opazil in mi prepovedal iti v cerkev
                            pred enajsto uro. »Kdor se hoče spovedati, sva jaz in moj brat na
                            razpolago. Ni treba, da vas ubijejo.«</p>
                        <p>Kmalu po prvih pridigah sem dobil v knjigarni dobro literaturo za
                            nedeljske pridige. Skrbno sem jo prebiral in izpisoval. Župniku sem spet
                            rekel, da bi začel pridigati pri svojih mašah. »Ne,« mi je rekel, »pri
                            tvojih mašah se ne pridiga. Če hočeš pridigati, boš pridigal pri osmi
                            maši namesto mene. Jaz bom maševal, ti boš pa med mojo mašo pridigal.«
                            Popolnoma novo zame. Nikdar nisem kaj takega videl. Ali on je župnik,
                            jaz pa moram biti poslušen kaplan in ubogati. Eno leto in pol, se mi
                            zdi, sem tako pridigal. Oba skupaj sva začela s križem, jaz na prižnici,
                            on pa pred oltarjem. Samo pri povzdigovanju sem malo prenehal. Ko je
                            začel deliti sv. obhajilo, sem jaz navadno končal.</p>
                        <p>Takoj sem spoznal, da velemestno življenje ni zame, še manj vlaga. Buenos
                            Aires je zgrajen ob izlivu reke La Plata. Ne vidi se od enega brega do
                            drugega, tako je široka in globoka, da lahko pristanejo največje
                            svetovne ladje. Je to druga največja reka na svetu po količini­ vode.
                            Prva je Amazonka v Braziliji. A kam boš šel, če ne znaš jezika. Tri leta
                            nisem šel nika­mor na počitnice. Postajal sem vedno bolj ner­vozen in
                            ponoči nisem mogel spati. Tretje­ leto me povabi duhovnik, ki je živel
                            zraven moje sobe: »Jaz grem na počitnice v Cordobo, 700 kilometrov od
                            Buenos Airesa, hočeš iti z menoj. Boš videl, tam so gore in podnebje je
                            suho.« »Prav rad.« In sva se odpeljala v Broče­ro, gorsko vas in sedež
                            župnije. Stanovanje sva dobila v župnišču, ki je imelo več sob na
                            razpolago za goste, in tudi pomagala župniku,­ kolikor naju je rabil.
                            Takoj sem se počutil veli­ko boljše. Moram prositi za premestitev, sem
                            takoj sklenil. Prav v podnožje Sierras Grandes­ de Cordoba. Najvišji vrh
                            meri preko 3000 m. Cesta pelje 2200 metrov visoko. Lepe gorske reke se
                            vijejo po dolini. Krasni sprehodi v miru in tišini. To bo življenje
                            zame, ne pa veliki Buenos Aires, kjer rabiš tri ure z vlakom, da prideš
                            malo ven iz mesta in sama dolgočasna ravnina.</p>
                        <p>Po enem mesecu počitnic v cordobskih gorah sem se počutil popolnoma
                            prenovljen. Sedaj sem našel primeren kraj za svoje bodoče delo, sem ves
                            vesel premišljal.</p>
                        <p>Prisrčne pozdrave vsem. </p>
                        <p>Anton Grčman</p>
                    </div>
                    <div type="div3" subtype="zakljucek">
                        <p>Nenehno pozivanje posttotalitarne nomenklature, da je treba biti obrnjen
                            naprej, je prozorno. Gledanje naprej ni perspektivno. Perspektivno je
                            gledanje nazaj: od tod je mogoče razumeti, kaj smo in kaj bomo.<pb
                                n="047"/></p>
                    </div>
                </div>
            </div>
            <div type="div1">
                <head>Pripovedi</head>
                <div type="div2">
                    <head>Uničili ste mi družino</head>
                    <docAuthor>Vanja Kržan</docAuthor>
                    <div type="div3">
                        <p>Tako je ječalo in tožilo srce matere Frančiške Dermastija (1901) iz
                            Dravelj pri Ljubljani od tistega trenutka dalje, ko sta bila ona in njen
                            mož France Dermastija (1897) obsojena vsak na deset let zapora s
                            prisilnim delom. Imela sta petnajst otrok, štirje so umrli že v zgodnjem
                            otroštvu. Jeseni leta 1945, ko so ju aretirali in zaprli, sta pustila
                            doma samih sedem otrok v starosti od treh do štirinajstih let.
                            Štirinajstletna je bila Jožefa (1931), sledili so ji Mihaela (1932), Ana
                            (1935), Janez (1937), Marko 1936), Jurij (1939) in triletni Marjan
                            (1942). Starejši štirje so maja skupaj z drugimi bežali na Koroško in se
                            od tam kasneje izselili v Argentino: Frančiška (1922), France (1924),
                            Veronika (1928) in Marija Ana (1929). Vsak po svoje je bil prepuščen
                            svoji bridki prihodnosti. V trenutku, ko so miličniki odpeljali zdoma
                            njihovo mamo in njihovega očeta, so postali sirote zaprtih staršev,
                            izdajalcev in sovražnikov naroda. Skupaj z mamo in očetom je tudi njih
                            zaznamovala in zavrgla povojna oblast. Nobena 'poprava krivic' in
                            denarna odškodnina ne izbriše ran, ki so jim krvavele v otroških
                            letih.</p>
                        <p>Razumljivo je, da se ne da popisati vseh bridkih doživetij te nesrečne
                            družine v eni sami številki Zaveze, kaj šele, če bi hotela pisati o
                            usodi vsakega od njih. Zato pišem o njih že tretjič; prvič sem o
                            nesrečni družini pisala v 31. številki Zaveze pod naslovom: Cilj
                            komunistične revolucije – uničiti družino (str.40) in ponovno v 38.
                            številki o zločinu nad trinajstletno Mihaelo (Večna brezdomka, str 22);
                            kot da dekletce še ne bi bilo dovolj nesrečno, jo je povojni terenec iz
                            Dravelj še posilil. Od takrat naprej je njena mladost postala tavanje in
                            nebrzdano iskanje izgubljenega otroštva, mladosti in neizpolnjene
                            ljubezni. </p>
                        <p>Tokrat se želim pomuditi pri štirih najmlajših fantičih: Janezu, Marku,
                            Juriju in Marjanu, ki so imeli takrat, ko so jih iztrgali iz objema
                            staršev in doma, šele devet, osem, šest in tri leta! V 'domu' Malči
                            Beličeve, kamor so bili »dodeljeni«, potem ko so jih odgnali iz
                            prehodnega doma na Poljanski, so ljubečo vzgojo staršev prevzele
                            osovražene tovarišice in debela upravnica doma. Od takrat naprej so bili
                            le še »gnide bele«, »izdajalski mulci« in še kaj. Otroci padlih borcev
                            pa so imeli privilegiran status in ob njih so se »izdajalski mulci«
                                in<pb n="048"/>»bele gnide« nehote počutili še bolj zatirani.
                            Njihova srca so le navidezno klonila v ponižujočem sprejemanju krivic in
                            pod udarci s šibo ter se uporniško zakrknila; a v dobi odraščanja so se
                            njihovo čutenje, ponos in samozavest prebudili v drzni borbi najstnikov
                            za svoje pravice in samopodobo. Pri starejših treh, Marku, Janezu in
                            deloma Juriju, je bila misel na dom, starše, brate in sestre preveč živa
                            in grenkoba ločitve in osamljenosti preveč huda, da bi pustili poteptati
                            privrženost svoji družini in svojemu domu. Za to osnovno pravico, ki
                            pripada vsakemu otroku in je bila njim nasilno in brez pojasnila odvzeta
                            – o pač, bili so otroci izdajalskih belčkov, ki ne zaslužijo drugega kot
                            šibo – so kaj kmalu pričeli uporabljati pesti in se uveljavljati z
                            maščevalnostjo odraščajočih, nepopustljivih fantičev. </p>
                        <p>Preden bomo odprli zelo majhno okence v dom Malči Beličeve in le skozi
                            drobno špranjo pokukali v srca fantičev, želim iz čiste radovednosti,
                            predvsem pa zaradi zgroženosti nad tako okrutnim dejanjem, zvedeti za
                            zločin in krivdo staršev, Franceta in Frančiške Dermastija. Kako velik
                            je bil zločin mame in očeta, da je povojna oblast obsodila vsakega od
                            njiju na deset let zapora s prisilnim delom in ju s tem nerazumljivo
                            kruto odtrgala od osmih nedoraslih otrok, ki so ostali sami? Sicer pa,
                            kaj naj rečejo tisti otroci, ki jim je starše zločinski sistem pobil? </p>
                        <p>O kazenskem postopku in obsodbi obeh zakoncev v omenjenih dveh številkah
                            še nisem pisala. Velikokrat slišimo govoriti o t. i. montiranih sodnih
                            procesih po vojni, tokrat pa se bomo lahko prepričali, da je bila
                            obsodba zakoncev Dermastija tipičen primer enega od premnogih. </p>
                        <p>Dermastijevi so živeli v dvodružinski hiši z vrtom in sadovnjakom na
                            Kamnogoriški 8 v Dravljah. Oče France je bil čevljarski mojster,
                            družaben in razgledan človek in je marsikaj doživel že v prvi svetovni
                            vojni. V čevljarski obrti ga je podkoval že njegov oče, prav tako
                            čevljar. Od njega je prevzel čevljarstvo in dela mu nikoli ni zmanjkalo.
                            Delavnico so obiskovali vsi po vrsti, tudi med vojno, bodisi da jim je
                            popravljal stare čevlje ali naredil nove. Pridno je moral vleči dreto,
                            da je lahko preživ­ljal enajst otrok. V zgodnjih jutranjih urah je
                            raznašal časopis in prislužil še kakšen dinar. Možje so radi moževali v
                            njegovi delavnici; z nekaterimi je ob nedeljah po maši rad zvrnil tudi
                            šilce žganja v bližnji gostilni. Pri čevljarjenju mu je pomagala v
                            prostem času žena Frančiška, ki se je izurila v šivanju čevljev na
                            šivalnem stroju. Tako ni imela ob številnih otrocih, gospodinjstvu,
                            vzreji dveh pujskov in delu na svoji njivi ter še na kakšni sosedovi
                            nobenega prostega časa. Z ljudmi je rada poklepetala in edino razvedrilo
                            ji je bil klepet s svojo rodno sestro Angelo Komanovo in svakom
                            Leopoldom Komanom, ki sta stanovala v bližini in sta Dermastijeve
                            obiskovala.</p>
                        <p>Razumljivo, da se je med vojno tudi pri Dermastijevih politiziralo in
                            opredeljevalo, še posebno potem, ko so partizani – domači terenci –
                            napravili kazensko rekvizicijo, jim do praznega oropali čevljarsko
                            delavnico, in to ravno tisti dan, ko je oče v Ljubljani nabavil novo
                            zalogo usnja in drugih potrebščin. Ali kdo verjame, da je bil to zgolj
                            slučaj? Sin France je imel že pripravljen nahrbtnik, da se pridruži
                            partizanom, ki so ga vabili medse. Pa se prav takrat pojavijo
                            italijanski orožniki in ga z drugimi aretiranci pošljejo na Rab. Ali je
                            bilo tudi to le slučajno? Neizkušen in naiven mladenič je komunizem
                            pričel spoznavati šele v taborišču: kako to, da so se nekateri
                            taboriščniki lahko rešili ali vsaj zlahka preživeli. Je bilo to tudi
                            slučajno? Ali ne zato, ker so imeli zveze s komunisti? Ko je France na
                            srečo ostal živ in se vrnil, se je brez oklevanja pridružil domobrancem.
                            Ob koncu vojne je bilo staršem jasno, kaj prinaša »osvoboditev«: prihod
                            komunistov na oblast. Oče je sinu in hčerkam svetoval, naj z drugimi
                            vred bežijo na Koroško, drugače jih bodo likvidirali. On in mama se
                            nista z ničemer izpostavila. Tako vsaj sta bila o sebi prepričana; da pa
                            bosta prihod komunistov na oblast tako drago plačala, si zagotovo nista
                            predstavljala. </p>
                    </div>
                    <div type="div3">
                        <head>V imenu ljudstva aretirani in obsojeni</head>
                        <p>Ko se je poletje nagibalo v jesen in so se širile po Sloveniji srhljive
                            novice o vrnjenih s Koroške, o umorih, izginulih, na silo aretiranih in
                            zaprtih, so se pri Dermastijevih lepega dopoldneva septembra 1945
                            nenadoma pojavili oboroženi miličniki: aretirali so mamo in očeta in ju
                            odpeljali. Ko sta šla z miličnikom po cesti, se je Jožica ravno vračala
                            iz trgovine, kamor jo je mama poslala po sol. »Zdaj so pa še naju
                            odpeljali,« je mama na pol v šali skušala potolažiti prestrašeno Jožico.
                            A ji ni uspelo. Obe sta začutili, da se jima je v grlu nekaj zataknilo. </p>
                        <p>Otroci so ju doma zaman čakali: nista se vrnila ne tisti dan, ne
                            naslednje dni. Zakaj? Kam so ju odvedli? So ju zaprli? Kdaj se bosta
                            vrnila? Na vprašanja otrok ni znal nihče odgovoriti. Tudi Komanova teta
                            Angela, ki bi jih lahko prišla občasno pogledat, je bila aretirana
                            skupaj z njima. </p>
                        <p>Frančiška in France Dermastija sta zvedela, zakaj sta v zaporu, šele
                            potem, ko so jima prebrali obtožnico. Vsakemu posebej: drug za drugega
                            nista vedela, česa sta obsojena, kje sta zaprta. Do konca prestane kazni
                            se nista videla. </p>
                    </div>
                    <div type="div3">
                        <head>Obsodba Frančiške Dermastija – »ene najtežjih zločink« </head>
                        <p>Frančiška Dermastija je bila obtožena, da je med okupacijo sodelovala pri
                            sestankih, ki so jih prirejali domobranci na stanovanju Dermastijevih v
                            Dravljah, Kamnogoriška 8. Na teh sestankih se je odločalo o aretacijah,
                            zaporih in prisilnih 'odpeljavah' pristašev OF v koncentracijska
                            taborišča; v času vojne in sovražne okupacije je delovala kot pomočnica
                            zapiranja, mučenja in prisilnega 'odvajanja' prebivalcev Jugoslavije v
                            koncentracijska taborišča, s čimer je storila zločinstvo po 3. točki 3.
                            Člena ZKND.</p>
                        <p>Obtožnica še navaja obremenilna pričevanja desetih žensk iz Dravelj,
                            polna žolča in gneva, ki so napisana vsa z istim rokopisom, pod njimi so
                            le podpisi teh žensk v okorni pisavi. Pričevanj ni vredno citirati, saj
                            so vsa napisana v slogu 'afežejevk', vendar njihovo obtožujoče pisanje
                            niso prazne marnje, saj je bil eden od mož afežejevk – o katerih naj bi
                            se odločalo pri Dermastijevih – ustreljen in je torej Dermastijeva kriva
                            njegove smrti. Njihova pričevanja bomo lahko delno razbrali iz
                            zavračanja obtožbe, ki jih v svoji obrambi navaja obtoženka
                            Dermastijeva. Tudi ne bomo citirali imen draveljskih afežejevk, da ne bi
                            morda vznemirili njihovih danes živečih sorodnikov.</p>
                        <p>Kaj je v priporu v svojo obrambo napisala Frančiška Dermastija?
                            »Aretirana sem bila 18. 9. 1945. ob 13. uri od Narodne milice skupaj z
                            možem in sestro Koman Angelo. Pripeljana sem bila takoj na sodišče. Mož
                            je bil pred vojaškim sodiščem obsojen na 6 let prisilnega dela že julija
                            1945. in bil nato avgusta 1945. amnestiran. Potem je bil skupaj<pb
                                n="049"/>z mano aretiran in je bil ponovno decembra 1945. obsojen na
                            deset let odvzema svobode. S sestro Koman Angelo sva bili skupaj v
                            zaporu pet tednov in do sedaj ni bila še nobena zaslišana.</p>
                        <figure>
                            <graphic url="slike_z_84/z_84_28.png"/>
                            <head>Čevljarstvo Dermastija pred vojno</head>
                        </figure>
                        <p>Med okupacijo sem živela le za družino. Bil pa je mož čevljar in so zato
                            k njemu prihajali vsakovrstni ljudje, tudi partizani. Jaz sama se nisem
                            za politiko sploh nič zanimala. Ob razpadu Nemčije sem ostala z možem
                            doma, pač pa so odšle na Koroško hčerke: 23-letna Frančiška, šivilja, ki
                            je vršila protikomunistična predavanja, 17-letna Veronika, šivilja, 16-
                            letna Marija, dijakinja, in pa France, star 21 let, ki je šel
                            prostovoljno k DMB jeseni 1943 in je bil na bloku v Dravljah razen
                            zadnje mesece, ko je bil na Primorskem. O njem ne vem, kje je. Doma je
                            sedaj še sedem otrok, ki so po zavodih.</p>
                        <p>Mojemu možu je bila pri vojaškem sodišču zaplenjena imovina. Ko so jo
                            prišli popisovat dne 12. ali 13. septembra 1945, sem jih prosila za svoj
                            šivalni stroj, ki so ga vzeli julija 1945. in je bil spravljen pri moji
                            sestri. Komisiji sem dejala, naj vpišejo v imovino tudi usnje, ki so ga
                            pobrali 6. maja 1945 in so bili med tistimi, ki so ga pobrali sledeči:«
                            (navedena so imena šestih mož). »Za usnje, ki so ga odnesli, pa niso
                            izdali nobenega potrdila. Člani komisije so mi dejali, naj grem na
                            narodno imovino in sem nato šla tja 17. 9. 1945. Tu so sestavili
                            zapisnik o tem, kaj so mi pobrali brez potrdil in mi obljubili, da mi
                            bodo dali šivalni stroj v uporabo. Naslednji dan sem bila pa nato
                            aretirana in je miličnik javil, da po nalogu javnega tožilca.«</p>
                        <p>Javni tožilec Zupan Anton je v obrazložitvi sodbe zapisal: »Zbrano
                            dokazno gradivo, ki sestoji iz izpovedi številnih prič, daje zanesljivo
                            sliko o hiši obtoženke Dermastijeve.<pb n="050"/>Izpovedbe vseh prič so
                            si soglasne v tem, da je ta hiša pomenila v dobi okupacije leglo
                            ovaduhov, od koder je izviralo vse zlo za celo okolico. Na podlagi
                            izpovedb teh prič, ne more bili nobenega dvoma o tem, da so se pri
                            Dermastijevih zbirali podatki o pristaših in simpatizerjih osvobodilne
                            fronte ter da se je tu na podlagi teh podatkov tudi odločalo o usodi
                            ovajencev. V hišo Dermastijevih so zahajali izključno le izdajalci, in
                            kot je to ugotovljeno, na posebne posvete. Kakšni so bili ti posveti, o
                            tem seveda ni možno dvomiti. </p>
                        <p>Obtožena Dermastija Frančiška je po vseh pričah opisana kot pravo zlo v
                            ženski podobi, ki je po svoji zločinstvenosti zdaleka presegala celo
                            svojega moža, ki je bil zaradi izdajstva in ovajanja obsojen na deset
                            let prisilnega dela. Pravilno je tedaj zaključiti, da je prav obtožena
                            Dermastija Frančiška v glavnem odgovorna za umore, ki so bili po črni
                            roki izvršeni v njeni okolici in glede katerih je na podlagi dokaznega
                            gradiva možno napraviti edino ta logičen zaključek, da izvirajo iz njene
                            hiše.</p>
                        <p>Spričo navedenega je tedaj jasno, da imamo opraviti z eno najtežjih
                            zločink, in sicer z morilko v pravem pomenu besede. Spričo tega menda ni
                            treba še posebej poudarjati, da je izrečena kazen očitno prenizka.
                            Zločinstva, ki so obtoženki kot na dlani jasno dokazana, terjajo
                            najstrožjo kazen. </p>
                        <p>Razpoloženje ljudstva, ki je dobro razvidno iz navedb številnih prič
                            domačinov, je napram obtoženki absolutno odklonilno in je tudi iz tega
                            razloga umestno, da se obtoženko z najstrožjo obsodbo za vselej izloči
                            iz naše srede. Le taka obsodba bo pravi izraz volje ljudstva, ki
                            upravičeno terja, da se nad zločinko takšnega formata izreče najstrožja
                            obsodba.«</p>
                        <p>Po mnenju javnega tožilca je imela Dermastijeva tudi »ožji in širši krog
                            sodelavcev«, ker so bila »zločinstva naročena iz Dermastijeve hiše
                            precej številna in so se nanašala na širšo okolico«. Zato je moral
                            tožilec poiskati in obsoditi vsaj še »ožji krog sodelavcev – ovaduhov«
                            in tako obtoži še rodno sestro Dermastijeve, Koman Angelo. Njenega sina,
                            mladoletnega domobranca, so ustrelili že med vožnjo na enem od
                            transportov, s katerimi so vračali domobrance. </p>
                        <p>Nato tožilec nadaljuje: »Da je v ta ožji krog sodelavcev – ovaduhov
                            brezdvomno spadala tudi obtoženka Koman Angela, leži več kot na dlani.
                            Iz navedenih številnih prič, med njimi Bezlaj Marije, Možina Alojzije,
                            Kogovšek Marije, Lakner Elizabete, Božič Elizabete, Koman Antonije in
                            zlasti Štirn Dane sledi, da je bila obtožena Koman Angela v najožjih
                            stikih s svojo zločinsko sestro Dermastijevo. Obtoženka sama ne more
                            tajiti, da je bila pogosto na domu svoje sestre. Kaj pa se je vršilo v
                            hiši njene sestre, pa je bilo že dovolj obširno prikazano. Brez dvoma se
                            je torej tudi obtožena Koman Angela, katere mož Leopold Koman je bil
                            prav tako obsojen kot narodni izdajalec, udeleževala ovaduškega posla. O
                            tem poleg že zgoraj naštetih prič, ki prikazujejo obtoženko v pravi
                            luči, in sicer, da je prav taka kot njena sestra Dermastijeva, samo da
                            je bolj prikrita, posebno nazorno priča še izrazito odklonilno stališče
                            do osvobodilne fronte, ki izhaja iz obtoženkinega verskega fanatizma in
                            katerega je na razpravi sami obtoženka jasno pokazala s svojimi
                            izjavami.</p>
                        <figure>
                            <graphic url="slike_z_84/z_84_29.png"/>
                            <head>Dermastijevi leta 1943 – Mati pestuje sina Marjana, med njo in
                                očetom Jure, prvi z desne Janez, za njim Mihaela, za njo prva z
                                desne Vera, nato najstarejša Fanči, ob njej France in nato Marija
                                Ana, pred njo Jožica, levo od očeta Marko in Ana</head>
                        </figure>
                        <p>Nasproten zaključek sodbe nasprotuje torej logični presoji položaja.
                            Glede na prikrito in hinavsko naravo obtožene Koman Angele je pravilno
                            napraviti zaključek, da je bila prav ona pri ovaduškem poslu še
                            najuspešnejša. Prostorek obtoženke Koman Angele temelji na pogrešni in
                            nelogični presoji dokaznega gradiva.« Zato tožilec predlaga, da se
                            »pritožba predloži Vrhovnemu sodišču v Ljubljani, ki naj pritožbi ugodi
                            ter prvostopno sodbo tako spremeni, da Dermastiji Frančiški prisojeno
                            kazen zviša na najstrožjo mero, obtoženo Koman Angelo pa spozna za krivo
                            v smislu obtožbe in jo prav tako kaznuje, odnosno razveljavi sodbo glede
                            nje in zadevo vrne prvemu sodišču v ponovno razpravo in razsojo.« </p>
                        <p>Zaradi pomanjkanja dokazov je bila obtožba proti Angeli Koman kasneje
                            razveljavljena, Dermastija Frančiška pa je bila zaradi že znanih
                            razlogov obsojena na deset let od­vzema prostosti, na izgubo političnih
                            in državljanskih pravic za dobo dveh let ter na plačilo stroškov
                            kazenskih postopkov. Njena srčna bolečina in krik obupa: »Uničili ste mi
                            družino!« ne bosta v njej utihnili do smrti.<pb n="051"/></p>
                        <p>Po tej sodbi, izrečeni 30. marca 1946, ji je bila dovoljena pritožba na
                            javno tožilstvo mesta Ljubljane, za obnovo kazenskega postopka. Kaj je
                            torej smela povedati v svojo obrambo obsojenka gospa Dermastija
                            Frančiška, lahko delno razberemo le iz ohranjenega tipkanega dokumenta.
                            Ohranjen je tudi seznam prič, ki jih je navedla obtoženka in bi lahko
                            pričale njej v prid, a je možnost njihovega pričevanja sodišče preprosto
                            – zavrnilo. </p>
                        <p>»Čeprav priznam, da sem bila idejna nasprotnica OF, odločno zanikam, da
                            sem sodelovala na sestankih v naši hiši, saj sploh vedela nisem, da bi
                            se bili taki sestanki, na katerih se je odločalo o aretacijah, zaporih
                            in prisilnih odpeljavah v koncentracijska taborišča v naši hiši sploh
                            kdaj vršili.</p>
                        <p>Kot mati petnajstih otrok, od katerih so se trije rodili med okupacijo,
                            sem bila toliko zaposlena z gospodinjstvom in otroki, da se mi lahko
                            verjame, da nisem imela niti časa, tudi če bi imela voljo, brigati se za
                            politiko in se udeleževati kakih sestankov. Zato se tudi nisem brigala
                            za obiske domobrancev, ki so hodili k mojemu možu, sinu in hčerkam in ne
                            vem, kaj se je govorilo ob teh obiskih.</p>
                        <p>Vse priče, na katere se opira pobijana sodba, tudi samo sumijo in
                            zaključujejo, da sem pač jaz gotovo na teh sestankih sodelovala, ker sem
                            Dermastijeva. Konkretnega in pozitivnega pa v moje breme ne more
                            povedati nobena priča!« Nato obsojenka izpodbija vsa lažna, »za lase
                            privlečena pričevanja«, ki niso dokaz, ampak le sum zaradi njenega
                            drugačnega prepričanja, zaradi njenega moža, pobeglega sina in hčerk.
                            Zaradi pomanjkanja dokazov trdi, da je krivdorek neutemeljen. Pritoži se
                            tudi zaradi previsoke kazni, saj se ni upoštevalo olajševalne
                            okoliščine: njenih številnih, še nepreskrbljenih otrok! Naj imajo vsaj
                            mater, ko je že oče obsojen na dolgoletno zaporno kazen! </p>
                        <p>Ko je bila Dermastijeva skoraj že leto in pol v zaporu, takrat že v
                            Rajhenburgu, danes Brestanici, pred tem pa nekaj mesecev v Begunjah, je
                            od javnega tožilca 11. 8. 1947 prišla »rešitev« njene prošnje: Predlogu
                            se ne ugodi. Razlogi: »Sedaj predlaga obsojenka obnovo kazenskega
                            postopanja ter navaja osem prič, ki naj bi potrdile, da ni imela na
                            svojem domu nikakih sestankov ter torej ni odločala o aretacijah
                            pristašev OF in o njihovi odpeljavi v internacijo. Priče, ki jih
                            obsojenka navaja, niso bile zaslišane, bilo pa bi njih zaslišanje tudi
                            brezpredmetno, kajti sodbi Okrožnega in Vrhovnega sodišča temeljita na
                            izjavah številnih verodostojnih<pb n="052"/>prič, katere so v svojih
                            izpovedbah dokazale obtoženkino krivdo s tem, da so citirale obtoženkine
                            izjave v času okupacije. Na novo zaslišane priče, ki jih navaja
                            obtoženka, teh izjav ne bi mogle ovreči in torej tudi ne dokazati, da
                            obtoženka pri zgoraj navedenem dejanju ni sodelovala.</p>
                        <p>Ker torej obsojenka ne navaja nobenih takih okolnosti, ki bi mogle
                            izvajanja in zaključke pravnomočne sodbe pismeno izpremeniti, ali vsaj
                            omajati, je rešitev o zavrnitvi predloga za uvedbo obnove kazenskega
                            postopka utemeljena. Zoper to rešitev je dopustna pritožba na Javno
                            tožilstvo LRS. Smrt fašizmu – svoboda narodu !« Podpisan je javni
                            tožilec Lojze Perič.</p>
                        <p>Toda nobena pritožba in prošnja ni več zadoščala. Dermastijeva mama je
                            bila obsojena in odpeljana v kazenski zapor s prisilnim delom v
                            Rajhenburg. Odpuščena je bila šele leta 1950. (Življenje v zaporu je
                            delno popisano iz pričevanja obsojenke v Zavezi št. 31.)</p>
                    </div>
                    <div type="div3">
                        <head>Obsodba Franca Dermastije</head>
                        <p>Kako pa se je povojna evforija hudobije znesla nad Francetom Dermastijo?
                            Njega je vojaško sodišče obsodilo že julija 1945 na šestletno zaporno
                            kazen s prisilnim delom, na izgubo državljanskih in političnih pravic za
                            dobo desetih let in na zaplembo imovine. Delal je v kazenskim taborišču
                            v Kočevju. Ob amnestiji 3. avgusta 1945 je bil pomiloščen. Toda že šest
                            dni zatem javni tožilec zahteva obnovo postopka, ker so se »naknadno
                            ugotovile za obdolženca nove obremenilne ‘činjenice’. Terenski odbor OF
                            Podutik–Kamna gorica je poslal Narodnoosvobodilnemu odboru mestne četrti
                            Št. Vid ovadbo zoper Dermastija Franca. V njej navajajo, da se je v
                            Dermastijevi hiši pričela razvijati bela garda, da je postala središče
                            domobranstva, da je bil načrt za umor moža tov. Dane Štirn zasnovan pri
                            Dermastijevih, da je bil Dermastija glavni organizator pri blokadah,
                            kjer se je odločalo kdo gre v internacijo in kdo se izpusti iz zaporov.
                            Podpisane so bile »obremenilne priče«, pretežno ženske. Ovadba je takoj
                            prispela na Ministrstvo narodne obrambe OZNA. Ta prične nemudoma iskati
                            Dermastijo in sporoči tožilstvu: »Nujno prosim za odgovor, ali se nahaja
                            Dermastija Franc na prostosti ali v vaših zaporih. Po poročilu jetniške
                            uprave, ga v sodnih zaporih ni. Ako je v vaših zaporih, ga citirajte v
                            tukajšnje sodne zapore, da bo moči izvesti njegovo zaslišanje in bo s
                            tem omogočen nadaljnji postopek, ki mora dotlej počivati.«</p>
                        <figure>
                            <graphic url="slike_z_84/z_84_30.png"/>
                            <head>Dermastijevi deset let pozneje, spet skupaj in spet doma – ob
                                očetu Jožica s sinom, ob mami Marjan, stojijo z leve Janez, Ana,
                                Marko in Jure</head>
                        </figure>
                        <p>Javni tožilec dobi 9. 8. 1945 odgovor major­ja Mitja R.: »Imenovani je
                            bil zloglasni domo­branski pretepač in mučitelj nedolžnih žrtev in je
                            kot tak povzročil smrt Zibelnika Ivana, upokojenca iz Žapuž, očeta petih
                            sinov, partizanov. Imenovani ga je istega leta 1943 tako pretepel s
                            stolom, in to iz razloga, češ da je Zibelnikov sin kot partizanski
                            komandant dal nalog, da se imenovanemu vzamejo kopita, in je moral v
                            bolnico. Po vrnitvi iz bolnice, ga je imenovani zopet pretepal in ga pri
                            tem telesno tako poškodoval, da je nekaj mesecev za tem, ob priliki, ko
                            je šel na pot, da poišče vsaj enega svojih sinov, umrl. </p>
                        <p>Imenovani je bil sploh eden vodilnih be-ga v Dravljah in Posavju ter so
                            ga zločinski švabobranilci imenovali za očeta obeh postojank, to pa
                            zato, ker so se na njegovo pobudo vršile preiskave in aretacije
                            simpatizerjev OF.</p>
                        <p>V dokaz gornjih navedb naj se zaslišijo priče Zibelnik Marija in Vida,
                            Zapuže; Zupančič Frančiška, Vižmarje; Jernej Omejc, Vižmarje; Švajger
                            Franc, Stanežiče pri Št.Vidu. </p>
                        <p>Predlagamo, da se zoper imenovanega obsojenca obnovi kazensko postopanje
                            na podlagi zgoraj navedenih novih obremenilnih činjenic in da se ga,
                            upoštevajoč iste, najstrožje kaznuje.«</p>
                        <p>Nobenega dvoma ni, da je bil ukaz majorja UDBE takoj izpolnjen.
                            Dermastijo so ponovno aretirali 18. 9. 1945 in z njim vred še ženo. Po
                            večmesečni zaporni kazni v Ljubljani so ga poslali v Begunje in v
                            prisotnosti majorja, ki je večkrat obiskoval zapornike, so ga tudi
                            strahotno mučili, ker ni priznal umora Zibelnika. O tem je kasneje
                            povedal svoji ženi, ta pa svoji hčerki, ko jo je obiskala v Argentini. </p>
                        <p>»Obtožnica ga bremeni v treh členih in na podlagi teh mu je bila izrečena
                            sodba. Prvi člen obsodbe ga obtožuje, da je poleti 1943 s stolom
                            pretepel Draveljčana Zibelnik Ivana, ki je kasneje zaradi poškodb umrl;
                            drugi razlog, da je bil pobudnik pri aretacijah in odgonu prebivalstva v
                            internacijo; in tretji, da so se v njegovi hiši vršili sestanki be-ga in
                            DMB in da se je obtoženec družil z znanimi be-ga voditelji v Dravljah,
                            kakor Komanom, župnikom Bartolom, Edijem Pircem in drugimi.« </p>
                        <p>Oglejmo si zdaj, kaj pove o svoji krivdi obtoženi Franc Dermastija. Na
                            obtožbo javnega<pb n="053"/>tožilca je imel več pripomb. Naslovil jih je
                            Okrožnemu sodišču 9. januarja 1946. </p>
                        <p>»Zibelnik Ivan je hodil k nam, da sem mu popravljal čevlje. Prodajal mi
                            je tudi kurivo, ki sta ga vozila iz gozda skupaj z Ivanom Kolarjem. Za
                            to pa je vselej dobil denar ali hrano. Leta 1943. mi je prinesel nekaj
                            parov čevljev tako raztrganih, da jih ni bilo moči popraviti. Zato sem
                            mu dal od svojega sina še dobre polgojzarice. Takoj naslednji dan jih je
                            v Čepljah pri Prevalniku prodal dekletu za 500 Lir in jih takoj zapil.
                            Čez nekaj dni je zopet prišel z raztrganimi čevlji, da bi mu jih
                            popravil. Na vprašanje, kam je dal one čevlje, mi je priznal, kot je
                            zgoraj navedeno. Nato sem mu podaril par svojih visokih čevljev. Ko je
                            odšel, mi je odnesel še par nizkih čevljev, ki sem jih imel za delo na
                            vrtu. Tudi te je prodal in zapil. Čez kaka dva ali tri tedne je zopet
                            prišel k meni in zahteval svoje čevlje, češ da mi jih je prinesel v
                            popravilo in naj mu jih zdaj popravljene vrnem. Čevljev pa ni prinesel.
                            Grozil mi je, da bom že še videl in da bom še rad popravljal čevlje.
                            Nato sem odprl vrata in ga sunil v vežo. Spotaknil se je ob prag in
                            telebnil po tleh. Tam je začel kričati, jaz pa nazaj naj odide in sem ga
                            nekajkrat brcnil. Po obrazu je bil opraskan in malo krvav. Da bi ga pa
                            nabil s stolom ni resnica, kar lahko pričata Kušar Franc in Dermastija
                            Frančiška, ki sta bila navzoča. Potem je šel ven in mi žugal z obema
                            rokama: »Boš že videl, ko se vrne Pavel iz partizanov!« Odšel je peš kot
                            navadno, nič poškodovan. V nedeljo sva v gostilni Pri Mihelnu pila
                            skupaj žganje. Tam sva se še večkrat sešla in mi ni nikdar omenil, da bi
                            bil poškodovan. Tisto nedeljo sem zvedel, da ga je takrat, ko sem ga
                            obrcal, odpeljal Grumov Anton na njegov dom na Vodnikovi cesti. Da bi ga
                            pretepel zaradi tega, ker je delal njegov sin pri meni rekvizicijo ni
                            resnica. Ako bi jaz to mislil, ga ne bi gledal, ko je še poprej ves čas
                            hodil k nam. Pripominjam, da sem ga kasneje še večkrat videl pijanega,
                            in ker je bil brez denarja, sem mu enkrat še sam dal za žganje v
                            gostilni Pri Mihelnu na Vodnikovi. O njegovi smrti pa je razvidno in
                            vsem znano, da se je ponesrečil, ko je šel čez nemško mejo in umrl na
                            nemški strani, mislim, da je bilo to leta 1944, devet mesecev po tem, ko
                            sem ga postavil pred vrata. Slišal sem, da je umrl v hiši Bernik Ane v
                            Podgori, o čemer lahko le-ta tudi priča. Prav tako nisem nikoli zvedel,
                            da bi bil on kdaj od Be-ga pretepen in nisem jaz tega nikomur naročil. </p>
                        <p>K drugemu členu obtožnice imam tudi pripombe. Da bi jaz v času okupacije
                            soodločal, kdo gre v internacijo ali koga naj se aretira,<pb n="054"
                            />ali da bi bil pobudnik pri aretacijah in odgonu v internacijo, je gola
                            izmišljotina. Sam sem bil pri vseh treh blokadah vzet kot ostali, kar
                            lahko potrdim s pričami. Pri prvi blokadi sem bil skupaj s svojim sinom
                            in nekaterimi drugimi vržen v posebno sobo. Opoldne so nas vse odpeljali
                            v Belgijsko vojašnico in nas segnali v klet. Sedem nas je zvečer prišlo
                            ven, ostali so, z mojim sinom vred, odšli v internacijo. Pri drugi
                            blokadi smo bili vsi z mojim pomočnikom, bratom Ivanom in sosedi
                            pripeljani do srede vasi, ampak smo po nekaj urah lahko odšli domov. Kot
                            smo zvedeli kasneje, je to posredoval Pečar Filip, delovodja v
                            Konzumu.</p>
                        <p>Iz navedenega je razvidno, da jaz nikakor nisem sodeloval pri blokadah,
                            in zato zanikam, da bi bil kriv aretacij ali odgona v internacijo
                            kateregakoli Jugoslovana.</p>
                        <p>K tretji točki obtožnice pripominjam, da se v moji hiši za časa okupacije
                            niso vršili nobeni sestanki Be-ga ali DMB in se nisem družil z voditelji
                            v Dravljah, kjer jih, kakor jaz vem, ni bilo. Koman je moj svak, kljub
                            temu se nisem shajal z njim in razgovarjal o kaki politiki, ker nisem
                            nikoli in nikjer politiziral, ne doma ne drugod, kar lahko dokažem s
                            pričami. Glede župnika Bartola pa omenim le to, da sva večkrat po maši
                            ob nedeljah z drugimi možmi vred popila kakšen kozarček; nikdar pa nismo
                            nič govorili o politiki, kar pa zopet lahko dokažem. Glede Pirc Edvarda
                            lahko povem, da sem šel nekajkrat k njemu v pisarno pri Slamiču, da mi
                            je posodil denar, ker mi ga je zmanjkalo za usnje. Dokaz za to je, da
                            sem mu še danes dolžan 1000 Lir. Nikdar pa ni, ne on meni ne jaz njemu,
                            omenil kakšne politike. K njemu domov nisem zahajal. Pač pa sem bil
                            nekajkrat v njegovi hiši, a ne pri njem, temveč pri njegovi stranki
                            Medvedu, kamor sem nesel popravljene čevlje. Tudi pripominjam, da
                            domobranci niso mene imenovali očeta, pač pa mi je znano, da so tako
                            rekli nekemu naredniku Modicu iz Blok.</p>
                        <p>Sina nisem jaz poslal k posadki. Ravno nasprotno: prosil sem ga, naj se
                            gre raje najprej učit svoje obrti, ali pa v službo na železnico, da bo
                            vsaj zase zaslužil, če že meni ne more pomagati preživljati mojo
                            številno družino. A me ni hotel poslušati in mi je na velikonočni torek
                            zjutraj ušel k tamkajšnji posadki. Zato jaz nisem odgovoren za sina. To
                            lahko potrdi žena. – Res je, da je bila starejša hčerka Frančiška pri
                            propagandi, za kar pa dolgo nisem vedel in je bilo to proti moji volji.
                            Ko sem jo vprašal, zakaj je šla zraven, mi je odgovorila, da za vsako
                            predavanje zasluži 80 Lir.</p>
                        <p>K nam so res hodili domobranci, a le zaradi čevljev in pa k dekletom v
                            vas ter zaradi sina. Nikoli pa nisem vedel, da bi bili v naši hiši
                            četniki in da bi pri nas prenočevali; spomnim se nekih fantov, ki so
                            nekoč prišli s sinom malo vinjeni k nam domov. Ker je bilo že pozno, so
                            pri nas pozaspali. </p>
                        <p>Da bi jaz kateremukoli dajal kakšne informacije, je gola izmišljotina, in
                            nikoli se nisem udeleževal kakršnihkoli sestankov, bodisi političnih ali
                            drugih. Res sem ga včasih rad popil kako četrtinko, a pri tem sem ves
                            čas živel za svojo številno družino, da jim ne bi bilo treba iti okrog
                            prosjačit. Edino to je bila vsa skrb mojega življenja.« Tako je napisal
                            Dermastija Franc, čevljarski mojster, dne 9. januarja 1946, pet mesecev
                            po tem, ko so ga aretirali, ves čas vlačili po zaporih in zasliševali.
                            14. januarja 1946. je bila izrečena sodba. </p>
                        <p>Tudi tokrat ni bila zaslišana nobena od prič, ki jih Dermastija v prošnji
                            navaja. Sodišče sicer »ni prišlo do prepričanja, da bi obtoženi z
                            inkriminiranim dejanjem direktno povzročil Zibelnikovo smrt, ker je
                            tekom razprave ugotovilo, da med pretepanjem pok. Zibelnika po obtožencu
                            in nastopivšo smrtjo istega znaša skoro devet mesecev,« vendar je »po
                            pričevanju žene Zibelnik Marije, snahe Zibelnik Vide in Švajger Franca,
                            težka telesna poškodba utegnila povzročiti začetek hiranja Zibelnik
                            Ivana.« … »Ostalemu obtoženčevemu zagovoru ni verjeti. Krivdorek je z
                            ozirom na navedeno smatrati utemeljenim.« Olajševalne okoliščine ni
                            nobene, tudi te ne, da je doma ostalo osem nepreskrbljenih otrok in da
                            je obsojena tudi njihova mati. Nasprotno: »Pri odmeri kazni je sodišče
                            upoštevalo obtežilno okoliščino, obtoženčevo zakrknjenost in
                            zagrizenost,« (ki ji je bil kljub mučenju v Begunjah priča Matija R.,
                            kar pa seveda ni nikjer zapisano). »Ta okolnost prikazuje obtoženca kot
                            ljudskega škodljivca najnevarnejše vrste.« Bil je »spoznan za krivega«
                            in obsojen na 10 let izgube prostosti s prisilnim delom in na deset let
                            izgube političnih in državljanskih pravic.</p>
                        <p>Na to obsodbo se je Franc Dermastija z branilko dr. Ljubo Prenner
                            pritožil na Vrhovno sodišče, naj zavrne pritožbo javnega tožilca: »Ni
                            točna ugotovitev sodbe, da sem Zibelniku prizadejal težko telesno
                            poškodbo, ki je utegnila povzročiti začetek hiranja Zibelnik Ivana. Ta
                            ugotovitev temelji na golem sklepanju brez vsakega dokaza. Pok. Zibelnik
                            je umrl v bolnici in torej mora glede njegove bolezni ekzistirati popis,
                            katerega pribavitev sem tudi predlagal. Prav iz tega popisa bi bilo
                            možno točno ugotoviti vzrok smrti in tudi dejstvo, da moj dejanski
                            nastop proti Zibelniku, katerega sem pahnil in brcnil, nima prav nobene
                            zveze z njegovo smrtjo. Kljub temu pa je sodišče pribavitev predlaganega
                            popisa bolezni opustilo in je torej povsem samovoljno prišlo do
                            navedenega sklepanja, iz katerega tembolj nevzdržno in tudi navedeni
                            ugotovitvi sodbe nasprotujoče izvaja javni tožilec, da je moje ravnanje
                            in pretepanje Zibelnika tako torej povzročilo njegovo smrt. Med mojim
                            ravnanjem in med smrtjo pokojnega Zibelnika ni prav nikake vzročne zveze
                            in to dejstvo bi se dalo, kakor že rečeno, tudi nedvomno ugotoviti in
                            dokazati s pribavitvijo njegovega popisa bolezni – tako pa se indirektno
                            dopušča nekaka možnost, da bi poškodba utegnila imeti za posledico
                            začetek njegovega hiranja, oziroma v izvajanjih javnega tožilca celo, da
                            je povzročila Zibelnikovo smrt in obenem s tem trditve, da je izrečena
                            kazen sodišča odločno prenizka.</p>
                        <p>Tudi nadaljnje razlogovanje javnega tožilca, da gre pri mojem ravnanju
                            naravnost za zverinski nastop proti očetu, ki je imel sina partizana, je
                            povsem netočen in pravilno tudi ni ugotovljeno v sodbi. Okolnost, da je
                            bil Zibelnikov sin partizan, ni bila niti najmanjši povod za moje
                            dejanje proti njemu, temveč je bil edini razlog za to, da sem Zibelnika
                            pahnil in obrcal, dejstvo, da me je v vinjenosti nadlegoval in silil v
                            mene. </p>
                        <p>Končno ni dokazan niti en konkretni primer, da bi soodločal pri tem, kdo
                            bo aretiran in odpeljan v internacijo in krivdorek, kakor tudi tozadevna
                            trditev javnega tožilca, temelji le na splošnem sumu. Isto velja za moje
                            stike z najvišjimi predstavniki belogardistov, pri čemer bi bilo
                            upoštevati še dejstvo, da sem bil prav radi tega – kakor je to razvidno
                            tudi iz razlogov sodbe – pravzaprav že obsojen pred vojaškim sodiščem v
                            Ljubljani.« </p>
                        <p>Prepričali smo se lahko, da je obsodba zakoncev Dermastijevih eklatanten
                            primer enega od neštetih povojnih montiranih procesov; za dr.
                            Prennerjevo se pa ne moremo čuditi, da se je v naslednjih letih sama
                            znašla med kaznjenkami v taborišču Ferdrenk v Kočevju.</p>
                        <p>Pritožba Franca Dermastija je bila zavrnjena 19. marca 1946: »Kazen, ki
                            jo je izreklo prvostopno sodišče, popolno odgovarja stopnji obtoženčeve
                            krivdne odgovornosti in je bilo zato pritožbo javnega tožilca kot
                            neosnovano zavrniti.« Prav tako je bila junija 1946 zavrnjena prošnja za
                            obnovo procesa. Ponovno jo je takrat že kaznjenec Dermastija pisal leta
                            1947; pod rokopisom je za datum navedena samo ta letnica, za dan in
                            mesec so narejene<pb n="055"/>pike, saj se med zaporniki v kaznilnici na
                            Igu, kjer je obtoženec delal v čevljarski delavnici od 20. 10. 1946,
                            očitno ni več vedelo. Izvemo pa, da je 14. februarja t. i. prezidij
                            Ljudske skupščine FLRJ na svoji seji zavrnil pomilostitveno prošnjo
                            Franca Dermastija, obsojenega 14. januarja 1946. Ali lahko domnevamo, da
                            je bila roka Mitje R. tako dolga, da je segala prav do prezidija? Celo
                            na ponovno prošnjo je iz prezidija prišla Odluka (napisana v
                            srbohrvaščini in cirilici), da se »molba ne uvaži«. Datirana je »22.
                            juna 1949.« </p>
                        <figure>
                            <graphic url="slike_z_84/z_84_31.png"/>
                            <head>Oče Franc Dermastija v zaporu</head>
                        </figure>
                        <p>V moje veliko olajšanje in verjetno tudi v olajšanje bralcev tega članka
                            se prebijanje skozi sodne akte konča z Obvestilom o prestani kazni, ko
                            je bil obsojenec dne 5. januarja 1951 odpuščen iz kaznilnice v Igu s
                            podpisom upravnika Staneta Kersnika. Iz obvestila tudi izvemo, da
                            dopisu, kjer uprava kaznilnice dne 15. 4. 1949. obvešča okrožno sodišče
                            o zdravstvenem stanju in ponašanju obsojenca, ni bila priložena prošnja
                            za pomilostitev.</p>
                        <p>Najmlajši sin Marjan Dermastija je 31. 5. 1995 po dolgotrajnih naporih
                            dosegel za ma­mo in očeta oprostilno sodbo, ker je v izreku<pb n="056"
                            />sodbe »naveden le abstraktni dejanski stan kaznivega dejanja«, »brez
                            navajanja konkretnih dejstev in okoliščin, ki bi kazala na to, da je
                            obsojena oseba izvršila kako izvršitveno kaznivo dejanje.« Razumljivo,
                            da sta bila takrat oba »obsojenca« že dolga leta mrtva. Njuni odrasli
                            sinovi in hčere, nekdanji samorastniki ob starših v komunističnih
                            kazenskih zaporih, pa so z oprostilno sodbo dobili trohico zadoščenja za
                            prestane krivice staršev in njih samih vsaj na straneh papirja. </p>
                    </div>
                    <div type="div3">
                        <head>Izdajalski mulci </head>
                        <p>Vemo že, da so ob koncu vojne starejši štirje Dermastijevi otroci bežali
                            na Koroško, doma s starši pa jih je ostalo še sedem. Prikličimo si v
                            spomin, da je bila najstarejša med njimi štirinajstletna Jožefa (1931),
                            sledili so ji Mihaela (1932), Ana (1935), Marko (1936), Janez (1937),
                            Jurij (1939) in najmlajši Marjan (1942). Sedem prestrašenih, do konca
                            zbeganih otrok, ki jim miličniki pred njihovimi očmi odpeljejo jokajočo
                            mamo in nemočnega ata. </p>
                        <p>Kakšen teden ali dva so bili otroci sami. Včasih jih je prišla pogledat
                            sestrična Mulčeva. Teta Mulčeva je lepega dne dobila obvestilo, da mora
                            otroke, razen Mihaele, ki je že služila pri kmetu v Dravljah, odpeljati
                            v prehodni dom na Poljanski cesti, kjer je bila poleg doma tudi šola.
                            Tam so otroke ločili: Jožica in za njo še Ana sta se v vajeniškem domu
                            na Karlovški cesti izučili za šivilji, med počitnicami pa delali v
                            mladinskih delovnih brigadah. Trinajstletna Mihaela je ostala pri kmetu
                            v Dravljah sama. Ko se nekega popoldneva proti večeru vrne v samoten
                            nekdanji dom, ki je bil takrat še prazen, se za njo prihuli v hišo
                            domačin – terenec in grobo posili zapuščeno deklico. Šoloobvezne dečke
                            so ločili od triletnega Marjana, ki je ostal popolnoma sam med tujimi
                            ljudmi. Mama in oče dve leti nista vedela za nobenega od otrok.</p>
                        <p>O samorastniškem življenju štirih fantičev danes lahko pripoveduje le še
                            najmlajši od njih, Marjan Dermastija. Težko je ugotavljati ali je
                            življenje najbolj prizaneslo prav njemu, ki je starše spoznal šele
                            potem, ko je mama prišla iz zapora in leto za njo še ata. O svojih
                            spominih na obdobje, ko še ni poznal mame in ata, je pripovedoval: »Zame
                            mame in ata kot da ni bilo, do takrat, ko sem se iz zavoda vrnil domov
                            leta 1951. Od takrat naprej pa sem bil najbolj srečen otrok na tem
                            svetu, tako zelo sem bil vesel, da imam mamo, ata, da smo vsi skupaj in
                            imamo dom. Že majhen fantič v domu sem rad brcal žogo, zdaj pa je moje
                            srce z žogo vred kar poskakovalo. Moji otroci in vnuki so imeli lepo
                            mladost, toda prepričan sem, da se otroštva nihče od njih ni tako zelo
                            veselil, kot sem se ga jaz, potem ko sem prišel v pravi, resnični dom z
                            mamo in atom. </p>
                        <p>Starejši bratje so mi povedali, da so nas vseh sedem otrok tuji ljudje
                            odpeljali v prehodni dom Ivana Cankarja na Poljanski cesti. Potem pa so
                            nas glede na našo starost razporedili po različnih domovih in ločili.
                            Imel sem komaj tri leta, Jurij pa šest, zato sva se znašla v domu za
                            najmlajše v Stanežičah. Spominjam se samo tega, da sem bil tako lačen,
                            da sem iz koša za smeti jedel jabolčne ogrizke, zato me je vzgojiteljica
                            natepla s šibo. Zelo dobro pa se spominjam tudi lepega trenutka, ko sem
                            prvič v življenju slišal cerkvene zvonove. Stekel sem pod zvonik in
                            strmel v cerkovnika, ki je tako silovito vlekel za vrv, da ga je kar od
                            tal dvigovalo v zrak. Kaj takega! Ne vem, kdaj sem se vrnil v dom, in
                            spet sem bil tepen s šibo. Še hujše stiske sem doživljal, ko je še Jurij
                            šel v šolo in so ga premestili v dom Malči Beličeve. Takrat sem zelo
                            jokal, saj je bil Jurij edini človek, ki sem ga imel. On mi je povedal,
                            da imam še dva starejša brata, Janeza in Marka, ki sta tudi v domu Malči
                            Beličeve. Jurij se jih je spominjal, jaz pa sem zanju prvič slišal. Brez
                            Jurija sem bil čisto osamljen, poleg tega sem želel imeti ob sebi še oba
                            brata, ki ju nisem poznal. Spominjam se, da sem veliko prejokal in ves
                            čas moledoval, naj vendar še mene dajo v dom Malči Beličeve, samo da bi
                            bil skupaj z brati. Ne spominjam se, koliko časa je trajalo, da se mi je
                            ta želja izpolnila. Zdi se mi, da zelo dolgo.</p>
                        <p>Zdaj smo bili vsi štirje v domu in ob starejših bratih sem se počutil
                            bolj varno. Veliko krivic in hudega smo prestali, a nihče ni utrpel
                            psihičnih posledic. In tudi če bi jih, nobenemu ni bilo mar. Gotovo nam
                            je pomagala mamina in atova molitev in njuno trpljenje. Občutek, da smo
                            kaznovani in da se nam godi krivica, prav tako kot mami in atu, nas ni
                            zlomil. Pri starejših bratih sem občudoval njihovo drznost in pogum. Če
                            ni šlo drugače, so se stepli, in ko so prihajali v najstniška leta, bi
                            planili tudi v vzgojitelje, če bi jim preprečili, da pridejo do
                            zastavljenega cilja. Nemalokrat se je zgodilo, da so me ‘ugrabili’ in
                            smo ušli iz doma. Kam neki, če ne v Dravlje, saj so mi morali pokazati
                            naš pravi dom. Ko sem našo hišo prvikrat videl, saj se je nisem
                            spominjal, so mi bratje povedali, da je 'zaplombirana'; potem smo
                            prehodili ves vrt, vse je bilo zapuščeno. Ko smo prišli naslednjič, je
                            bila že naseljena, povsod tuji obrazi in tujci­ nam niso dovolili
                            stopiti na naše dvorišče. Dom smo gledali samo od daleč. Nihče nas ni
                            vprašal, čigavi smo, bratje tudi povedali ne bi. Nekajkrat­ smo obiskali
                            atovo sestro teto Franco na Vodnikovi cesti in za kratek čas uživali
                            njeno gostoljubje in našo prostost. Kdaj se bosta vrnila mama, ata, kdaj
                            bomo lahko šli domov, smo jo spraševali. Tega nam ni vedela odgovoriti,
                            zato se nam je zdelo, da ju še dolgo ne bo. </p>
                        <p>Mi z brati in še nekaj drugih otrok smo bili ‘drugačni’ kot ostali otroci
                            padlih borcev. Ved­no smo poslušali, da smo ‘bele gnide’ in ‘izdajalski
                            mulci’. Morali smo spati goli, čeprav smo imeli pižame, da so nas lahko
                            mlatili s šibo še zvečer. Poniževali so nas tako, da so nas enkrat
                            tedensko kopala starejša dekleta, nas pa je bilo zelo sram. Če smo se
                            upirali, smo bili spet tepeni s šibo. Pred jedjo smo morali mi, 'gnide
                            bele', ne vem kolikokrat po­noviti: ‘Za domovino, s Titom, naprej!’ Po
                            kosilu ali večerji pa smo morali deklamirati partizanske pesmi: eno za
                            drugo in potem spet vse znova in to tako dolgo, da so se nam od
                            zaspanosti že zapletali jeziki. Starejša brata sta me naučila 'pesmico',
                            da bi jo ob taki priliki ponavljal: ‘Živel je mož, imel je psa, lepo ga
                            je vzgojil. Nekoč mu ukrade kos mesa, zato ga je ubil. Na grob zapiše:
                            Živel je mož, imel je psa…’ itd. Deklamiral sem in deklamiral in čakal,
                            kdaj me bo oplazila šiba. Toda začuda, debela, tolsta ravnateljica je
                            obsedela in zaspala. </p>
                        <p>Mi, drugačni otroci, smo nosili samo ponošena oblačila: tudi pozimi
                            kratke hlače, preluknjane žabe, kakšen italijanski kratek suknjič,
                            ponošeno kapo, prevelike ali premajhne visoke ponošene čevlje. Ostali
                            otroci so bili lepše oblečeni. Dedek Mraz nas ni nikoli tako obdaroval,
                            kot so bili obdarovani otroci padlih borcev. </p>
                        <p>Začel sem hoditi v šolo. Med učnimi urami v domu nas ni nihče nadzoroval
                            ali se za nas zanimal. Nobenega niso zanimale naše naloge ali učenje.
                            Spričevalo je do jeseni počivalo v predalu, ne da bi kdo vanj pogledal,
                            te pohvalil ali grajal. </p>
                        <p>Včasih nas je obiskala samo Komanova teta Angela in nam prinesla kakšne
                            dobrote. Kakor hitro je teta odnesla pete, jih je debela upravnica takoj
                            vse pobrala: »Vsak dan boste po malem dobil kaj od tega.« Čakali smo
                            naslednji dan in še naslednji dan, pa nismo dobili nikoli nič. Podobno
                            so bili oropani tudi drugi otroci.<pb n="057"/></p>
                        <figure>
                            <graphic url="slike_z_84/z_84_32.png"/>
                            <head>Mama Frančiška Dermastija spet na svojem vrtu</head>
                        </figure>
                        <p>Nekoč smo skupaj z brati kradli jajca hišniku; ne vem zakaj so se bratje
                            to domislili, vedel pa sem, da moram skupaj z njimi nagajati, ker se nam
                            dela krivica. Vedno sem jih slepo ubogal. Z nagajanjem in prestopki smo
                            si sami na silo iskali 'pravico' in uveljavitev, čeprav smo vedeli, da
                            nas čaka kazen. Ko so prišli pome starejši bratje, da bi obiskali očeta
                            v zaporu na Igu (zanj smo od tete Komanove zvedeli šele kasneje), so me
                            bratje dobesedno ugrabili, a nas je upravnica zalotila. Razumljivo,
                            sledila je kazen. Ko je upravnica hotela s palico udariti po Marku, se
                            ji je ta nenadoma izmaknil in ona je z vso silo udarila z roko po mizi.
                            V hipu se ji je povesila, prijela se je zanjo in pričela javkati: »Auva,
                            auva!« Odpeljali so jo v bolnico in vrnila se je z roko v mavcu. Ni nam
                            bilo prav nič žal! Posmehovali smo se ji, javkali kot je ona, in ji iz
                            vsega srca privoščili! Svojega veselja nisem mogel skriti, zato sem bil
                            kaznovan, da sem moral zvečer tri ure stati na stolu in deklamirati
                            partizanske pesmi. Prva je omagala upravnica in zaspala. </p>
                        <p>Tako so nas Titove pionirje vzgajali. Le kakšni ljudje bi postali, če se
                            mama in ata ne bi<pb n="058"/>nikoli vrnila in če ne bi nikoli skupaj
                            zaživeli doma v Dravljah. Že tako so nam bila ta najnežnejša leta
                            ukradena in nikoli več se jih ni dalo nadomestiti. Za vedno je bila
                            narejena velika, nepopravljiva škoda. Kolikokrat je kasneje, ko smo bili
                            že doma in delali staršem preglavice, mama vzdihovala in jokala:
                            »Uničili so mi družino!« Ata pa: »Vse hudo, kar ste doživeli, bo prišlo
                            za vami.« Gotovo sta to občutila tudi sama.</p>
                        <p>Edin lep spomin na dom Malči Beličeve je bil nogomet. Vzljubil sem ga in
                            v življenju mi je veliko pomenil. S šestnajstimi leti sem postal že
                            trener in osemindvajset let sem igral nogomet za društvo Ilirija iz
                            Šiške. </p>
                        <p>Najlepše doživetje iz dobe v domu Malči Beličeve je bila neka nedelja, ko
                            nas je prišla iskat teta Komanova. Oblekla nas je v nove kratke hlače,
                            ki so se takrat nosile. Naših strganih cunj smo se bridko zavedali še
                            posebej zato, ker so samo otroci borcev dobivali lepa, nova oblačila. Z
                            vlakom smo se odpeljali v Rajhenburg, na obisk k mami. Po dveh letih
                            zapora so bili obiski pri mami dovoljeni. Vožnja z vlakom me je
                            dobesedno prevzela, saj za vlak do takrat še slišal nisem. Kaj vse sem
                            videl, opazoval, doživljal! Skoraj bi pozabil na mamo, tako me je vožnja
                            zamotila. Izstopili smo in prišli pred mogočno stavbo na hribu. Čakali
                            smo pred velikimi vrati, kdaj se bodo odprla. Odprla so se, a namesto
                            mame sem zagledal policistko v uniformi. Šele čez nekaj časa, ko je
                            povedala kdo sme in kdo ne sme noter smo smeli vstopiti. Nobenega
                            veselega pričakovanja nisem občutil. Samo tesnobo, nelagodje, skoraj
                            strah. Paznica nas je peljala v sobo z veliko mizo. Teta Komanova me je
                            ves čas držala za roko, peljala do mize in mi pokazala mamo. Ob mizi
                            nasproti mene sem zagledal staro, suho žensko v jetniški obleki! Teta mi
                            je rekla, naj pozdravim mamo. Ostal sem brez besed in jo gledal.
                            Razprostrla je roke proti meni, da bi me objela, a me ni mogla. K njej
                            nisem smel, ona pa k meni ne; med njo in nami je bila dolga miza. Mama
                            je jokala, ko je spregovorila, je paznica v uniformi policistke,
                            povzdignila glas: »Nema šepetanja!« Treba je bilo govoriti glasno,
                            nevidno uho je moralo slišati vsako besedo. Taki so spomini na moje
                            »prvo« srečanje z mamo. Takrat sem težko doumel, zakaj mama joka, imel
                            sem komaj sedem let. Kasneje o trpljenju v zaporu ni dosti govorila, le
                            to, da se čudi, kako je lahko prenesla toliko hudobije in prestala
                            toliko trpljenja v letih zapora. Pravila je, da ga ne bi, če ne bi
                            toliko premolile z drugimi jetnicami. </p>
                        <p>Vsi štirje Marko, Janez, Jurij in jaz smo obiskali tudi očeta v zaporu na
                            Igu, kamor je bil premeščen iz zapora v škofjeloškem gradu. Verjetno je
                            bilo to že takrat, ko je prišla mama iz zapora eno leto pred atom. Na
                            Igu je v čevljarski delavnici delal čevlje za partijske izbrance in
                            vojake armije. Bil je lep, poletni dan. Peš smo koračili po Ižanki od
                            Ljubljane proti Igu. Usmilil se nas je voznik lojtrnika in nas pripeljal
                            do ovinka pred gradom, ki so ga po vojni spremenili v zapor. </p>
                        <p>Pogled na ata mi je do danes ostal v spominu, tako zelo me je pretresel.
                            Ata je zgledal kot starček: suh, zgubanega obraza in ves se je tresel.
                            Morda zato, ker nas ni smel objeti, ko smo posedli na nasprotni strani
                            mize in je stegoval roke, da bi nas objel. Jokal je kot otrok, dobesedno
                            ihtel. Kot da iz njega vre na dan vsa dolgo zatajena bolečina! Gledal
                            sem njegove črne in nagrbančene nohte, njegovo črtasto zaporniško
                            obleko; najbolj mi je padla v oči črtasta čepica s številko na čelni
                            strani. Danes šele razumem, kaj to pomeni: on, naš oče in vsi ostali
                            zaporniki so bili samo številke, vsak s svojo kazensko dokumentacijo,
                            kjer je bil zapornik voden pod to številko! Še dobro, da o vseh njegovih
                            prestanih mukah in trpljenju otroci ne vemo, saj si tega ne moremo
                            predstavljati. Ko je mnogo let kasneje mama obiskala brata in sestre v
                            Argentini, je Veri povedala, ona pa kasneje nam, kaka so ata mučili v
                            zaporu v Begunjah. Ti zapori so bili prava mučilnica, morda hujša od
                            mučilnice gestapa med vojno. Ker ni mogel priznati umora Zibelnika, so
                            očeta obesili za noge, moda obtežili z opeko in zmerjali: »Kurbir
                            domobranski, zdaj vsaj ne boš več delal otrok!« </p>
                        <p>Ko so bratje zvedeli, da je mama prišla domov iz zapora, ni bilo sile, ki
                            bi jih še zadržala v domu. Gotovo nas je prišla mama takoj iskat. Toda
                            reva ni vedela, kam naj nas odpelje, saj smo bili brez doma, popolnoma
                            brez vsega. Ata je bil še v zaporu, kako bo sama zmogla prehraniti
                            toliko lačnih otrok po petih letih stradanja in nečloveškega garanja v
                            zaporu? Mene upravnica ni pustila z mamo, ker sem igral enega od palčkov
                            v Sneguljčici, ki se je moral ves čas smejati. Še celo leto sem moral
                            ostati v domu, ker smo igrali predstavo po raznih drugih domovih in
                            šolah. Spet sem bil sam, pa tako rad bi šel domov! Toda zdaj me je
                            obiskovala mama! Mama je tudi takoj pričela iskati Mihaelo, ki je tavala
                            bogsigavedi kje. Našla jo je v Karlovcu, golo in boso. Niti takrat niti
                            kasneje mami ni uspelo prepričati jo, da bi se vrnila domov in prenehala
                            s klateškim življenjem. </p>
                        <p>Ko so končno še meni dovolili domov, sem se lahko sam prepričal, da ne bi
                            imeli kje stanovati in kaj jesti, če nam ne bi pomagali dobri ljudje in
                            duhovniki. Tisto leto se je vrnil tudi ata. V svojo hišo nismo imeli
                            dostopa. V njej so stanovali tuji ljudje, dve stranki, ker je bila
                            dvostanovanjska. Nihče od njih se ni domislil, da bi se odselil iz naše
                            hiše, čeprav smo bili na cesti. Jožica se je kmalu poročila, toda bilo
                            nas je še pet otrok, mi štirje fantje in Ana, pa ata in mama. </p>
                        <p>Ata in Ano so vzeli pod streho Ramovševi, ki so imeli devet otrok. Pri
                            njih je lahko imel tudi delavnico. Čevljarsko orodje so mu posodili
                            kolegi čevljarji po Ljubljani, da je lahko takoj prijel za delo. Mi
                            fantje smo spali po policah za jabolka pri teti Komanovi, mama je nekje
                            dobila majhen štedilnik, da nam je kaj skuhala. Mama ni stala križem
                            rok. Že takoj, ko je prišla iz zapora, je pričela pisati prošnje in
                            letati po uradih, da dobimo nazaj svoj dom. Pozimi l. 1952. smo že smeli
                            bivati vsi skupaj v enem samem prostoru v domači hiši, ki ga je
                            izpraznila stranka, ki pa je še naprej stanovala v naši hiši. V tem
                            prostoru je mama kuhala, ata čevljaril, ponoči pa smo po tleh
                            razprostrli slamarice. Stranka nam je čez nekaj časa 'odstopila' še
                            sobico v nadstropju, da smo dobili prostor za spalnico, kjer smo po dva
                            skupaj spali v posteljah. Kmalu smo se pomnožili za dva člana, ker se je
                            Ana poročila in dobila otroka, ki je v tej edini spalnici prejokal vse
                            noči in atu rahljal že tako zrahljane živce. </p>
                        <p>Pa se je mami zasmilila neka Pavla, ki se je lepega dne pojavila na
                            hišnem pragu z dojenčkom v naročju: »Mama, če me vi ne vzamete pod
                            streho, sem bom obesila v Požarjevem toplarju!« in z roko pokazala skozi
                            okno na toplar. In so ji ata in bratje zbili posteljo iz krajnikov, da
                            sta oba dobila ležišče na vrhu stopnic, pozimi pa smo jima naredili na
                            podstrešju 'sobo' iz kartona. Zdaj nas je bilo že enajst! Zaletavali smo
                            se drug v drugega, podnevi in ponoči, poleti in pozimi, dokler ni Pavla
                            po dveh letih z nekim možakarjem odšla od nas. Šele sčasoma sta se
                            odselili obe stranki, verjetno zato, ker je bilo pri nas zelo živahno.
                            Mama je končno lahko spet kuhala v svoji kuhinji, z atom sta dobila
                            svojo sobo. In ko smo končno zaživeli sami, se lepega dne pojavi na
                            pragu neznano dekle z dojenčkom, prišla je naravnost iz porodnišnice.
                            Mama jo je takoj odgnala: »Kam pa naj vaju dam, saj nas je že enajst!«
                            Pa je v naslednjem trenutku poslala enega od fantov, da je stekel za njo
                            in jo pripeljal nazaj. Spraznila je shrambo, da sta mlada mamica in
                            otroček dobila svoj prostorček. <pb n="059"/></p>
                        <p>Hodili smo v šolo Valentina Vodnika in vsi štirje imeli en zvezek in en
                            svinčnik. Denar, ki smo ga zaslužili z raznašanjem časopisa, je šel ves
                            za hrano in še smo bili bolj lačni kot siti. Nikoli se nismo učili, saj
                            se tudi v domu Malči Beličeve nismo. Za ocene nam ni bilo mar. Kadar je
                            prišla mama iz šole, je jokala, v šoli pa na vse pritožbe odgovarjala:
                            »Kakršne ste vzgojili, take imate.« </p>
                        <p>Še danes trdim, da smo imeli mi bratje krasno mladost, ker smo tako močno
                            doživljali ata, mamo in družinsko življenje. Nikoli ne bi zamenjal svoje
                            mladosti in srečnih občutij, kaj pomeni imeti starše in dom, z mladostjo
                            svojih vnukov. V domu Malči Beličeve smo se počutili kot v zaporu, doma
                            smo bili svobodni! Tam smo imeli samo tovarišice in odurno upravnico,
                            zdaj imamo mamo in ata! </p>
                        <p>Revščino smo tolkli še naprej. Mama je veliko delala na kmetih, da je
                            dobila hrano. Ata je rad zvrnil šilce žganja in z leti vidno hiral.
                            Nohte je imel vse razjedene, prste na nogah črne od ozeblin, ki jih je
                            dobil v zaporu, ko so ležali na betonu. Zaradi bolečin v prstih je delal
                            z vedno večjim naporom.</p>
                        <p>Odraščali smo v bolečinah staršev in smo hitro dozorevali. Uvideli smo,
                            da se moramo izučiti in priti do poklica. Prvi se je izučil brat Marko
                            za čevljarja pri znanem čevljarskem mojstru; očetu je vzel obrt, mami
                            dajal denar za gospodinjstvo, očetu pa žepnino. Nazadnje si je uredil
                            svojo delavnico in odprl modno trgovino s čevlji. Janez se je izučil za
                            mizarja in si sčasoma ob naši hiši postavil svojo delavnico, Jure je
                            postal monter dvigal, jaz pa ključavničar. </p>
                        <p>Bratje so se poročali, vedno več nas je bilo v hiši, mama je kuhala za
                            petnajst ali šestnajst ljudi vsak dan. Vedno trdim, da je bila moja mama
                            diamantna, ne le zlata ženska. Od naporov in podhranjenosti je l. 1959
                            zbolela za tuberkulozo. Morala je v bolnico v Valdoltro. Ker ni bila
                            socialno zavarovana, bi morala zdravljenje plačati in ata je že iskal
                            kupca za hišo. Skrb je bila odveč, ker je država plačevala zdravljenje
                            tuberkuloznih bolnikov. Eno leto je mama ležala v mavcu v Valdoltri,
                            pojedla na kilograme tablet, vsak dan dobivala injekcije v hrbtenico in
                            kolena.</p>
                        <p>Takrat sem bil še vajenec, učil sem se za ključavničarja in morda sem
                            najbolj občutil njeno odsotnost. Delal sem dopoldne in popoldne in bil
                            velikokrat brez kosila. Izučil sem se<pb n="060"/>za ključavničarja, se
                            zaposlil in takoj socialno zavaroval mamo in očeta. </p>
                        <figure>
                            <graphic url="slike_z_84/z_84_33.png"/>
                            <head>Prvoobhajanca, z desne Jure in Marjan</head>
                        </figure>
                        <p>Oče je umrl pri 67 letih, mama veliko let kasneje. Umrla je od
                            izčrpanosti in zaradi ne­zdravljene sladkorne bolezni. Ko je zjutraj
                            vstala, se je zgrudila pred vrati spalnice in čez štirinajst dni v
                            bolnici umrla. Vedela je, da se ji je življenje izteklo: zaželela si je
                            le belo naglavno ruto in z njo naslednji dan mirno zaspala.« </p>
                        <p>Marjan je na koncu svoje pripovedi ponovno poudaril: »Imeli smo grenko
                            otroštvo in težko mladost, zaznamovano s hudo revščino. Verjemite pa, da
                            je bila kljub vsemu naša mladost čudovita, ker smo imeli ob sebi naše
                            dobre, prečudovite starše. Ko človek dozoreva in postaja starejši, se
                            šele zaveda, kaj je imel. Dolgo je že, odkar so nam umrli starši, a bi
                            se rad vsak od nas še enkrat srečal z njimi, se z njimi marsikaj
                            pogovoril, jih to ali ono vprašal. Če živimo tako, kot so nas starši
                            učili, imamo upanje, da se bomo srečali v večnosti.«</p>
                    </div>
                </div>
            </div>
            <div type="div1">
                <head>Kažipoti zgodovine</head>
                <div type="div2">
                    <head>O dolžnosti, da se učimo iz zgodovine</head>
                    <docAuthor>Jože Trontelj</docAuthor>
                    <div type="div3" subtype="intro">
                        <p>Govor, ki ga z dovoljenjem avtorja objavljamo tudi v Zavezi, je imel
                            predsednik Slovenske akademije znanosti in umetnosti 4. novembra lani na
                            Teološki fakulteti v okviru mednarodnega simpozija Možnosti in pomen
                            sprave. Na štiridnevnem srečanju so znanstveniki različnih strok in
                            usmeritev razmišljali predvsem o človeških, moralnih in teoloških
                            problemih, ki jih odpira človeško in zgodovinsko nujna odločitev za
                            spravo.</p>
                        <p>Dr. Jože Trontelj je človek, ki je v nekem trenutku zablestel v svoji
                            človečanski odzivnosti. Zablestel pravimo zato, ker se je to zgodilo v
                            temi intelektualnega okolja. Širše, v temi slovenskega molka. Takoj po
                            odkritju Hude jame je odšel v Laško in tam dal visoki tribut žrtvam
                            Nepojmljivega. Videl je, spoznal in šel. Tako je naredil tudi sedaj.
                            Marsikoga je potolažil</p>
                    </div>
                    <div type="div3">
                        <p>Gospe in gospodje, včasih slišimo, da bi morali zgodovino prepustiti
                            zgodovinarjem. Mnogi se s tem ne strinjamo. Ugotavljanje zgodovinskih
                            dejstev in njihova interpretacija sta gotovo delo za strokovnjake. Bilo
                            pa bi v nasprotju z zdravim razumom trditi, da moramo zgodovinarjem
                            prepustiti tudi etično presojo zgodovinskih dogodkov, odločitev in
                            ravnanj ključnih zgodovinskih osebnosti, zlasti iz nedavne preteklosti,
                            katere etične standarde še bolj ali manj pomnimo. Nasprotno, razumevanje
                            zgodovine bi moralo postati del razumevanja nas samih, našega sedanjega
                            položaja in naših izbir za prihodnost. Odgovorno vedenje bi moralo
                            temeljiti na tem razumevanju. Dobrega etičnega razmisleka si ni mogoče
                            zamisliti brez ustreznega upoštevanja dobrih in slabih izkušenj, ki si
                            jih je človeštvo nabralo skozi zgodovino.</p>
                        <p>Evropa z Bližnjim in Srednjim vzhodom je bila zibelka današnje zahodne
                            civilizacije. Zadnji dve ali tri tisočletja, kolikor daleč nazaj sega
                            naš zgodovinski pogled, so bila polna krvavih spopadov, okrutnih vojn,
                            revolucij in nasilja vseh vrst. Sčasoma pa je v Evropi zrasla kultura
                            zakonitega reda, miru in strpnosti, pripravljenosti na sodelovanje,
                            skrbi za bližnjega v potrebi. Ta kultura je prinesla zglede iskrene
                            sočutne skrbi, ki je zbujala spoštovanje brez pridržka. Ključno vlogo v
                            teh dogajanjih je nedvomno odigralo krščanstvo, čeprav je bilo samo
                            večkrat strašno zlorabljeno. </p>
                        <p>Zdi se, da je današnja Evropa bolj občutljiva za vrednote in etiko kot
                            večina preostalega sveta. O nekaterih vzrokih najbrž lahko sklepamo. To
                            je nedavna grozovita zgodovina obeh svetovnih vojn. Je strahotna
                            izkušnja nečloveških totalitarnih režimov dvajsetega stoletja, ki so
                            sistematično kršili človekove pravice, zavrgli moralne kodekse, opustili
                            vrednote, obenem pa se brezobzirno polastili oblasti. Tako je bilo
                            ubitih na milijone ljudi. Ogromne množice drugih so morale skozi hudo
                            trpljenje. To je bilo še toliko bolj boleče, ker je sledilo obdobju
                            miru, sorazmerne blaginje, dobre kulture, precejšnje varnosti in neke
                            stopnje demokracije. </p>
                        <p>Groza tistih dni, let in desetletij, je globoko vtisnjena v evropsko
                            preteklost zadnjega stoletja. Postala je strahovita izkušnja, nočna mora
                            stotin milijonov evropskih ljudi. Postala je del evropske in tudi
                            slovenske <emph>kulturne dediščine</emph>. Govoriti o množičnem nasilju
                            in skrajnih kršitvah človekovih pravic kot delu mednarodne in nacionalne
                            kulturne dediščine morda zveni sprevrženo. A to ni daleč od resnice.
                            Evropa je živela v kulturi nasilja, rušenja in usmrtitev. Malo narodov
                            lahko trdi, da z namernim, okrutnim povzročanjem bolečin in trpljenja
                            niso imeli ničesar. Malo bi jih lahko zanikalo krivdo. </p>
                        <p>V Sloveniji so se posebno tragični dogodki zvrstili v mesecih po koncu
                            druge svetovne vojne, ko je bilo pobitih na desettisoče vojnih
                            ujetnikov, vključno z nevojaškimi osebami. Zunajsodne poboje je
                            zagrešilo novo državno vodstvo kot dejanje maščevanja šokantnih
                            razsežnosti. Ni treba dokazovati, da velika večina nesrečnih žrtev ni
                            mogla biti kriva dejanj, ki bi zahtevala smrtno kazen, niti po
                            standardih tistih dni, ko so bila človeška srca otrdela po štirih letih
                            vojnih grozot. Zaukazati pomor desetin tisočev nemočnih oseb, moških,
                            žensk in mladostnikov, uresničiti ukaz in opraviti množičen, dobro
                            organiziran, hladnokrven, okruten poboj »<emph>v imenu ljudstva</emph>«
                            je bil zločin proti človeštvu orjaških razsežnosti.<pb n="061"/></p>
                        <p>Eden od najmanjših evropskih narodov, ki je štel manj kot 2 milijona, je
                            tiste dni izgubil med 14.500 in 19.000 ljudi, ki so postali žrtve
                            barbarskega zunajsodnega pokola, opravljenega nezakonito in na skrivaj
                            na ukaz povojnih oblasti. Nadaljnje desettisoče neslovenskih razoroženih
                            vojnih ujetnikov in beguncev so usmrtili na tleh naše dežele v istem
                            času in na isti način. </p>
                        <p>Temu zločinu so potem sledila desetletja kršitev človekovih pravic.
                            Polagoma so te kršitve dobivale manj brutalen značaj in so prizadevale
                            vse manj državljanov. Vendar so še vedno povzročale veliko boleče
                            diskriminacije, krivic, trpljenja in strahu. Potem ko se je Jugoslavija
                            oddaljila od Sovjetskega bloka, so oblasti omilile prejšnji strogi
                            režim, a so vseeno še nadalje trdo pritiskale na resnične in umišljene
                            nasprotnike, posebej na maloštevilne javno razglašene disidente. Mnogi
                            so uživali relativno svobodo in blaginjo. </p>
                        <p>To dobo pa sta označevala strogi molk in tajnost, v kateri so oblasti
                            držale povojne poboje desetletja. Označevali so jo sistematično gojeni
                            kult osebnosti predsednika Tita, dosleden nadzor nad mediji, skrbno
                            izvajana indoktrinacija množic. Vse to je pomagalo ustvarjati in
                            vzdrževati iluzijo pravičnosti in demokracije. V ozadju pa so ostajale
                            zavest o omejeni svobodi govora, o prikriti dejavnosti ovaduhov tajne
                            policije in slutnja, da imajo tisoči državljanov dosjeje v skrivnih
                            arhivih, na voljo za rabo diskriminacije in represije. </p>
                        <p>Vseeno pa je druga Jugoslavija v zadnjih letih svojega obstoja postajala
                            vse bolj sproščena država z elementi samoupravljanja, čeprav še vedno
                            brez prave demokracije. Danes se mnogi državljani spominjajo tistega
                            časa kot precej ugodnega, ker je dovoljeval razmeroma udoben, čeprav ne
                            zares bogat življenjski slog, časa, ko je bilo malo brezposelnih in se
                            je zdela prihodnost varna.</p>
                        <p>V luči teh spominov in razmislekov želijo mnogi pozabiti temne strani
                            titoistične dobe. Pogosto se celo jezijo na odkritja stotin prikritih
                            množičnih grobišč, raztresenih po Sloveniji, in na nove objave o
                            divjaštvih, zagrešenih ne le v vojnem, ampak tudi v povojnem času, ko so
                            oblasti že imele polnomočja. Mnogi naši sodobniki kažejo neke vrste
                            selektivno slepoto, ko opravičujejo zlorabe novo postavljenih oblasti
                            pod vodstvom komunistične partije, ki so ignorirale svojo dolžnost, da
                            varujejo zakoniti red in varnost državljanov, za katera so bile
                            odgovorne, pa so se namesto tega odločile za orjaški zločin proti
                                njim.<pb n="062"/></p>
                        <figure>
                            <graphic url="slike_z_84/z_84_34.png"/>
                            <head>Samotno Drevo<name>Tamino Petelinšek</name></head>
                        </figure>
                        <p>Med žrtvami so bili mnogi mladi ljudje, ki so jih že zgodaj po začetku
                            vojne rekrutirali v vojaške enote, spočetka prostovoljske, organizirane
                            za samoobrambo podeželskega prebivalstva pred nasiljem komunističnih
                            revolucionarjev. Pozneje so te slabo oborožene in nešolane enote prišle
                            pod vpliv okupatorja in bile zlorabljene proti osvobodilnemu gibanju.
                            Mnogi od teh mladih ljudi so bili rekrutirani proti svoji volji in niso
                            imeli nobene izbire. Ena od desetih žrtev povojnih pobojev je bilo dekle
                            ali mlada ženska. Nekatere žrtve niso bile vpletene v noben konflikt,
                            ampak so bile samo označene kot potencialni nasprotniki novega režima v
                            prihodnosti; tako so bile »<emph>likvidirane</emph>« v preventiven
                            namen. V ukazih za množične umore je bila uporabljena beseda
                                »<emph>čiščenje</emph>«.</p>
                        <p>Grozljive podrobnosti zločinov, ki so jih oblasti zagrešile »<emph>v
                                imenu ljudstva</emph>«, vse bolj prihajajo na dan in spravljajo v
                            zadrego ljudi, ki še vedno brez razločkov spoštujejo herojski odpor
                            proti okupatorju, zares vreden spoštovanja, in komunistično revolucijo,
                            ki je ta odpor zlorabila in ponižala patriotska čustva po koncu vojne.
                            Reakcija javnega mnenja in njegovih voditeljev pa je mešana. Mnogim je
                            spomin na vse, kar je sestavljalo odpor proti okupatorju, tudi na to,
                            kar je spornega, nedotakljiv. Pogosto slišimo pozive, da je treba tudi
                            boleče dele preteklosti končno pozabiti – čim prej, tem bolje. Ljudje
                            naj posvetijo svojo nedeljeno pozornost problemom današnjega in
                            jutrišnjega dne. Taki glasovi prihajajo tudi z visokih mest v družbi.
                            Mnogi ne uvidijo, da je to neprimeren, slab nasvet. Dejansko je to klic,
                            naj se obrnemo proč od etike, proč od temeljnih vrednot, kot so pravica
                            do poštenega sojenja, pravica do spoštovanja človeškega dostojanstva in
                            svetost življenja. Poslušamo posmehljive pripombe o »<emph>preštevanju
                                kosti</emph>«, ki se nanašajo na odkrivanje in raziskovanje
                            množičnih grobov moških in žensk, usmrčenih na tajno povelje oblasti v
                            letih 1945 in 1946. </p>
                        <p>Presenetljivo velik del starejše generacije zavrača vsako omembo potrebe,
                            da ponovno ocenijo svoje stališče do moralne integritete komunističnega
                            vodstva in njegove vloge v povojni Jugoslaviji. Tako imenovana
                                <emph>revizija zgodovine</emph>, ki je seveda povsem legitimno
                            početje, je postalo porogljiva, sarkastična, zaničljiva fraza. Ta odnos
                            do novih spoznanj o naši preteklosti je bil najbolje viden ob nedavni
                            priložnosti, ko je ljubljansko županstvo poimenovalo novo mestno cesto
                            po Titu. To je zbudilo proteste in končno je stara gospa, sama nekdanja
                            žrtev prejšnjega režima, skupaj s sopredlagatelji, vložila pritožbo na
                            ustavno sodišče s predlogom, da ugotovi, ali odlok o imenu ni kršitev
                            ustave, saj predstavlja napad na človeško dostojanstvo tistih, ki so pod
                            Titovo oblastjo trpeli krivice.</p>
                        <p>Sodišče je enoglasno sprejelo odločbo, s katero je zaradi ugotovljene
                            protiustavnosti odpravilo novo poimenovanje ceste z imenom 'Titova
                            cesta'. »<emph>Takšna nova poimenovanja v današnjem prostoru in času
                                nimajo več svojega mesta, ker so v nasprotju z načelom spoštovanja
                                človekovega dostojanstva, ki ima svoj temelj v 1. členu Ustave in
                                sodi v samo jedro ustavne ureditve Republike Slovenije. … O
                                protiustavnosti predpisa ali drugega oblastnega ravnanja, ki ima
                                simbolni pomen, je mogoče govoriti takrat, kadar ta simbol z
                                avtoriteto oblasti izraža vrednote, ki so v celoti nezdružljive s
                                temeljnimi ustavnimi vrednotami, kot so človekovo dostojanstvo,
                                svoboda, demokracija in vladavina prava. Simbolna razsežnost Titove
                                ceste je neločljivo povezana s simbolnim pomenom imena Tito.
                                Dejstvo, da je bil Josip Broz Tito dosmrtni predsednik nekdanje
                                SFRJ, pomeni, da prav njegovo ime v največji meri simbolizira
                                nekdanji totalitarni režim. Ponovno uvedbo ulice, poimenovane po
                                Josipu Brozu Titu kot simbolu jugoslovanskega komunističnega režima,
                                je mogoče objektivno razumeti kot priznanje nekdanjemu
                                nedemokratičnemu režimu.</emph>«</p>
                        <figure>
                            <graphic url="slike_z_84/z_84_35.png"/>
                            <head>Ali res?<name>Tamino Petelinšek</name></head>
                        </figure>
                        <p>Bilo je zanimivo in iztreznjujoče videti in slišati komentarje, ki so
                            našli pot v sredstva javnega obveščanja. </p>
                        <p>Po eni strani so mnoge še žive žrtve krivic z olajšanjem doživele dolgo
                            zapoznelo moralno zadoščenje. Po </p>
                        <p>drugi pa je veliko ljudi javno izrazilo svoje nestrinjanje z razsodbo,
                            pogosto na emocionalen in zaničljiv </p>
                        <p>način. Posebno boleče je bilo brati odmeve, ki so odkrivali šokantno
                            brezčutnost do skrajne krivice, </p>
                        <p>prizadejane tisočem in tisočem naših sodržavljanov, umora brez
                            razlikovanja. Ta moralna slepota nas mora </p>
                        <p>skrbeti. Če se nam bo zgodilo, da se v bližnji prihodnosti zapletemo v
                            nov resen konflikt, kaj lahko mi in naši otroci pričakujemo, če bodo
                            taki ljudje prišli do moči? Če bo prišlo do krize, kako se bodo vedli
                            naši sosedje, ki menijo, da je nasilje sprejemljivo, če služi namenu, ki
                            so ga izbrali voditelji? Ali naj bomo pripravljeni na kaj takega, kot je
                            bil pokol muslimanov v Srebrenici ali Hrvatov v Vukovarju pred manj kot
                            dvema desetletjema? Te dni je eden od komentatorjev na srbski strani
                            izjavil, da je bila zasedba Vukovarja napaka. Napasti bi bili morali
                            druga mesta … Med ljudmi, ki upravičujejo množične povojne poboje v </p>
                        <p>Sloveniji, najdemo kolege, predstojnike, izvoljene politike, sosede. Med
                            njimi so tudi, in to je moje največje </p>
                        <p>razočaranje, odlični razumniki, ki so pomembno prispevali k naši znanosti
                            in kulturi. </p>
                        <p>Ali vztrajanje pri tako velikih razlikah v mnenju o mestu, ki naj bi ga
                            temeljne vrednote imele v družbi, sploh dovoljuje spravo? Kako naj bi
                            zmanjšali te razlike? Ali bi bilo mogoče doseči soglasje o nekem
                            absolutnem etičnem minimumu, pod katerega ne bi smel iti nihče, ne glede
                            na okoliščine? To bi seveda izključilo<pb n="063"/>strpno dopuščanje
                            množičnih kršitev človekovih pravic najhujše vrste, kot so bili povojni
                            poboji. Dosedanje izkušnje s takimi poskusi ne opogumljajo. Vzgoja v
                            otroški dobi pusti globoke odtise, ki jih ni lahko spremeniti. Postanejo
                            del osebnosti. Vsak poskus razumskega popravka starih prepričanj,
                            pridobljenih v mladosti, bo naletel na odpor, ne glede na to, kako
                            iracionalno bo vztrajati pri starem prepričanju. Še slabše, spačene
                            moralne norme se pogosto prenesejo v naslednji rod. Tako 50 let stari
                            povojni vrednostni sistem ne bo izumrl skupaj z zadnjimi udeleženci v
                            vojnih in povojnih dogodkih. Pravzaprav vidimo podoben razvoj v več
                            evropskih deželah. </p>
                        <p>Zadnji množični zločin totalitarnih režimov dvajsetega stoletja v Evropi
                            je bila indoktrinacija vrste rodov mladih ljudi v prepričanju, da je
                            nasilje opravičljivo, kadar ga uporabimo v višjem interesu. S to
                            indoktrinacijo bomo morali še dolgo živeti. Morda je edina pot ven
                            poštena predstavitev dejstev, združena z razvijanjem čustvene
                            inteligence in s privzgojo empatije. V luči tega, kar je bilo pravkar
                            rečeno, ni mogoče pričakovati veliko uspeha po koncu otroštva in
                            adolescence. </p>
                        <p>Po drugi strani pa je veliko ljudi, ki nimajo tako rigidno ukoreninjenih
                            prepričanj. Te je lažje opozoriti na nenadomestljivo dragocenost resnice
                            in na ogromni pomen dolžnega spoštovanja človekovih pravic. Poskuse
                            sprave bo najbolje nasloviti na ta del družbe. Zato naj končam svoj
                            nagovor s pozivom <emph>tem</emph> ljudem.</p>
                        <p>
                            <emph>Vsekakor berite iz zgodovine. Ko pa naletite na tragične dogodke,
                                kot so bili zločini povojnih jugoslovanskih oblasti nad množicami
                                ljudi, poiščite verodostojne vire. Berite z občutljivostjo za
                                človeško dostojanstvo, kajti zanikanje dostojanstva je bilo prvi
                                korak v verigi brutalnosti, ki so jih mučitelji zagrešili nad
                                žrtvami – verigi, ki se je imela končati z umorom. Berite s sočutjem
                                z nedolžnimi žrtvami, ki so bile prisiljene stopiti na mučeniško pot
                                v svojo smrt. Kajti sočutje je bila prva stvar, ki so jo sadistični
                                mučitelji odrekli svojim žrtvam. Spomnite se, da je bila vsaka žrtev
                                človeška oseba, s svojim zasebnim življenjem in družino, ljubeznimi
                                in strahovi, darovi in sposobnostmi, z mestom v družbi.
                                Predstavljajte si, da imate med žrtvami brate ali sestre, starše,
                                otroke. Predstavljajte si grozo in bolečine njihovega mučeništva.
                                Dopustite, da so bili nekateri na poraženi strani res krivi. A
                                spomnite se, da je civilizirani svet odpravil smrtno kazen celo za
                                najhujše zločine. In da je omikana družba maščevanje zamenjala s
                                kaznijo. Preden je izrečena obsodba, mora biti</emph>
                            <pb n="064"/>
                            <emph>krivda dokazana. In obtoženi mora imeti možnost zagovora.</emph>
                        </p>
                        <figure>
                            <graphic url="slike_z_84/z_84_36.png"/>
                            <head>Pojdimo na ogled<name>Tamino Petelinšek</name></head>
                        </figure>
                        <p>Ne dajte se prepričati, da so bili pokoli preprosto neizogiben dogodek,
                            rezultat delovanja mehanizmov zgodovine. Tako prepričanje bi zločince
                            oprostilo njihove krivde. Ne dovolite, da bi vašo empatijo skrhali
                            predsodki, ideologija ali nepošteno, pavšalno obtoževanje. Veliko tega
                            lahko najdete tudi v zgodovinskih knjigah. Sprejeti neobjektivno
                            prepričanje o domnevni, nedokazani kolektivni krivdi bi lahko nepovratno
                            pohabilo vaše lastno dojemanje potrebe po resnici in pravici, vaš lastni
                            čut za vrednote. Moralna slepota ni samo vredna obžalovanja. Je tudi
                            nevarna. Mislite na naše otroke in vnuke.</p>
                        <p>Narodi s travmatično preteklostjo kot naš imajo pomembno moralno
                            dolžnost. Spomina na strahotno deviacijo 20. stoletja ne smemo izgubiti.
                            Množični umori naših rojakov tedne in mesece po zarji miru ob koncu
                            vojne so našo deželo spremenili v pokrajino smrtne groze. Ta hudodelstva
                            so naznanila nadaljevanje vojnih strahot z novimi grozotami
                            totalitarnega sistema. Razočaranje, ki je sledilo velikim pričakovanjem
                            svobode in novega, pravičnega reda, moramo vzeti kot močno zgodovinsko
                            lekcijo. </p>
                        <p>Žrtvam je treba dati spoštljivo mesto v našem narodnem spominu. Do
                            današnjega dne ta dolžnost ni bila opravljena. Žrtvam se še vedno
                            kratijo njihove zadnje človeške pravice: pravica do dostojnega pokopa,
                            pravica do opravičila in pravica do spoštljivega spomina. Če se bomo
                            odločili obdržati njihovo arbitrarno oznako narodnih izdajalcev ali jih
                            bomo preprosto izrinili iz naše zavesti, bomo zagrešili še zadnji, velik
                            zločin nad njimi. </p>
                        <p>To bi pomenilo zavreči njihovo zadnje sporočilo, sporočilo ogromnega
                            etičnega pomena: poziv k priznanju in opravičilu na eni strani, in
                            obljubo odpuščanja in sprave na drugi. A sporočilo ne poziva k
                                <emph>pozabi</emph>. Ta narod potrebuje katarzo. Če jo bomo zavrgli
                            in ostali neobčutljivi za skrajne kršitve človekovih pravic, bomo s tem
                            ignorirali velikansko krivdo. Bomo zavrgli najbolj temeljna človeška
                            občutja. Bomo zadušili sočutje. Bomo pustili zločin proti človeštvu,
                            zagrešen <emph>v imenu ljudstva</emph>, kot nezasluženo stigmo našim
                            otrokom in vnukom. Bomo še naprej gojili resno socialno patologijo. </p>
                        <figure>
                            <graphic url="slike_z_84/z_84_37.png"/>
                            <head>Slovenija razpolaga tudi s širokimi razgledi<name>Lovro
                                    Stanovnik</name></head>
                        </figure>
                        <p>Skratka, vsiljena pozaba bi bila ogromna moralna napaka z dolgotrajnimi,
                            potencialno hudimi posledicami za družbo. Moralno breme bi z generacije,
                            ki je zagrešila zločin, prenesli na naslednjo. In s te na naslednjo. To
                            se preprosto ne sme zgoditi.</p>
                        <p>
                            <emph>Akademik prof. dr. Jože Trontelj, predsednik Slovenske akademije
                                znanosti in umetnosti, je imel to predavanje v angleškem jeziku »On
                                the duty to learn from history« na mednarodni konferenci Možnosti in
                                pomen sprave (The Possibilities and Meaning of Reconciliation), v
                                organizaciji Teološke fakultete Univerze v Ljubljani, pod okriljem
                                Evropske akademije znanosti in umetnosti v Salzburgu. Celje in
                                Ljubljana, 3.–6. novembra 2011. </emph>
                        </p>
                        <p>
                            <pb n="065"/>
                        </p>
                    </div>
                </div>
                <div type="div2">
                    <head>Teharski spomenik – mimo ran in bolečine</head>
                    <docAuthor>Jože Pavlič</docAuthor>
                    <div type="div3">
                        <p>Na mizi pred nami je knjiga Edvarda Kovača, ki je sicer izšla že v
                            lanskem letu, a nam je prišla v roke šele pred kratkim. Knjiga nosi
                            naslov Park spomina Teharje in takoj je vzbudila našo pozornost, saj smo
                            v društvu Nova Slovenska zaveza zbrani ljudje, ki v sebi nosimo živ,
                            avtentičen spomin na dogodke iz tistega časa, ko je teharsko taborišče
                            predstavljalo zadnjo postajo križevega pota slovenskih
                            protirevolucionarnih nasprotnikov pred njihovim pomorom v taborišču ali
                            v bližnji in daljni njegovi okolici. Nova Slovenska zaveza kot društvo
                            in njeni člani kot soudeleženci takratnega dogajanja naj bi bili nosilci
                            in varuhi najbolj avtentičnega spomina na ljudi in dogodke tistih
                            usodnih dni, zato ni čudno, da je v nas tolikšno zanimanje za vse, kar
                            se je dogajalo in se v zvezi s slovenskim holokavstom dogaja še danes.
                            Knjiga Edvarda Kovača Park spomina Teharje, ki sta jo založili in izdali
                            Slovenska akademija znanosti in umetnosti in Atelje Marko Mušič v
                            Ljubljani leta 2011 kot 4. knjigo v zbirki Vodnikov k arhitekturi v 500
                            izvodih, se s svojo vsebino namreč dotika prav tistega, kar je naša skrb
                            in bolečina.</p>
                        <p>V knjigi poleg odličnih in natančnih ilustracij spomenika na Teharju
                            najdemo tudi natančen opis in odlično oceno tako arhitekturnega projekta
                            kot teharskega spomenika – delo arhitekta Marka Mušiča. Iz opisa in
                            ocene izvemo, da sta ta projekt in postavljeni spomenik vrhunsko delo
                            stroke in še več – velik dosežek na področju arhitekture. Delo naj bi
                            nosilo v sebi posebno žlahtnost in obeležje umetniških kvalitet. Težko
                            bi povzeli ta opis odličnosti dela in pohval, ki jih avtor knjige o
                            teharskem spomeniku v tako izbrušenem jeziku in subtilno izraženih
                            mislih postavlja pred naše oči in naše čute. Seveda avtor knjige ne
                            stoji najbrž pred sedanjim teharskim spomenikom, ki je torzo in
                            nedokončano delo, ampak ima pred očmi arhitektov projekt kot zasnovo
                            spomenika v celoti. Zdi pa se, da tudi tu njegovo občudovanje in videnje
                            spomenika v celoti le presega domet same zasnove dela. Razlagalec in
                            občudovalec vešče postavljenih posameznih elementov in oblik spomenika
                            tenkočutno in s posebnim posluhom niza svoje vtise in vidi pomene, ki
                            predstavljajo harmonično celoto ter simbolno podobo trpljenja in
                            poveličanja žrtev. Arhitektov modernistični in velikopotezni izdelek,
                            postavljen na tisti s krvjo in trpljenjem posvečeni kraj, pozneje pa
                            oskrunjen s prezirom in odpadki, mu predstavlja stvaritev, ki bo ostala
                            in obveljala za<pb n="066"/>sedanjost in prihodnost ne le kot pomnik na
                            nekaj usodnega v slovenski zgodovini, ampak tudi kot epohalno delo
                            arhitekta na področju sakralno-memoarske arhitekture v Sloveniji. Če bo
                            to držalo, je vprašanje. Vsekakor ne bo, če bo spomenik ostal takšen,
                            kot je sedaj.</p>
                        <p>Ob zgoraj povedanem bi morali mi glede na reference avtorja knjige kakor
                            tudi projektanta nekako ponižno skloniti glave in verjeti, da je s tem
                            spomenikom res tako, kot nam je predstavljeno. A nam, ki smo pri Novi
                            Slovenski zavezi, nekaj pravi, da ni vse tako lepo in prav. Res je, da
                            morda mi ne bi mogli pa tudi niti ne bi želeli postavljati pod vprašaj
                            strokovne reference bodisi avtorja knjige bodisi projektanta spomenika,
                            še manj pa nam je do tega, da bi razpravljali o kakršnikoli moderni
                            estetiki danes, a vendar smo pri tem spomeniku še kako zainteresirana
                            stran in ne moremo molčati. Dovolili smo si, da tudi mi spregovorimo o
                            naših vtisih, našem razumevanju in našem dojemanju tega spomenika, ki
                            naj bi stal v spomin na smrti, rane in bolečine, zadane tolikemu številu
                            naših prijateljev, sorodnikov in znancev in dobrih slovenskih ljudi, ob
                            spominu nanje in na tragedijo slovenskega naroda – vseh nas, ki se tega
                            zavedamo ali ne. Toliko bolj lahko spregovorimo o tem tisti iz Nove
                            Slovenske zaveze, ki smo bili tudi sami udeleženci in žive priče tistega
                            časa in dogajanja. Naši vtisi bodo v marsičem drugačni od tistega, kar
                            je tako bleščeče prikazano v omenjeni knjigi. Imamo pravico do svojega
                            mnenja in svojih pogledov na ta spomenik. </p>
                        <p>Nova Slovenska zaveza, kakršna koli bi že bila, je vendar, kot smo že
                            rekli, nosilka pravega spomina na vse žrtve komunistične revolucije v
                            Sloveniji in edina resnična varuhinja njihove časti in varuhinja
                            njihovega dobrega imena. Da je to res, je že dokazala s svojim
                            dosedanjim, sedanjim, in če Bog da, tudi s svojim prihodnjim delovanjem
                            in ravnanjem. Svojo nalogo opravlja kot civilna družba samostojno,
                            prostovoljno, mimo države in praktično brez javnih sredstev, brez
                            dotacij in podpore gospodarstva. Minimalna sredstva, ki jih zna
                            racionalno uporabiti, zbere večinoma pri svojih članih in prijateljih,
                            ki resnično sočustvujejo z žrtvami. Vsa njena dejavnost temelji na
                            prostovoljstvu. Zato pa so sadovi njenega dela in dela njenih članov
                            očitni. V zvezi z dokumentacijo je izdala kar nekaj knjig in 84 številk
                            revije Zaveza, v spomin žrtvam prireja toliko in toliko vsakoletnih
                            spominskih svečanosti ter postavi toliko in toliko spominskih<pb n="067"
                            />obeležij na moriščih, grobiščih in pokopališčih, med temi je samo
                            farnih spominskih plošč nekaj sto. Na Teharju je Nova Slovenska zaveza
                            takoj leta 1990 postavila skromen lesen križ, za katerega so časopisi
                            ugotavljali, da je bil ilegalno postavljen in kasneje je bil tudi na
                            silo odstranjen.</p>
                        <figure>
                            <graphic url="slike_z_84/z_84_38.png"/>
                            <head>Stopinje</head>
                        </figure>
                        <p>Nove Slovenske zaveze pa kljub njeni zgodovinski izkušnji, njeni
                            povezanosti z žrtvami – tako s tistimi na Teharju kot z drugimi drugod
                            po Sloveniji – ob nameri za postavitev spomenika na Teharju in ob
                            razpisu za idejno rešitev le-tega ni nihče obvestil in nič vprašal za
                            mnenje, nihče je ni povabil, naj delegira svojega človeka za oceno
                            projekta, za pripombe na projekt ali samo postavitev spomenika. Nova
                            Slovenska zaveza pravzaprav niti takrat niti danes ne ve, kdo je izbral
                            projekt, kdo je odobril denar zanj, kdo je izbral izvajalca del in kdo
                            je dela plačal. Slišali smo, kot zavito v meglo, da je vse to uredila
                            država. Včasih je imela zraven kaj tudi komisija za reševanje prikritih
                            grobišč. Uradniki in razni ljudje, ki so odločali o vsem tem, so ostali
                            v ozadju in neznani, več ali manj, vsaj Novi Slovenski zavezi. Vse se je
                            dogajalo v nekih ozadjih in počasi. Zavlačevalo se je z odločitvami in
                            nikoli ni bilo na razpolago denarja. Nova Slovenska zaveza bi se
                            zadovoljila tudi s cenejšim spomenikom, le da bi bil ta postavljen prej
                            in da bi izražal ustrezno vsebino, imel potrebno sporočilo. Po našem
                            prepričanju gre pri spomeniku v prvi vrsti za sporočilnost. </p>
                        <p>Seveda smo hvaležni vsakomur, tudi državi, če kaj prispeva pri stvareh,
                            ki se tičejo poprave krivic, uveljavljanja resnice, lajšanja bolečin
                            izgube, rehabilitacije žrtev in spomina nanje, seveda, a to mora biti
                            narejeno s poštenim namenom in na transparenten način, iz resnične želje
                            in potrebe po ureditvi razmer in dajanju zadoščenja prizadetim. Vsega
                            tega pa s strani države pri načrtovanju in postavljanju teharskega
                            spomenika najbrž ni bilo. Šlo je bolj za delanje vtisa navzven, za
                            formalno gesto, ki naj bi dokazovala pripravljenost takratnega državnega
                            vodstva na dokončno in pravično ureditev vprašanj v zvezi s spravo in
                            pomiritvijo med ljudmi. Pravih prizadevanj na tem področju pa sploh ni
                            bilo in jih še danes ni. Postavitev spomenika je še najlažja stvar, če
                            vse drugo ostaja nespremenjeno. Če ni drugih prizadevanj in ukrepov, bo
                            spomenik nepomembna stvar: prizadetim ljudem ne bo v ničemer spremenil
                            življenja.</p>
                        <p>Priprave za postavitev državnega spomenika na Teharju so se začele nekako
                            v letu 1993. Kdo je v imenu države vodil priprave, Novi Slovenski zavezi
                            ni znano. Po poročilih v sredstvih<pb n="068"/>javnega obveščanja smo
                            izvedeli, da je bil 21. 1. 1994 projekt za ta spomenik izbran na javnem
                            natečaju, a ni nam znano, kdo še je sodeloval na tem natečaju. Leta 1994
                            je celjska občina zavarovala območje taborišča kot spominsko in leta
                            1997 je bilo postavljeno prvo ogrodje spomenika, a kljub počasnosti del
                            so ta leta 2001 popolnoma zastala. Občina Celje pa kljub dogovoru ni
                            zaprla komunalne deponije, cinkarniško društvo za golf pa je na
                            zavarovanem zemljišču, na katerem je tudi grobišče, urejalo igrišče za
                            golf, zaradi česar je Nova Slovenska zaveza 7. 11. 2000 ostro
                            protestirala.</p>
                        <p>Iz tega vidimo, kako obotavljivo, z zavlačevanjem in nepietetno se je
                            lotevalo gradnje spomenika. Še bolj boleče pa je, da so, ko je bil
                            spomenik oktobra 2004 le delno dograjen, pripravili otvoritev in ga je
                            odkril takratni predsednik Državnega zbora g. Heri Horvat, odkritja pa
                            so udeležili številni ljudje iz politike, med njimi tudi predsednik
                            vlade g. Janez Drnovšek, a tudi tokrat vsemu navkljub na otvoritev ni
                            bil povabljen noben predstavnik prizadete strani. Nova Slovenska zaveza
                            kot avtentični zastopnik žrtev, katerim naj bi spomenik bil posvečen,
                            sploh ni bila povabljena na otvoritev. Navzoča je bila manifestativno le
                            nasprotna stran in ljudje, ki so ob njegovi gradnji igrali svojo igro.
                            Jasno je, da je moralo biti postavljeno vprašanje, komu vendar je bil
                            spomenik namenjen in zakaj postavljen tak, kot je.</p>
                        <p>To isto vprašanje, kot eno izmed drugih, se nam zastavlja tudi danes, ko
                            imamo pred seboj knjigo Edvarda Kovača Teharski spominski park, ki
                            arhitektov projekt in sam spomenik prikazuje kot vrhunski dosežek
                            memoarske arhitekture, kakor smo dejali. </p>
                        <p>Nova Slovenska zaveza se v nekaterih stvareh želi distancirati od
                            pogledov in mnenj gospoda Kovača. Poskušali bomo pojasniti, zakaj se mi
                            člani Nove in Slovenske zaveze in številni naši prijatelji počutimo ob
                            spomeniku nelagodno. Rekli bi, da se počutimo tam tudi na neki način
                            posebej žaljeni in izigrani. Ta veliki in nekako na silo postavljeni
                            spomenik se ne dotakne našega srca.</p>
                        <p>Naj poskusimo dodatno odgovoriti in našteti nekatere naše najbolj očitne
                            razloge.</p>
                        <p>V odgovoru bomo zanemarili to, kar smo že zgoraj omenili, namreč
                            odsotnost Nove Slovenske zaveze pri izbiranju projekta za spomenik
                            teharskim žrtvam kakor tudi pri gradnji spomenika sploh. Nas, ki smo
                            bili priče tragedije in tudi sami žrtve, ki o tej zgodbi vemo največ,
                            pri tem delu ni bilo. Ignorirali so nas in nas niso pustili blizu. To je
                            sicer nenavadno in sumljivo, a bi lahko spregledali in pozabili, če se
                            ta duh izločevanja, zapostavljanja, zaničevanja in sovraštva, ki je bil
                            vseskozi usmerjen proti nam, ne bi enako prenašal in nanašal tudi na
                            žrtve, zaradi katerih naj bi spomenik stal. Po našem mnenju se tudi v
                            sami zasnovi spomenika nekako odraža takšen odnos do žrtev, katerim naj
                            bi bil spomenik postavljen. Ta duh prezira in brezčutnosti je bil
                            prisoten in občuten v odnosu do žrtev v načinu organiziranja gradnje, v
                            zapostavljanju potrebe po hitrem in celostnem dokončanju spominskega
                            parka, v postavljanju gradnje spomenika v drugotni plan s poudarjanjem
                            višine stroškov. Posebej pa se je ta duh prezira pokazal v nepietetnem
                            odnosu do prostora z grobišči na tistem področju v okolici spomenika z
                            vsiljevanjem komunale in golfišč. </p>
                        <p>Moti nas tudi sam spomenik v svojih razsežnostih, ki danes stoji v Parku
                            spomina Teharje. Zdi se nam nekako prazen – anonimen, kot je, je videti
                            bolj kot spomenik nekim neznanim, ne ve se katerim in koga žrtvam, je pa
                            spomenik, to se ve – stroki in ambiciji arhitekta, ki se predstavi. S
                            svojo hoteno anonimnostjo, z neupoštevanjem in odsotnostjo žrtev nas
                            pravzaprav žali in sili v spraševanje, komu je pravzaprav postavljen in
                            zakaj. Brez vsaj skupinsko identificiranih žrtev je brezoseben in
                            neistoveten, brez oznake časa in vzroka smrti je nekako nezgodovinski in
                            ne vemo, komu bi utegnil biti posvečen. Morda visoko povzdignjeni omega
                            plapola zmagi in dokončni rešitvi neke druge strani in »svobode«!</p>
                        <p>Pripomnili bi lahko še, da je spomenik, velik in nesorazmeren, kot je,
                            postavljen v kot in samoto z odpadki natrpane dolinice, samoten in
                            skrit, kot bi se ga sramovali pokazati širši okolici zaradi njegovega
                            času in ljudem neprimernega sporočila. Nejasnost in zamegljevanje
                            dejstev pride prav nekaterim še danes, kaj šele takrat. Pospravili, kot
                            so rekli, so toliko nedolžnih ljudi – treba je bilo pospraviti –
                            umakniti na skriven kraj še spomenik tem ljudem. S tem so anonimnost in
                            molk spomenika še povečali, vzeli so mu moč pričevanja. Spomeniki pa bi
                            morali pričevati, nositi v sebi spomin na tiste, ki naj bi jim bili
                            posvečeni in govoriti živim v opomin. Svetopisemski citati, urezani na
                            ploskve betona, imajo gotovo svojo posebno sporočilnost, vendar tu
                            nosijo s seboj težnjo po razosebljenju žrtev, njihovi odtujitvi
                            sodobnikom in zanamcem, po postavitvi le-teh v neko brezčasnost in
                            nedoločnost. Zakaj tolikšna potreba po nedoločenosti? Se teh naših
                            ubogih in vendar junaških mučeniških ljudi še vedno sramujemo, jih
                            zaničujemo in sovražimo? Naj jih tudi spomeniki razosebijo in skrijejo,
                            kot za to poskrbijo skrita grobišča? Mrtvi pa so imeli svoja imena,
                            svoje drage in še vse drugo, kar imajo živi ljudje. Predvsem pa morajo
                            imeti kot ljudje tudi svoje človeško dostojanstvo. Če kdo misli, da ga
                            niso imeli, bi vseeno lahko povedal, kdo so to bili in kdo jih je kot
                            take pokončal. </p>
                        <p>V tem primeru pa jim tudi ne bi postavljali spomenika. Kot vemo, so bili
                            vendar nekaj drugega in zaslužili so si pravi spomenik. Lahko bi bil ta
                            skromnejši, a vendar spomenik, ki bi jih priznal in postavil nazaj v
                            svet in zgodovino.</p>
                        <p>Spominski park naj bi imel kostnico in vrt imen, kar naj bi veliko
                            prispevalo k njegovi pristnosti. Ničesar od tega ni: odloženo je in bo
                            »ad kalendas graecas«, prepuščeno bo razmeram in volji bog ve koga. In
                            videti je, kot bi bilo to dobro premišljeno in načrtno. Ali je tako?
                            Preveč izkušenj imamo z manipulacijami komunističnih revolucionarjev in
                            njihovih naslednikov, da temu ne bi verjeli, in bojimo se, da je ena
                            takih njihovih manipulacij tudi teharski spomenik. </p>
                        <p>Žal, morali smo to povedati. Tudi če bi se arhitekt trudil in s svojim
                            delom uspešno reševal nalogo, ki so jo predenj postavili tisti državni
                            naročniki spomenika, in tudi če ocenjevalec arhitektovega dela vidi v
                            njem presežno umetniško delo, mi pri Novi Slovenski zavezi tega v tem
                            sedanjem in takšnem spomeniku ne vidimo, nasprotno, v njem gledamo
                            tisto, kar smo zgoraj že opisali. Po našem mnenju gre pri teharskem
                            spomeniku za skrivanje resnice in skrivanje zločina. Za nekakšno
                            barantanje s slabo vestjo in krivdo. Gre pa tudi za skrivanje tistih, ki
                            se resnice boje. To je razlog, da je spomenik anonimen in skrit pred
                            javnostjo v prostor, kamor bo, ko preživelih žrtev, svojcev in
                            prijateljev pomorjenih žrtev ne bo več, le redko kdo še prišel in se z
                            usmiljenjem in razumevanjem spomnil nanje. Neidentificiranje žrtev
                            teharskega taborišča in zločina, ki ga to predstavlja, ponavljamo,
                            pomeni za Novo Slovensko zavezo skrito manipulacijo in žalitev teharskih
                            žrtev, njihovih svojcev in končno tudi vseh žrtev, ki jih je slovenska
                            komunistična revolucija povzročila. Nehote se nam vsiljuje misel, da bi
                            skromen križ z očiščeno okolico v svoji trpki simboliki lahko bolje
                            izrazil globoko tragiko tiste teharske zgodovinske resničnosti iz
                            pomladi in poletja 1945, kot pa spomenik, ki stoji sedaj tam in nam ne
                            pove skoraj nič. Predstavlja nam le nekakšen urbaniziran in sodobno
                            opremljen prostor za opravljanje komemoracije.<pb n="069"/></p>
                    </div>
                </div>
            </div>
            <div type="div1">
                <head>Iskanja in besede</head>
                <div type="div2" subtype="poem">
                    <head>Čas</head>
                    <docAuthor>France Papež</docAuthor>
                    <div type="div3">
                        <l>In naenkrat vse pordí</l>
                        <l>in porumeni,</l>
                        <l>od nekje pride veter,</l>
                        <l>komaj še vidiš sonce;</l>
                        <l>listje odpada</l>
                        <l>in odleta v svojo večnost.</l>
                        <l>Večeri so dolgi</l>
                        <l>in diše po sadovih –</l>
                        <l>res, vse je zamena za čas</l>
                        <l>in čas je zamena za vse.</l>
                        <p>
                            <pb n="070"/>
                        </p>
                        <figure>
                            <graphic url="slike_z_84/z_84_39.png"/>
                            <head>Vse je zamena za čas in čas je zamena za vse<name>Jože
                                    Žnidaršič</name></head>
                        </figure>
                        <p>
                            <pb n="071"/>
                        </p>
                    </div>
                </div>
            </div>
            <div type="div1">
                <head>Slovenske teme – pomlad 2012</head>
                <div type="div2">
                    <head>Zaveza – jubilejno razmišljanje</head>
                    <docAuthor>Marko Kremžar</docAuthor>
                    <div type="div3">
                        <p>Rojstvo slovenske države pred dvajsetimi leti je omogočilo vzpon Zaveze,
                            ki spominja na ono, katero so sklenili demokratični Slovenci v usodnem
                            času med sovražno okupacijo, ko so zaslutili, da je v nevarnosti obstoj
                            našega naroda. Zakaj je bila potemtakem potrebna Nova Slovenska zaveza v
                            času, ko naj bi lastna država, o kateri so sanjali že rodovi prednikov,
                            zagotavljala ta obstoj? Mar ne zato, ker je nevarnost, čeprav majhna, še
                            vedno obstajala, in so se ustanovitelji Zaveze tega zavedali? Nič ni
                            namreč trdno in varno, če ne temelji na resnici. </p>
                        <p>Ko pogledamo na prehojeno pot Zaveze, ki jo jasno zaznamuje poleg
                            neizmerne vrste črnih spominskih plošč tudi 80 številk pomembne revije,
                            in pustimo ob strani črko ustanovnih listin, je prav, da se vprašamo,
                            čemu so se člani in somišljeniki nove Zaveze zavezali? Ali ima Zaveza še
                            smisel po desetletjih, ki so nas pripeljala v novo stoletje, v čas novih
                            generacij? Pogled na dogajanja iz daljave ima svoje pomanjkljivosti, ima
                            pa morda prednost, da ob tem, ko ne zazna kakih podrobnosti, lahko
                            dojema celoto in smer. In iz take perspektive lahko rečemo, da je Zaveza
                            v prvi vrsti zavezana resnici, slovenskemu narodu in krščanstvu. A ti
                            pojmi so tako obširni, da mora človek, ki hoče kaj storiti za okrepitev
                            omenjenih vrednot, svoj delokrog omejiti. </p>
                        <p>Zavezanost resnici v danih razmerah, spoznavanje in širjenje resnice na
                            področju, na katerem je v našem narodu najbolj ogrožena. To je v prvi
                            vrsti zgodovinska resnica. A tudi ta opredelitev potrebuje nekaj
                            omejitve, da se ne razpusti v splošno zgodovinopisje. Obdobje, ki je
                            bilo in je še podvrženo med našim narodom najbolj intenzivnemu
                            potvarjanju resničnosti, zajema prvo petletje štiridesetih prejšnjega
                            stoletja. Vendar se je neresnica, ki prikriva ta čas, kopičila že
                            desetletja pred njim in ostaja med nami kot lepljiva megla v stoletju za
                            njim. Ta neresnica se je pojavljala sprva kot filozofska in družbena
                            zmota, ki je v omenjenih kritičnih letih prešla v revolucionarno
                            nasilje, potem pa se je ohranjala in se še ohranja kot laž. Kakor zmota
                            je tudi laž postala s časom v družbi splošno sprejeta in bo tudi njeno
                            odstranjevanje s širjenjem resnice zahtevalo časa. Pri tem ne bo dovolj
                            ugotavljanje dejstev, kot so seznami zločinov<pb n="072"/>in krivic, in
                            celo pričevanje ne bo zadostovalo, da bi se spremenile varljive
                            predstave, ki so se udomačile v javnosti. Dejstva, naj si bodo še tako
                            razvidna, so posledica predhodnih misli in besed. Dokler te niso
                            razjasnjene, ostajajo lahko tudi skrbno zapisana dejstva nerazumljiva in
                            zato neprepričljiva. </p>
                        <p>Zavezanost resnici pomeni razumevati in razčistiti miselno ozračje
                            stoletja pred velikim zločinom, opisati dejstva medvojnega
                            revolucionarnega nasilja in ohranjati spomin na žrtve, pa tudi
                            razkrinkati laži, prikrivanja in zlorabe oblasti v stoletju za njim. Ta
                            naloga, ki jo je pričela in jo skozi dve desetletji temeljito opravlja v
                            okviru Zaveze skupina preživelih, pa presega moč ene generacije. Resnica
                            je močna, a da predre oklepe, s katerimi branijo neresnico interesne
                            skupine z mediji in državnim aparatom, potrebuje ob vztrajnosti zvestih,
                            tudi čas. </p>
                        <p>Zaveza je zavezana tudi slovenskemu narodu. Kot živ družbeni organizem
                            potrebuje narod za svojo rast svobodo, da se lahko odloča. Svoboda tako
                            naroda kakor osebe pa je zunanja in notranja. Zunanje nam morejo do neke
                            mere omejiti drugi, notranjo pa nam nihče ne more iztrgati, zapravimo si
                            jo lahko le sami. Slovenskemu narodu varuje zunanjo svobodo zadnjih
                            dvajsetih let lastna država, čeprav se včasih vede, kot da se tega ne bi
                            zavedala. Notranjo svobodo pa si že desetletja postopoma zapravljamo pod
                            meglo neresnic. Kakor namreč osebo in družbo resnica osvobaja, tako je
                            laž oklepa in duši. V družbi, kjer resnica ni cenjena ali je iz nje celo
                            izrinjena, se pričenjajo izgubljati tudi ostale moralne vrednote. Kjer
                            so resnico žrtvovali bodisi navidezni politični bodisi neposredni
                            materialni koristi, je kmalu konec čuta vzajemnosti, konec medsebojnega
                            zaupanja, pa tudi konec vere v skupno prihodnost. </p>
                        <p>Svoboden človek je ponosen nase, na svoje dosežke, na narod, kateremu
                            pripada, in na njegovo preteklost. Vendar nihče ne more biti ponosen na
                            nekaj, kar ni res. Kljub vsej zunanji propagandi laž ne more roditi v
                            srcih ljudi zdravega ponosa. Lahko je vir napuha, ponosa nikdar. Brez
                            samozavesti in zakoreninjenosti v izročila svojega rodu, brez
                            hvaležnega, pa tudi dobrohotnega, kritičnega spomina tako posamezniku
                            kakor narodu sredi porabnikške družbe ni mogoče dolgo ohranjati svojo
                            prepoznavnost. Z rastočo brezbrižnostjo prične izgubljati identiteto, s
                            tem pa tudi svoj življenjski in zgodovinski smisel. Gole koristi ne
                            morejo nadomestiti moralnih družbenih vezi, pa tudi ne posredovati
                            življenja. Le v duhu resnice bodo med nami lahko ponovno pognale klice
                            veselega, samozavestnega, skupnega pogleda v prihodnost. Naša zavezanost
                            resnici je zato doprinos k okrepitvi vsega naroda. </p>
                        <p>Člani in prijatelji Zaveze smo zavezani krščanstvu, katerega razsežnost
                            presega prostor in čas. Tudi resnica in laž imata poleg vsakdanje,
                            moralne, filozofske, znanstvene vsebine še drugo, metafizično, ki
                            presega območje naših čutov.</p>
                        <p>»V začetku je bila Beseda,« je zapisal apostol Janez kot pričetek svojega
                            evangeljskega sporočila. Ta vseobsegajoča Beseda je resnična in ljubeča.
                            Prvi upor ustvarjenega svobodnega bitja proti svojemu Stvarniku je bil
                            zato upor Besedi, Resnici in Ljubezni. Povzročil ga je napuh, ki je v
                            stvarstvo vnesel laž, nemir in nered, pa tudi omejitev, če že ne
                            odsotnost ljubezni. Od takrat vsaka laž veča nered, prav tako pripomore
                            k redu in harmoniji zvestoba resnici in naravnemu redu pa tudi vsako
                            dejanje ljubezni. Tak pogled na resnico nas obvezuje, da je pri tem, ko
                            jo iščemo in širimo, v nas prisotna ponižnost. Resnice, ki nas presega,
                            si ni mogoče lastiti; služimo ji v upanju na mir in dobro, ki ga
                            prinaša. Če bi se resnice posluževali za doseganje kake koristi, se prav
                            lahko zgodi, da bi jo pričeli prirejati tej in jo tako spremenili v
                            njeno nasprotje. Kar spoznamo kot resnično in prav, smo dolžni v duhu
                            ljubezni posredovati drugim. Tako smemo upati, da bodo bližji po našem
                            posredovanju uvideli, kar jim je bilo prikrito, se po svoji poti
                            približali resnici, da se bo po njej krepila notranja svoboda vsakega
                            narodnega občestva. </p>
                        <p>Zavezanost Zavezi je zahtevna, ker ne zasleduje lahkih ciljev, ne izbira
                            lahkih poti, ne išče bližnjic, ki bi ji morda lahko spremenile smer,
                            predstavlja nalogo, ki potrebuje vztrajnosti in časa. Poslanstva Zaveze
                            zato ni moč omejiti na dobo ene generacije, posredovati ga je treba
                            potomcem hčera in sinov, vnukom vnukov, iz roda v rod. Je breme, a vsak
                            zaklad predstavlja breme, ki ga radi sprejemamo, ker je to, kar vsebuje,
                            dragoceno in vredno napora. Zaveza v službi vrednot in spomina pa je kot
                            oživljajoče dejanje zvestobe, tudi v skladu s smislom podarjenega nam
                            življenja.</p>
                    </div>
                </div>
                <div type="div2">
                    <head>Blišč in beda velikih shodov</head>
                    <docAuthor>Majda Lampič</docAuthor>
                    <div type="div3" subtype="intro">
                        <p>»Človeštvo hrepeni po vseobči poklonitvi sveta.« Dostojevski.</p>
                    </div>
                    <div type="div3">
                        <p>Na tak način izražanja pripadnosti bomo še vnaprej, tudi v demokraciji,
                            potisnjeni, pa če se viharnikom in osamelcem še bolj upira. Tisti, ki se
                            izogibajo »ozkih vrat«, pač marsikdaj obtičijo pred televizorjem,
                            pogosto pa se ljudje samostojnega duha uklonijo in se iz solidarnosti
                            pridružijo množici. Naša mama, vsa zgarana – v prvih letih po vojni je
                            pomagala na razpadajoči domači kmetiji – je hodila še popoldne v cerkev
                            k »nauku«, kot se je tedaj reklo nedeljskemu popoldanskemu obredju; ne
                            toliko iz pobožnosti kot iz skrbi, »da ne bodo sami«. To mi je dragocena
                            dota, ker bi se sicer vsake množičnosti ognila, če bi se le dalo. Mogoče
                            je to edina izmerljiva oblika pripadnosti. Med vojno in po njej je bila
                            prisotnost na manifestacijah obvezna, v času demokracije pa je – spomnim
                            se obiskov papeža in Evharističnega kongresa – posredovano s številkami
                            pričakovanega obiska, postala nekako tiho obvezujoča. </p>
                        <p>Tega se spominjam zaradi stiske, ki jo je povzročila obvezna udeležba.
                            Gre za znani prizor: Tito na zgodovinskem Kongresnem trgu govori z
                            balkona ljubljanske univerze 26. maja 1945. Dogodek je prepoznaven po
                            napovedi neusmiljenega maščevanja nad vsemi sovražniki. Kljub strašnemu
                            nalivu je maršal vztrajal na dežju, kot se za vojaka spodobi. Spodaj pa
                            smo bili med strogo nadzorovanim ljudstvom tudi učenci in dijaki
                            ljubljanskih šol. Med njimi sta bila tudi brata dvojčka Andlovic z
                            Rimske ceste, kasneje naša bližnja soseda. Bolj razboriti Branko je še
                            pred koncem pobegnil: za to pa je dobil na realki ukor pred
                            izključitvijo. Potrpežljivi Janez pa je kljub povišani telesni
                            temperaturi vztrajal do konca, ves premočen je resno zbolel in pristal
                            doživljenjsko na invalidskem vozičku. Starši te udeležbe otrokom niso
                            preprečili, ker so<pb n="073"/>bili kot poštena in uspešna obrtniška
                            družina v tistem času vedno na nevarnem robu. </p>
                        <p>Nekaj časa pred tem sem na istem mestu kot gojenka uršulinske meščanske
                            šole obvezno prisostvovala domobranski slovesnosti. Kljub povišani
                            telesni temperaturi se je mami zdelo, da ne bi bilo dobro izostati. V
                            šoli so nas vzgajali v protikomunističnem duhu. Prihajale so
                            uniformirane mladenke, ki so nestrpno obsojale komunizem. Prav
                            ekstatično sem v gostem špalirju doživljala paradni korak slovenske
                            obrambne vojske ob udarni glasbi vojaške godbe, na ozadju tolikih
                            krvavih dogodkov in v nejasni bojazni bližajočega se konca. Lahko si
                            mislite, v kakšnem vrelišču smo se znašli.</p>
                        <p>Kmalu po vojni sem doživela Titov obisk na današnji Dunajski, v predelu
                            Stožic. Tu je bil organiziran postanek. Vsi smo morali iz hiš in
                            izročiti ključe miličnikom. Ata pa je v protest spustil rolete, ker
                            nismo smeli ostati notri. Ne, moral jih je dvigniti, da je izgledalo
                            normalno. Miličniki so na gosto stali vzdolž ceste, obrnjeni proti
                            hišam. Ljudje so bili prignani v špalir, mnogo je bilo tudi navdušenih
                            prostovoljcev. Po vrtovih so naropali cele šope cvetja, pred maršala pa
                            so smeli metati le posamične cvetove.</p>
                        <p>Najbolj pa mi bo ostal v spominu nabito poln Kongresni trg leta 1989 v
                            zvezi z demonstracijami v podporo aretirani četverici JBTZ. Nobene
                            agitacije za udeležbo, nič kazni, če te ni bilo. Za trenutek so nas
                            zanesle komaj verjetne sanje, prvič smo zalebdeli v resnični svobodi. In
                            zaradi tolikšne množičnosti na varnem. Začutil si se kot pravo
                            starogrško »politično bitje«. Ob razhodu te velike množice so
                            motorizirani vozniki krotko čakali počasne kolesarje in dogajalo se je
                            še polno drugih nezaslišanih obzirnosti. Bilo je prelepo, da bi
                            trajalo.</p>
                        <p>Tudi Cerkev sega po takih vidnih dokazih o množičnosti svojih članov. Ne
                            bom pozabila 500-letnice ljubljanske škofije, tedaj je bila v stolnici
                            velika slovesnost: zbor je pel Beethovnovo mašo, bogoslovci psalme,
                            Anton Dermota pa je solistično blestel. Ob koncu je dirigent dr. Mirko
                            Cuderman slavnega dunajskega tenorja vprašal, kaj mu je bilo najbolj
                            všeč. Brez obotavljanja je pribil: »Ljudska Zahvalna pesem.« Stali smo
                            nagneteni do zadnjega kotička. Zagoreli kmetje, podeželani, mladi
                            obrazi, izobraženci – vsi so zapeli iz polnih pljuč. Nenadoma je ves
                            prostor vzvalovil: takrat veš, kaj je kaj, takrat začutiš
                            občestvenost.</p>
                    </div>
                </div>
                <div type="div2">
                    <head>O ključnem pomenu civilnih iniciativ</head>
                    <docAuthor>Justin Stanovnik</docAuthor>
                    <div type="div3">
                        <p>V imenu, ki si ga je neka sedanja iniciativa nadela, je implicitno
                            izražena misel, da Slovenija ni prebujena. Z drugimi besedami, da ni
                            budna, da ni pri sebi, da ni v stanju adekvatno zaznavati zahteve časa
                            in se nanje zrelo in odgovorno odzivati. Iz stanja, na katerega želi s
                            svojim imenom <emph>Prebudimo Slovenijo</emph> opozoriti, izhaja tudi
                            težavnost in negotovost z našimi zgodovinskimi perspektivami: Ne znamo –
                            predvsem pa nimamo za pomembno – ločiti med tistimi, ki so sprejemljive,
                            in tistimi, ki niso. </p>
                        <p>Od kod naša neprisebnost? Kako se je začela in od kod je prišla? Mnogi
                            sedanji Slovenci smo pol stoletja živeli v času, še več pa se jih je
                            vanj rodilo, ki je tako organiziral in tako upravljal s svojimi javnimi
                            sporočili in tako oblikoval informativni nazorski prostor, da očitno ni
                            bil v skladu z življenjem, ki smo ga živeli, in z zgodovino, ki smo se
                            je spominjali – <emph>ki je bil v koničastem nasprotju z življenjem, ki
                                smo ga živeli, in z zgodovino, ki smo se je</emph><pb n="074"/>
                            <emph>spominjali</emph>. Če smo hoteli ostati celi in pri sebi, smo se
                            po vsakem napadu na našo integriteto morali spet na novo sestaviti. To
                            smo zelo mnogi Slovenci počeli deset let, nekateri dvajset, nekateri
                            trideset, do konca – ne zamerite – ne prav mnogi. Vzporedno s tem, ko
                            smo drug za drugim omagovali, se je širila naša družbena obolelost, ki
                            smo jo v celoti sposobni registrirati šele danes in jo v celoti spoznati
                            za to, kar je: totalitarna poškodovanost ali pohabljenost. Kdor ni nosil
                            v sebi toliko civilizacijskega instinkta; v komer ni bilo toliko
                            slovenskega, krščanskega, evropskega dostojanstva, da bi čutil, če hoče
                            še hoditi pokonci, da mora zlaganost, ki ga napada, duši, predvsem pa
                            žali, sproti razkrojevati z resnico, ta je končno podlegel in nazadnje
                            izgubil občutek, kaj se z njim dogaja. Nazadnje je prišlo tako daleč,
                            nazadnje se je zgodilo to, kar bo zgodovina zapisala z največjimi
                            črkami, ki jih premorejo njene tiskarne: da Slovence ni zadela – tako da
                            bi nas prebudila – niti groza Hude jame. Večja obsodba nam ne bi mogla
                            biti vročena. Ali si potem, ko se je to zgodilo, ko je to šlo mimo, še
                            lahko zamislimo kaj, kar bi to lahko doseglo?</p>
                        <figure>
                            <graphic url="slike_z_84/z_84_40.png"/>
                            <head>Kaj pa ta zarja oznanja? – Ali jutro ali večer?<name>Lovro
                                    Stanovnik</name></head>
                        </figure>
                        <p>Če hočeš vedeti, kdo si in kaj si, moraš poznati svojo zgodovino. Med
                            vojno so slovenski boljševiki pobili najmanj 160 Ciganov ali Romov,
                            kakor jim danes pravijo, moških, žensk in otrok, zvečine v razuzdanih
                            morilskih orgijah. Toda ker ti ljudje nimajo zgodovine, tega ne nosijo v
                            sebi. Morda obstajajo kakšni negotovi miti – bledi, nepovezani,
                            fragmentarni utrinki, obsojeni v izgubo in nič. Narod brez zgodovine ni
                            narod. In vendar je slovenski politik Gregor Virant ponovno in ponovno
                            razglašal svoj prezir do zgodovine: da ga to, kar se je dogajalo pred
                            pol stoletjem, niti malo ne zanima; da ne bo dovolil, da bi zgodovina
                            delila ljudi. (Ena od najbolj nekompetentnih in za javnost nevzdržnih
                            formulacij! Saj nas deli ravno zato, ker nimamo v sebi te moči, da bi jo
                            znova prebrali, ne v luči fiktivnega mita, ampak v luči, ki je v njej,
                            ki jo zgodovina nosi s seboj!) Najbolj zastrašujoče pa je to, da je
                            Virantova intervencija prijadrala na valovih oportunizma: vedel je, da
                            mu bo koristila. Vedel je, da je pričakovani signal. Vedel je, da
                            postboljševiška nomenklatura in njene ideološke depandanse zahtevajo
                            samo eno: da se ne bo dovoljevalo »ideološko obračunavanje«, kakor se v
                            novoreku sedaj govori o zločinih, ki jih je sedanje človeštvo v svojih
                            najbolj meritornih političnih in moralnih dokumentih obsodilo na
                            nezastaranost. </p>
                        <p>Pomislite malo, tisoč let smo živeli na tem prostoru, v tej kulturi, med
                            temi narodi. Tisoč let smo v satovje spomina shranjevali svoje izkušnje
                            in svojo zgodovinsko pamet, ne zato, da bi z njo hodili »rakom žvižgat,
                            ribam gost«, ampak zato, da bi jo uporabili, če bi kdaj šlo za biti ali
                            ne biti. Potem pa. Kdo pa je mogel biti tako umsko in človeško prizadet,
                            da leta 1942 ne bi videl, da bosta fašizem in nacizem premagana na
                            svetovnih bojiščih? In čigava pamet je leta 1942 mogla biti v tako slabo
                            negovanem stanju, da ni videl, da bo najbolj izdelan in najbolj
                                dognan<pb n="075"/>in najbolj dogmatičen od treh totalitarizmov
                            edini ostal? In vendar in kljub vsemu smo od vseh evropskih okupiranih
                            narodov samo Slovenci – če odmislimo neodgovorne Grke – izvedli
                            revolucijo, nad sabo ali proti sebi, kakor hočete. Pomislite, tisoč let
                            zgodovine, tisoč let učenja živeti v zgodovini! Tisoč let smo zmotno
                            mislili, da nismo samo družba, ampak nekoliko tudi skupnost. Celo
                            tisočletje smo vedeli za sebe, a nam ni nič koristilo. Vse moramo
                            storiti, da doženemo, kako je to bilo mogoče. </p>
                        <p>Sedaj bi moral še razložiti, zakaj je ravno na nas, da zvesto in dosledno
                            vztrajamo na stvareh in na vprašanjih, s katerimi politiki in stranke,
                            organizirane v parlamentu, lahko taktizirajo. To je zato, ker smo del
                            civilne družbe. To je zato, ker je civilna družba svobodnejša in manj
                            vezana. To je zato, ker mora civilna družba pripravljati moralni teren,
                            na katerem se bo nekoč postavila in uveljavila politika in dala duhovno
                            in politično podobo našim in narodovim aspiracijam. </p>
                        <p>Z eno besedo lahko zaključimo: skupine, ka­kor je skupina <emph>Prebudimo
                                Slovenijo</emph> (ki bo mogoče nekoč postala gibanje), čaka velika
                            naloga: morale bodo pripraviti in organizirati veliko narodovo
                            samospraševanje, ki mu bo mogoče priznano ime <emph>Slovenska refleksija
                                20. stoletja</emph>. Vse je namreč tam, v začetni čistosti in
                            razvidnosti. Vsem slovenskim Virantom navkljub.</p>
                    </div>
                </div>
                <div type="div2" subtype="poem">
                    <head>Pomladni ples</head>
                    <docAuthor>Brane Senegačnik</docAuthor>
                    <dateline>(2002)</dateline>
                    <div type="div3">
                        <lg>
                            <l>Breskev, mala rožnata plesalka,</l>
                            <l>že dolgo ne zapušča zelenice pod balkonom.</l>
                            <l>Danes ni več sama:</l>
                            <l>S slovesnejšim korakom</l>
                            <l>ji sledita češnji</l>
                            <l>v gostih čipkah svojega smehljaja;</l>
                            <l>sledijo ji breze, vrbe, kutine,</l>
                            <l>in od daleč, jablane, kostanji …<pb n="076"/></l>
                            <l>»Pridi, neulovljivi!«</l>
                            <l>kličejo,</l>
                            <l>»Predri nas!</l>
                            <l>Skleni nas,</l>
                            <l>da naše veje zacveto iz smrti,</l>
                            <l>da zaplešemo v resnici!</l>
                            <l>Pridi!«</l>
                        </lg>
                    </div>
                </div>
            </div>
            <div type="div1">
                <head>Umrl je disident, pisatelj in politik </head>
                <div type="div2">
                    <head>O vrednosti svobode</head>
                    <docAuthor>Václav Havel</docAuthor>
                    <div type="div3" subtype="intro">
                        <p>Václav Havel (1946–2011) je bil disident; bil je tudi pisatelj in
                            politik, a je bil predvsem disident. V totalitarizmu, ki je februarja
                            1948 zavladal na Čehoslovaškem, je kmalu zagledal predvsem eno reč:
                            sistem laži. Njegov odpor in poznejši upor se je izrazil v načelu, ki je
                            postalo značilno za češko demokratično rezistenco, in se je glasil:
                            živeti v resnici. Njegovo disidentstvo je bilo v tem uvidu in tem
                            odzivu. Veljavnost tega načela je videl v še eni razsežnosti. Spraševal
                            se je, kaj daje totalitarizmu tako dolgo življenje, in v odgovoru na
                            svoje vprašanje našel ponovno potrditev svojega načela, da ljudje niso
                            pripravljeni »živeti v resnici«. »Vsi smo po svoje odgovorni za
                            delovanje totalitarnega stroja. Nihče ni samo žrtev, vsi smo obenem tudi
                            soustvarjalci.« Načelo »živeti v resnici« dobi tako širšo, lahko bi
                            rekli kulturnodominantno vlogo. Stanje sveta – slehernega prihodnjega
                            sveta – bo odvisno od tega, če bomo živeli v resnici. Ali, kakor bi
                            pripomnil filozof Jan Patočka, Havlov sopodpisnik »Listine 77«, če bomo
                            kakor Sokrat »skrbeli za dušo in preiskovali sami sebe«.</p>
                        <p>Torej živeti v resnici zmerom in povsod: na cesti, v uradu, v skupščini,
                            na sodišču: v premišljevanju sami s sabo in v premišljevanju z drugimi.
                            To je naša možnost, lahko da edina. Kaj pa če nam je bilo iti skozi
                            totalitarni čas zato, da bi to spoznali in se tega naučili?</p>
                    </div>
                    <div type="div3">

                        <p>Svet v teh mesecih kot uročen opazuje Bližnji vzhod. Tisk je izredne
                            procese, ki se tam dogajajo, poimenoval »Arabellion«, ker se ljudje tam
                            bore za svojo svobodo. V nekaterih državah so že dosegli uspehe, drugje
                            se oblastniki še zmeraj z vsemi sredstvi upirajo plimovanju, ki ogroža
                            njihovo oblast. Kajti svoboda je kot morje. Posamezni valovi ne zmorejo
                            veliko, sila plimovanja pa je neustavljiva. Mi v vzhodni in srednji
                            Evropi spremljamo te dogodke z veliko simpatijo. Mislimo na svojo lastno
                            usodo, na dramatični zlom do tedaj tako hermetično zapečatenih meja, na
                            pretrganje bodeče žice, na zrušenje zidov po Evropi pred več kot dvema
                            desetletjema. To je bil konec bipolarne delitve, ne samo v Evropi, ampak
                            po vsem svetu. To je bil trenutek tako zgodovinskega pomena, da so mnogi
                            ljudje čutili, da bo od takrat dalje svet lahko postal boljši.</p>
                        <p>Ni pa se zgodilo nič. Če pogledam na svojo lastno deželo, smo dosegli
                            nekatere temeljne in v celoti lahko preverljive stvari. Na miren način
                            in zelo hitro smo prevzeli oblast iz rok totalitarnega režima in
                            odstranili sredstva, s katerimi je ta obvladoval družbo. Razmeroma hitro
                            smo se osvobodili iz položaja satelita in prispevali h koncu
                            organizacij, ki so zagotavljale tujo oblast v velikem delu Evrope. Hitro
                            smo obnovili vse temeljne državljanske svoboščine, prevzeli ustanove
                            demokratske države in vladavino prava ter ustvarili prostor za politično
                            pluralnost. Država je nehala biti ideološko določena in njena vodilna
                            ideja je postala ideja človekovih pravic – vrednota, ki je v preteklih
                            dveh desetletjih postala odločilna točka in osišče našega bivanja.</p>
                        <p>Tako smo polagoma spet postali polnovreden del zahodne demokratične
                            civilizacije in član njenih sedanjih organizacij. Posledično smo
                            prevzeli tudi svoj del odgovornosti za svetovni­ mir in za svobodo vseh
                            prebivalcev sveta. V na­ši državi, kjer je bilo že pred desetletji
                            skoraj vse podržavljeno, se je dogodil proces privatizacije in obnove
                            tržnega gospodarstva, ki mu doslej ni bilo primere. Pričelo se je
                            svobodno razmišljanje o lastni preteklosti, povezano s prizadevanjem, da
                            bi se soočili z njenimi temnimi poglavji, in kolikor se le da, popravili
                            neskončno množino krivic, ki so nas tako dolgo prizadevale. </p>
                        <p>Vse to se je samo po sebi umevno dogajalo v vseh evropskih državah, ki so
                            bile prej za železno zaveso, čeprav je razumljivo, da je potekalo v
                            vsaki od njih drugače, bilo drugače obarvano in imelo drugačno hitrost
                            in kvaliteto, kar je bilo pogojeno s tisoči zgodovinskih in drugih
                            razlik med njimi, prej skritih pod pokrovom komunističnega izenačevanja.
                            Gotovo bi se vse lahko dogajalo hitreje, bolje in temeljiteje. Ampak to
                            v politiki velja pravzaprav za vse. Pomembno je, da se je sploh zgodilo
                            in da se dogaja ter da tega razvoja ni mogoče več zaobrniti. </p>
                        <p>Te temeljne in splošne stvari pa vendar niso – iz bolj ali manj očitnih
                            razlogov – glavni predmet mojega zelo intenzivnega, včasih celo bolečega
                            notranjega spraševanja. To je drugo, na zunaj morda bolj subtilno, v
                            resnici pa po mojem mnenju še pomembnejše področje, namreč področje
                            eksistencialne, človeške, državljanske, nravstvene ali socialne
                            razsežnosti vseh teh sprememb, področje družbene klime, v kateri se
                            dogajajo, področje njihovih posrednih, pa pogosto nadvse pomembnih
                                spremljevalnih<pb n="077"/>znamenj in povezav, kot tudi sistem
                            miselnih drž in ravnanj, ki vzbujajo ali omogočajo te spremembe. </p>
                        <p>Vemo: demokratične politične kulture se ne da ustvariti ali oživiti v
                            nekaj dneh. To zahteva čas, in pojavlja se množica nepričakovanih
                            problemov, ki jih je treba na tej poti rešiti. V času moderne je
                            komunizem vladal prvič, in upajmo, tudi zadnjič, in mi smo prvi, ki se
                            soočamo s problemom postkomunizma. Morali smo se spopasti s posledicami
                            dolgotrajne vladavine strahu in z vsemi tveganji, ki so bila povezana s
                            prevrednotenjem vrednot, doslej brez primere v zgodovini; bilo je mnogo
                            ovir in še zmeraj so. Še veliko se moramo naučiti.</p>
                        <p>Naša družba je desetletja živela v pokvarjeni nravstveni klimi. Zato so
                            morale biti tudi zgodovinske spremembe na bolje, ki smo jih doživljali
                            od konca osemdesetih let, zaznamovane s to klimo, in sicer toliko bolj,
                            kolikor bolj je pot v demokracijo in tržno gospodarstvo odpirala še
                            nikoli videna obzorja za nove vrste skušnjav. Naštel bom – vsaj v obliki
                            iztočnic – nekatera načela, vrednote ali ideale, za katere sem se razen
                            za sistemske spremembe ves čas tudi prizadeval, da, še več, z duhom
                            katerih smo hoteli te spremembe prežeti.</p>
                        <p>Poleg različnih drugih, pogosto tudi zelo slabih tradicij in modelov
                            družbenega ter političnega ravnanja, ki so se razvijali stoletja in
                            prenašali iz generacije v generacijo, imamo pri nas tudi zelo dobro
                            tradicijo. Od Komenskega, Havlička, Masaryka, Rádla in Patočke prek
                            notranjega etosa Listine 77 sega ta tradicija do etosa državljanskega
                            foruma, množičnega, spontanega protitotalitarnega gibanja, ki je bilo v
                            konici naše tako imenovane žametne revolucije in je bilo glavna gonilna
                            sila družbenih sprememb neposredno po njej. </p>
                        <p>K tej tradiciji spadajo ali iz nje izhajajo tako temeljne stvari, kot so
                            preprosta človeška dostojnost, iskrena pripravljenost, nekaj od lastne
                            koristi žrtvovati v korist skupnosti, spoštovanje določenega
                            nravstvenega reda ali njegovih osnovnih imperativov, pa če jih spremlja
                            gotovost njihove metafizične zasidranosti ali ne, pristno, torej ne
                            zaigrano spoštovanje do državljanov in njihovega popolnoma svobodnega
                            vključevanja v različne družbene strukture, odpor do vseh oblik
                            fanatizma, dogmatizma, ideologizma ali fundamentalizma, spoštovanje do
                            življenjskega prostora edinstvenih človeških bitij in njihovih
                            preglednih skupnosti, skeptičen odnos do čisto tehnokratskega vodenja
                            države, ki zasleduje bolj kvantitativne kot kvalitativne cilje,
                            podpiranje kulture preudarne ustvarjalne sile proti goli kulturi
                            dobička, spoštovanje do narave, do pokrajine, do zgodovinske
                                dediščine<pb n="078"/>in do naravne strukture človekove poselitve,
                            odpor do kulture reklame in potrošništva ter do provincializma,
                            izolacionizma in topega nacionalizma tako kot do egoističnega kulta
                            nacionalnih interesov, ki sploh noče uvideti, da naj bi bil najvišji
                            interes vsakega naroda dobro življenje vseh ljudi na našem planetu.</p>
                        <figure>
                            <graphic url="slike_z_84/z_84_41.png"/>
                            <head>Václav Havel</head>
                        </figure>
                        <p>Gre – z drugimi besedami – za kulturo ponižnosti pred svetom in – če
                            lahko tako rečem – resnične dobre volje, ki stoji nasproti kulturi
                            intrig, laži, prevar in zakulisnih spletk. Gre za politiko kot dejansko
                            odgovornost za svet, ne kot za golo tehnologijo moči. Za politiko kot
                            resnično služenje sodržavljanom in njihovim potomcem, ne kot navadno
                            klečeplazenje pred množicami: za politiko premišljenih in odgovornih, pa
                            čeprav tveganih ali manjšinskih drž, ne pa za politiko oportunističnih
                            prilagajanj pisanemu spektru večinskih, če že ne včasih celo vsenarodnih
                            predsodkov. Kratko rečeno, za politiko, ki si prizadeva za resnično in
                            trajno odprto družbo. </p>
                        <p>Razumljivo je, da so bili vsi tisti, ki so skušali iti po tej poti, trn v
                            peti vsem gospodarskim lopovom ali političnim prekupčevalcem, vsem
                            postkomunističnim mafijcem ali z njimi povezanim tako imenovanim
                            pragmatičnim politikom. In razumljivo je, da je svobodni glas prvih,
                            včasih podoben klicem disidentov v puščavi, vedno naletel na trdovraten
                            odpor posameznih, precej nenavadno obogatelih podjetniških bratovščin
                            ter njihovih političnih in medijskih partnerjev. In tako se je ne enkrat
                            zgodilo, da kljub tehnično in formalno brezhibno uporabljenim
                            demokratičnim pravilom presenetljivo niso zmagali tisti, ki so želeli
                            svojim sodržavljanom kar najboljše, ampak tisti, ki so se najlaže
                            pustili najeti. In tistim, ki so razumeli politične stranke kot orodje
                            državljanske javnosti, ki so se hranili z njenimi pobudami in
                            posredovali njeno voljo, so se zmeraj upirali tisti, katerim so
                            postajale stranke le orodje za ohranjanje oblasti in za tako rekoč
                            neopazno dušenje vsega, kar jim ni bilo ali jim ni po volji. </p>
                        <p>Totalitarne ali avtoritarne vladavine kažejo pogosto zelo neopazne
                            začetke in zelo subtilne metode za nadzor družbe. Šele počasi nam je
                            postajalo jasno, kako spretno so nas pogosto ovijali v mreže
                            totalitarizma. Kaj je torej nujno potrebno? Najprej jasna in razločna
                            solidarnost z vsakim, ki se danes spopada s totalitarnimi ali
                            avtoritarnimi režimi, ne glede na to, kje na svetu je. Te solidarnosti
                            ne smejo ovirati nikakršni gospodarski ali kakršnikoli drugi posebni
                            interesi. Tudi majhni, neopazni in dobro mišljeni kompromisi imajo lahko
                            usodne posledice. Z zlom se ne da pomiriti, kajti v njegovi naravi je,
                            da vsako pomirjenje izrabi v svojo korist. Poleg tega ima Evropa svoje
                            lastne izkušnje s političnim pomirjenji. Mi lahko še bolj podpiramo
                            liberalno misleče ljudi ali odkrite pričevalce o položaju v Severni
                            Koreji, Burmi, Iranu, Tibetu, Belorusiji, na Kubi ali v arabskih
                            državah. Dokler smo se sami morali boriti za svobodo, smo poznali svoj
                            cilj. Sedaj svobodo imamo in ne vemo več čisto gotovo, kaj hočemo.
                            Pogled na svetovna krizna žarišča nam pokaže smer.</p>
                        <p>Če gledamo na stvar tako, se moje vprašanje glasi: kaj ima večjo težo,
                            politična kultura nesebičnega služenja celoti ali mafijsko laviranje med
                            zakoni? Odgovor, do katerega sem se do sedaj priboril, se glasi: Niti
                            eno niti drugo. Kajti to, za kar si prizadevam, ne pomeni dosegljivega
                            cilja, ki bi ga lahko v določenem trenutku kot izpolnjenega črtal s
                            seznama stvari, ki jih je treba storiti, ampak prej pomeni ideal, ki se
                            ga stalno trudimo doseči, ki se mu včasih bolj, včasih manj približamo,
                            doseči pa ga ne moremo nikoli. Je namreč kot horizont: kaže nam smer,
                            obenem pa že po naravi stvari same vedno znova izginja pred nami. </p>
                        <p>Svobode pa ne ogrožajo samo avtoritarni sistemi. Tudi globalizacija, ki
                            vedno bolj napreduje, spreminja podobo našega sveta. Skoraj že vsakdanja
                            resnica je, da živimo v eni sami globalni civilizaciji. Njena identiteta
                            ne temelji samo v podobnih oblekah, podobnih pijačah ali stalnem
                            bobnenju komercialne glasbe po vsem svetu. Temelji v nečem globljem: v
                            ideji napredka z njej lastnim ekspanzionizmom in v naglem razvoju
                            znanosti. </p>
                        <p>Oboje je privedlo do tega, da bo naš planet v nekaj desetletjih
                            naseljevala ena sama civilizacija. Svet je zdaj zapleten v omrežja, ki
                            ne prenašajo s svetlobno hitrostjo le informacij, ampak tudi integrirane
                            modele socialnega, političnega in go­spodarskega vedenja. Življenje
                            človeštva je do kraja omreženo, ne samo v informacijskem smislu, ampak
                            tudi v vzročnem. Teoretično nam to omogoča komuniciranje po vsem svetu
                            in obenem daje sredstva, da se sami branimo proti mnogim skupnim
                            nevarnostim. Lahko nam tudi poenostavlja življenje in nam odpira doslej
                            neslutena obzorja za spoznavanje samih sebe in sveta. </p>
                        <p>In vendar mnoge stvari niso v redu. Kajti ta globalna civilizacija ni nič
                            več kot tanka fasada. Je nova in krhka in ljudje so jo naravnost
                            osupljivo naglo sprejeli. V bistvu prekriva ta nova koža svetovne
                            civilizacije neskončno raznovrstnost kultur, ljudi, religioznih svetov,
                            zgodovinskih tradicij in v zgodovini izoblikovanih naravnanosti. Vendar
                            pa obenem pod to kožo vre. Ljudje hočejo biti slišani. Kajti medtem ko
                            svet kot celota sprejema to novo kulturo globalne civilizacije, se
                            hkrati pod površjem odvija nasproten proces: stare tradicije se
                            oživljajo, različne vere in kulture se prebujajo v novo bivanje, iščejo
                            novega življenjskega prostora in z vedno večjo strastjo iščejo svoje
                            korenine: kaj je v njih edinstveno? V čem se razlikujejo od drugih?</p>
                        <p>Navsezadnje skušajo svojo individualnost izraziti politično – in to ne
                            zmeraj z mirnimi sredstvi, ampak vedno bolj s silo in z orožjem. Že več
                            kot pred petnajstimi leti, torej daleč pred »enajstim septembrom«, sem v
                            govoru na harvardski univerzi v Cambridgeu (Massachusetts)­ opozoril na
                            to, da bodo morda prav najbolj nasilni sovražniki globalizacije tudi
                            prvi, ki bodo visoko razvito tehniko, ki jo je ustvarila moderna
                            civilizacija, lahko uporabili proti njej sami. </p>
                        <p>Protislovje med napredujočo globalizacijo in tehnizacijo sveta ter tistim
                            velikim delom človeštva, ki temu razvoju noče ali ne more slediti, je
                            očiten izziv naši sodobni civilizaciji. Ta bo obstala samo, če bo samo
                            sebe dojemala kot mnogokulturno in mnogopolno. Če gledamo tako, moramo
                            sprejeti temeljni kod medsebojne koeksistence, neke vrste minimalni
                            konsenz, ki nam bo omogočil, da bomo še nadalje živeli eden ob drugem.
                            Pa tudi tak kod ne bo vzdržal, če bo vsiljen proti volji. Nasprotno,
                            biti mora izraz avtentične skupne volje, izhajati mora iz<pb n="079"
                            />pristnih duhovnih virov, biti mora skrit pod površjem naše skupne,
                            globalne civilizacije. </p>
                        <figure>
                            <graphic url="slike_z_84/z_84_42.png"/>
                            <head>Pokojnega predsednika peljejo na Hradčane<name>FAZ, 22. 12.
                                    2011</name></head>
                        </figure>
                        <p>Moramo si priklicati v spomin našo prvotno duhovno in moralno substanco.
                            Zdi se mi, da je to edina možna pot k resnični prenovi, s katero bomo
                            dosegli tisto mero odgovornosti za nas same in za svet, da bomo tega
                            obvarovali pred uničenjem. Ob premišljevanju o problemih naši
                            civilizacije zmeraj zadevam na temo »odgovornost«. Zdi se, da človeštvo
                            še ni sposobno ali pripravljeno, prevzeti odgovornost za svoj planet.
                            Vendar pa poti nazaj ni. Samo sanjači bodo iskali rešitev, kako bi lahko
                            zajezili napredujočo globalno civilizacijo. Tako pa moramo radikalno
                            prenoviti svoje razumevanje odgovornosti. Do tega pa vsekakor vodi samo
                            ena pot: opustiti moramo svoj antropocentrični egoizem, navajenost,
                            gledati na nas same kot na gospodarje vesolja. Izostriti moramo svoje
                            čute za to, kar nas tako rekoč »presega«: za vesolje, za Zemljo, za
                            naravo, za življenje, in pa spo­štovanje do drugih ljudi, do drugih
                            narodov,­ do drugih kultur, skratka, do drugačnosti. Vendar pa je to
                            možno samo, če spoštujemo kozmični red in se zavemo, da smo mi njegov
                            del.</p>
                        <p>Gotovo ne bo preprosto vzbuditi v ljudeh takega čuta za odgovornost,
                            sposobnost ravnati tako, kot da bi živeli na zemlji večno in morali
                            nekega dne odgovarjati za njeno stanje. Kdo ve, koliko strašnih
                            katastrof bo moralo človeštvo še pretrpeti, preden bo tak čut za
                            odgovornost splošno sprejet. To pa ne pomeni, da ne bi tisti, ki bi radi
                            delali za to, z delom ne mogli pričeti takoj.<pb n="080"/>Vsi moramo pri
                            tem sodelovati, predvsem politiki.</p>
                        <p>Tudi v demokratičnih razmerah imajo politiki vpliv, morda celo več, kot
                            ga sami uporabljajo. Ta vpliv ne temelji na njihovem mandatu, ki je tako
                            ali tako omejen, ampak bolj na njihovem učinkovanju na sodržavljane.
                            Vendar pa bi bilo narobe, če bi si poskušali pridobiti priljubljenost s
                            popularnimi odločitvami in z všečnimi nastopi na televiziji. Ne gre za
                            to, da zmagajo na volitvah in si tako zagotovijo prostor na soncu do
                            konca svojih dni. Tudi če to zveni utopično: politiki nosijo ogromno
                            odgovornost za nadaljnji obstoj našega planeta. Če se svoje naloge
                            lotijo pravilno, ne bodo gledali samo na naslednji dan, ampak smelo
                            mislili na prihodnost. Potem se ne bodo bali nejevolje množice, ampak
                            bodo svojim strankam vedno znova razlagali, da je politika pravzaprav
                            veliko več kot golo zastopanje interesov. Politika mora služiti
                            skupnosti. Mora biti moralna instanca. In kako je mogoče služiti
                            skupnosti bolj kot z iskanjem lastne globalne politične odgovornosti
                            znotraj globalne (in globalno ogrožene) civilizacije?</p>
                        <p>Besedilo je bivši disident in prvi svobodno izvoljeni češki predsednik
                            napisal tik pred svojo smrtjo za zbornik »Wertewandel mitgestalten.
                            Guthandeln in Gesellschaft und Wirtschaft. (Sooblikovati spremembo
                            vrednot. Ravnati dobro v družbi in gospodarstvu.)«, ki bo izšel pod
                            uredništvom Brun-Hagena Hennerkesa in Geor­gesa Augustina pri založbi
                            Herder.</p>
                        <p>FAZ, 24. DECEMBRA 2011</p>
                        <p>Prevedel Marko Kranjec</p>
                    </div>
                </div>
            </div>
            <div type="div1">
                <head>Božično srečanje Nove Slovenske zaveze</head>
                <div type="div2">
                    <head>Zakaj je potrebno, da pridejo mladi v Novo Slovensko zavezo</head>
                    <docAuthor>Alexander Jerman</docAuthor>
                    <div type="div3">
                        <p>Spoštovane članice in člani Nove Slovenske zaveze, dragi prijatelji in
                            vsi, ki dobro v srcu mislite, lep pozdrav. Nisem izurjen govornik, a sem
                            bil naprošen, da naj ob skupnem srečanju v imenu mlajših spregovorim
                            nekaj stavkov, in prav z veseljem bom to izkoristil, da izrečem nekaj
                            misli, ki so morda različne od teh, ki jih navadno slišimo, pa vendar
                            upam, da izhajajo iz iste misli, da jih poraja ista želja po svobodi in
                            resnici tako posameznika kot slovenskega naroda.</p>
                    </div>
                    <div type="div3">
                        <head>Kje so naši mladi?</head>
                        <p>Rad bi se ozrl po dvorani, in izmed množice mladih povabil izbrana
                            dekleta in fante, naj se nam pridružijo, da okrepijo naša prizadevanja
                            in naše delo. A težava je v tem, da povprečno v tej dvorani nimamo ravno
                            20 let. Kje smo mladi? Ali ne rečemo radi (tako mladi in stari), da na
                            mladih svet stoji? Kje smo mladi? </p>
                        <p>Rad bi uporabil besede spoštovanega gospoda Simčiča, ki je nekdaj – ne
                            dobesedno – povedal, da ga teži, da je tako malo ljudi prepričal o naši
                            stvari. Podobno očitam tudi sebi. Podobno vprašam vas. Pa vendar,
                            prepričati soseda, to je (posebej v Sloveniji) težko, a prepričati
                            domačega človeka, človeka, ki sliši in čuti, kar jaz čutim – to bi
                            moralo biti mogoče. Povabil bi nas, spoštovani – povabil bi nas, da
                            pomislimo, kje so mladi v našem domačem okolju, ki bi lahko pomagali in
                            jih povabimo (ali ponovno povabimo) k Novi Slovenski zavezi. </p>
                    </div>
                    <div type="div3">
                        <head>Kakšno delo nas čaka?</head>
                        <p>Naj predstavim nekaj razlogov, zakaj mislimo, da je vredno, da se mladi
                            pridružijo našemu delu. NSZ je opravila v preteklih letih veliko delo,
                            ki pa ni dokončano. Obstaja več poti za dosego naših ciljev, in ker je
                            bilo v preteklosti odločeno, da pot NSZ ne bo politična pot, ampak pot
                            civilne družbe, je potrebno ubrati različne načine. Ker vemo, da ima NSZ
                            besedo, ki je jasna in vredna, da se jo sliši, bi radi mlade povabili,
                            da nam pomagajo. Če bežno pogledamo pisano besedo v vsakodnevnem okolju,
                            opazimo, da je v preobilju balasta in zgodovinske navlake malo besede,
                            ki si prizadeva za resnico. Na kratko: radi bi več naše besede. To
                            pomeni veliko dela. To pomeni objavljeno revijo Zaveza na spletu, kjer
                            jo lahko berejo tisoči (to smo letos dosegli). To pomeni nekaj sto objav
                            o naši stvari na Wikipediji, spletni enciklopediji, ki jo bere tisoče
                            ljudi vsakodnevno. To pomeni spodbujanje raziskovanja naše zgodovine med
                            mladimi izobraženci, predvsem mladimi zgodovinarji. Pomeni posredovanje
                            osnovnih vzrokov slovenske razklanosti. Pomeni skrb za vzgojo najmlajših
                            v Resnici. Pomeni skrb za narod in za posameznika, da ostane v
                            civilizaciji, iz katere hoče sodobni človek izstopiti. Pomeni ohranjanje
                            kolosalnega dela, ki so ga člani NSZ opravili v preteklih letih. </p>
                        <p>Vidite, zato je potrebno, da pridejo mladi k NSZ.</p>
                    </div>
                    <div type="div3">
                        <head>Čas civilne družbe</head>
                        <p>Ne bi rad čustveno izlival svojih prepričanj ob dogajanju v slovenskem
                            kulturnem in političnem prostoru. Kaže pa, da nekaterih svojih ciljev ne
                            bomo dosegli hitro, in predvsem, da nam pri tem država ne bo prva
                            pomočnica. Potrebno je torej, da delujemo od spodaj navzgor. Še bolj kot
                            prej je potrebno, da stopimo skupaj in delujemo, zaradi ljubezni do
                            našega naroda. Spodbujajmo življenje, poštenost in resnico. Zakaj na
                            dolgi rok je poštenost – modrost in resnica – svoboda. Če nas čas, v
                            katerem živimo, navdaja z nelagodjem, zaskrbljenostjo in strahom, je
                            vendar vse to neutemeljeno. Naši mučeniki so nam zgled – četudi bi bilo
                            pred nami revolucionarno leto 1942, katerega 70-letnice se bomo letos
                            posebej spominjali, bi vedeli, da je naše mesto v obrambi Resnice, skrbi
                            in ljubezni za svobodo in sočloveka. In to ne z zagrenjenostjo, slabo
                            voljo ali potrtostjo – svetel, vesel in optimist je človek, ki ne živi
                            zase, ampak za druge, Resnico, in s tem za večnost.<pb n="081"/></p>
                    </div>
                </div>
                <div type="div2">
                    <head>Prostor, v katerega vstopa Slovenija</head>
                    <docAuthor>Boštjan Zadnikar</docAuthor>
                    <div type="div3">
                        <p>Najprej vsi skupaj prav lepo pozdravljeni. </p>
                        <p>Božični in novoletni prazniki so ponavadi čas, ko se človek zazre nazaj
                            na iztekajoče se leto in naredi inventuro vsega bistvenega, kar je v tem
                            letu storil, dosegel oz. kar se mu je pripetilo, tako dobrega kot tudi
                            slabega. Če nekaj podobnega storimo tudi mi, torej NSZ, lahko ugotovimo,
                            da je bilo leto, ki je za nami, v glavnem uspešno. Izpeljali smo
                            organizacijo vseh že utečenih spominskih slovesnosti in se na njih na
                            nam svojstven, t.j. spoštljiv način, spomnili vseh nedolžnih žrtev, ki
                            jih je na teh krajih pomorila boljševiška roka. Zaključili smo dela pri
                            postavitvi nekaj novih farnih spominskih plošč in nadaljevali z deli za
                            postavitev drugih, ki naj bi bila dokončana v letu 2012. Nenazadnje je
                            društvo z izdajo novih štirih številk revije Zaveza primaknilo v mozaik
                            vedenja in zavedanja o slovenskem 20. stoletju štiri nove dragocene
                            kamne. </p>
                        <p>V letu 2011 smo torej z odliko naredili vse, kar je bilo v naši moči.
                            Kljub vsemu naštetemu pa mislim, da prav vsi danes tukaj zbrani delite z
                            mano mnenje, da bi bilo treba v tej naši ljubi Sloveniji storiti več,
                            mnogo več. </p>
                        <p>Čeprav naj bi današnje srečanje potekalo v bolj sproščenem, ne tako
                            formalnem vzdušju, pa si enostavno ne morem kaj, da se v tem nagovoru ne
                            bi dotaknil aktualnega slovenskega trenutka, ki, če ga človek podrobneje
                            analizira in se vanj poglobi, kaj hitro izbriše nasmeh z njegovega
                            obraza. </p>
                        <p>Zadnja tri leta smo bili Slovenci priča temu, kakšno nepopravljivo škodo
                            lahko nekemu nacionalnemu gospodarstvu in kar naciji nasploh povzroči
                            oblast, ki ji uspe, prvič, povzpeti se na oblastniški stolček s prevaro
                            volivcev in drugič, ki jo pri poskusu osvojitve oblasti žene zgolj
                            brezmejna sla po oblasti sami, kot tudi ozki osebni interesi ter želja
                            po ponovnem ideološkem zastrupljanju naroda. In ko smo že mislili, da je
                            bila Pahorjeva vlada nekaj najhujšega, kar se je lahko Slovencem
                            primerilo v zadnjem času, se nam je zgodil 4. december leta Gospodovega
                            2011. Dan torej, ko so se nekateri, tudi sam sem bil med njimi, ob
                            razglasitvi rezultatov volitev dobesedno prijeli za glavo. Tega pa
                            namreč zares nismo pričakovali. Mar si Slovenci resnično zaslužimo to,
                            kar smo ravnokar izvolili? Očitno si. Očitno si. </p>
                        <p>Nisem politik, zato ne obvladam diplomatske latovščine. Znam pa preliti
                            na papir v besede in stavke tisto, kar čutim globoko v svoji duši. In
                            naj ob mojih besedah, ki bodo<pb n="082"/>sledile, samozvani
                            dušebrižniki tipa Darko Štrajn, Ranka Ivelja, Svetlana Makarovič, Danilo
                            Türk in podobni nikar zopet ne vstavljajo nabojev v svoj ideološki
                            saržer za dokončen obračun s sovražnim govorom na Slovenskem, kajti
                            svobodne misli jim ne bo uspelo nikoli več ukleniti in strpati v samico
                            ljubljanske Slavije.</p>
                        <p>Neizpodbitno in prav zastrašujoče se mi zdi dejstvo, da smo Slovenci
                            zaradi lastnih napak in hkrati preračunljivosti tistega dela naroda, ki
                            ni nikoli deloval v narodovo korist in tudi zdaj ne deluje, dopustili
                            oz. omogočili tistemu delu državljanov RS, ki mu je slovenstvo povsem
                            tuje in ki se z njim ne bo nikoli poistovetil, da, če je ustrezno
                            motiviran in vzpodbujen, lahko kadarkoli preglasi naše želje in hotenja.
                            Ob pričetku mandata odhajajoče vlade sem si namreč razbijal in belil
                            glavo z vprašanjem, čemu notranja ministrica za vraga tako hiti z
                            urejanjem statusa t.i. izbrisanih in zakaj je njihovo število kar čez
                            noč tako naraslo. Zdaj mi je jasno, zakaj. </p>
                        <p>Vendar Jankovića ni izvolil izključno tisti del volilnega telesa, ki je
                            za vikend rad udobno oblečen. Pomagali smo ga ustoličiti Slovenci sami.
                            In to je tisto, kar je najbolj zaskrbljujoče! V spopadu dveh »alfa«
                            samcev, kot so predvolilni spopad med Jankovićem in Janšo poimenovali
                            nekateri mediji, se skoraj 115.000 Slovencev raje identificira oz.
                            poistoveti s človekom, ki, prvič, nima nikakršnih političnih izkušenj,
                            drugič, ima za seboj celo vrsto močno sumljivih poslov, ki jih
                            preiskujejo organi pregona, tretjič, ki je odkrit zagovornik zločinske
                            revolucije in malikovalec lika Josipa Broza Tita, in četrtič, kar pa je
                            za moje pojme bistveno, s človekom, ki ni Slovenec, temveč izvira iz
                            naroda, ki je v obeh Jugoslavijah tako ali drugače tlačil Slovence, ob
                            koncu pa nas je hotel z brutalno silo tudi vojaško pokoriti. Niso se pa
                            sposobni poistovetiti s človekom, ki je ena od ključnih, če ne prav
                            ključna figura največjega dejanja v zgodovini našega naroda, t.j.
                            osamosvojitve in s človekom, ki ga pozna in podpira vsa zahodna Evropa,
                            saj je poleg 4-letnega uspešnega vodenja slovenske vlade bil 6 mesecev
                            tudi na čelu celotne EU. Zaskrbljujoče in do skrajnosti iracionalno!</p>
                        <p>Kakšni ljudje smo postali Slovenci? Ali se smemo sploh še imenovati
                            narod? Kajti narod ni zgolj pravna kategorija, ki pomeni državljanstvo
                            ter v žepu potni list. Biti član naroda pomeni biti ponosen na svoje
                            korenine, pomeni delovati v prid svojega naroda in predvsem pomeni
                            zavedati se svoje zgodovine ter spoštovati ljudi, svoje sonarodnjake, ki
                            so se s svojimi dejanji dvignili iz povprečja in ključno pripomogli k
                            temu, da smo skozi stoletja postali civiliziran srednjeevropski narod. </p>
                        <p>In kaj nam preostane zdaj? Prav ničesar drugega kot zopet naivno čakati
                            štiri leta do naslednjih volitev. Že danes pa si upam z veliko
                            gotovostjo napovedati, katero politično opcijo bomo Slovenci izvolili
                            tedaj. V tem vmesnem štiriletnem obdobju pa kar bodimo pripravljeni na
                            številna »prijetna« presenečenja oblasti, ki bo brez dvoma sposobna celo
                            kakšen Cankarjev dom preimenovati npr. v Dom Ivana Mačka – Matije … </p>
                        <p>Zadnjih pet let me je bilo sram, da sem Ljub­ljančan. Od 4. decembra
                            dalje pa me je v dno duše sram, da sem Slovenec.</p>
                    </div>
                </div>
                <div type="div2">
                    <head>Resnica – ključna beseda sedanje slovenske zgodovine</head>
                    <docAuthor>Justin Stanovnik</docAuthor>
                    <div type="div3">
                        <p>Dragi prijatelji, </p>
                        <p>ko vas tako imenujem, pomeni, da se zavedam, da govorimo isti jezik in da
                            bom zato lahko povedal natanko to, kar mislim, na način, s katerim bi
                            tudi vi drug drugemu povedali natanko to, kar mislite. In bi se
                            razumeli, ne samo v tem, kar bi povedali, ampak tudi v tem, česar ne bi
                            povedali. Eden od sadov prijateljstva je namreč tudi skupni jezik. S
                            temi stavki, vidite, se hočem približati vprašanju razumetja, enemu od
                            najpomembnejših sedanjih slovenskih vprašanj. Za Slovence danes velja –
                            v pomenu in obsegu kot ni še nikoli – da se ne razumemo. Da se kot narod
                            ne razumemo. Kaj kaka beseda pomeni slovarsko, to že vemo, kaj pa pomeni
                            človeško, v tem, kar človek je, kar človek misli in čuti, tega ne vemo.
                            Zato govorimo drug mimo drugega. Zakaj je tako? Jezik, vidite, se je
                            razvijal zgodovinsko, sile, ki pa so sredi minulega stoletja udarile
                            nacionalno entiteto, kakor se je uresničevala v zgodovini, so udarile,
                            če so se naroda hotele polastiti, predvsem njegov jezik. Od takrat
                            naprej nismo več ljudje enega jezika, ampak najmanj dveh. Odkar pa so
                            boljševiki po porazu leta 1990 – lahko da je to bilo že kako leto prej –
                            zavrgli strategijo nasilja in uvedli strategijo kaosa, od takrat se
                            število duhovnih in političnih narečij jezika veča tako rekoč iz leta v
                            leto. Veča se seveda tudi vse drugo, kar je s tem povezano. Gre torej za
                            razumetje, za razumevanje v narodu. Zlasti pa za razumevanje časa, od
                            katerega tudi zavisi razumevanje človeka. </p>
                        <p>Dovolite mi, da tu vstavim kratko misel za uvod. Dva pomembna evropska
                            misleca, Hegel in Collingwood – ki ju morda poznate ali pa tudi ne, ni
                            važno – sta uveljavila misel, da ljudje ne razumemo zgodovinskega
                            razdobja v katerega spadamo, dokler to razdobje še traja. Šele ko se
                            kaka doba, dolga ali kratka, nagne v zaton, ko začne minevati njen dan
                            in se pojavi mrak, se dvigne in vzleti sova, ptica boginje Minerve, ki
                            obvladuje med bogovi resor razuma. In začne se odkrivanje smisla tega,
                            kar je pravkar minilo. Razumevanje dobe. </p>
                        <p>Meni je bila ta misel vedno izredno draga, ko sem jo prebral prvič, pa
                            tudi kadar sem pozneje kdaj nanjo naletel. Vedno znova je potrdila mojo
                            slutnjo, malo pa tudi že pravo védenje, da smo ljudje, ki so doživeli in
                            preživeli 20. stoletje, videli konec neke velike dobe, vsaj 500 let
                            dolge, konec nečesa, kar bi lahko imenovali druga Evropa. Ta se je
                            postavila ali konstituirala na vedno bolj izključujočem pojmovanju
                            védenja in znanosti, ki bosta omogočila človeku, ko bo do konca razumel,
                            kaj se pravi védeti in kateri so potenciali znanosti, da se bo dvignil v
                            svojo resnično velikost in zamenjal Boga. Tako ambiciozna je bila ta
                            misel o tej vrhovni zamenjavi, da je dosegla obljubo, ki je bila dana v
                            Edenu: »In bosta kakor Bogova.« Mi pa, ki smo bili tako privilegirani,
                            da smo doživeli 20. stoletje, smo doživeti tudi stanje, ki ga je ta
                            obljuba prinesla: geografijo Auschwitzov in Gulagov. Upravičeno si zato
                            domišljamo, da nam je vzlet Minervine ptice dal dovoljenje, da se
                            predamo ambiciji, da nekaj povemo o tej drugi ali moderni Evropi. To je
                            ena reč. </p>
                        <p>Evropa je ena od zgodovinskih geografij, ki je oblikovala slovenskega
                            človeka in je zato naše zanimanje zanjo legitimno. Skoraj vse izbire, ki
                            so bile kdaj postavljene pred slovenskega človeka, so prišle iz Evrope
                            in slovenski človek se je pred njimi odločal podobno kot ostala Evropa.
                            Le pred izbiro, ki so jo pred evropske narode postavljali kominternski
                            emisarji iz Moskve, le pred to izbiro smo se Slovenci odzvali drugače
                            kot ostala Evropa, z možno razliko Špancev in Grkov. Slovenska
                            boljševiška <pb n="083"/>substanca je izkazovala tako visok energetski
                            kvocient, da se je iz nje moglo izločiti vodilno jedro, ki je
                            organiziralo ideološke in tehnične priprave za izvedbo agresije na
                            narodovo, v civilizaciji pridobljeno duhovno in politično kulturo.
                            Namen, ki je ždel za njihovimi retoričnimi panoji, ki so obetali
                            nacionalno in socialno osvoboditev – vse v najvišjih štandardih, vse z
                            najbolj vabljivimi razrednimi dodatki – kar je za vsem tem čakalo
                            skrito, je bila polastitev naroda in vsega, kar je imel, in vsega, kar
                            je upal. Integralna polastitev je to bila, ali, če uporabim moderni
                            idiom, totalitarna. </p>
                        <figure>
                            <graphic url="slike_z_84/z_84_43.png"/>
                            <head>Maribor 1945 – Sodišče narodne časti – Kdaj pa bo pravna država
                                priredila vseslovensko spraševanje v Ljubljani?</head>
                        </figure>
                        <p>Soočeni s to možnostjo so se Slovenci vedli drugače kot ostala Evropa,
                            kar je bilo, milo rečeno, nenavadno, saj je boljševiški eksperiment imel
                            za sabo že dvajsetletno kariero in so bila na razpolago poročila o tej
                            karieri – s terena, takorekoč. Ljudje, ki so se vdajali boljševiški
                            propagandi, so to počeli kljub temu, kar so vedeli, česar niso mogli, da
                            ne bi vedeli. </p>
                        <p>Kar želimo povedati, je to, da v tem primeru Slovenci nismo bili del
                            evropskega vzorca. Zato moramo svoj primer obravnavati posebej, sebe
                            moramo imeti za posebno pokrajino zgodovine. V resnici pomembno pa je
                            to, da je tudi ta zgodba prišla do svojega konca v<pb n="084"/>našem
                            času, da se je tudi tu že naredil mrak, da je tudi tu Minervina ptica
                            dvignila krila in poletela. Pomislite, v enem človeškem življenju se je
                            zgodba začela in končala. Še bolj pomembno pa je seveda to, da se je
                            tudi projekt, ki ga je v Sloveniji lansirala neka totalitarna politična
                            sekta – tako virtuozno, s takim neoteričnim potencialom, s tako presežno
                            količino manipulativne inteligence, da se je že zdelo, da se ji bo
                            odprla epoha zgodovinskih razsežnosti – a res je pomembno to, da se je
                            tudi konstrukt, ki so ga slovenski boljševiki tako izvedensko postavili,
                            zrušil, ne sicer tako hitro in spektakularno, kakor so svoj konec
                            doživele postavitve njihovega fašističnega in nacističnega totalitarnega
                            sorodstva po Evropi. Te so svoj konec doživele na svetovnih bojiščih,
                            stavba slovenskih totalitarnih izvedencev pa se je zrušila sama od sebe,
                            ne zato, ker bi bila nemarno zgrajena, ampak zato, ker takih stavb
                            zgodovina ne prenese. </p>
                        <p>Slovenci 20. stoletja smo bili torej privilegirani v tem, da smo doživeli
                            konec 500 let trajajočih spopadov, ki so jih nosilci koncepta druge
                            Evrope vodili z avtentično kulturo evropske civilizacije, in konec
                            specifičnega slovenskega boljševiškega projekta. V tem je naša
                            privilegiranost. </p>
                        <figure>
                            <graphic url="slike_z_84/z_84_44.png"/>
                            <head>Koliko lučk bo še moralo zagoreti?</head>
                        </figure>
                        <p>Še to naj povem, preden se obrnemo k slovenski politični geografiji – ki
                            nas danes tu posebej zanima – še to moramo prej povedati, da ne v
                            evropskem ne v našem primeru, čeprav je na razpolago dovoljeno število
                            dokazov, zakaj je prišlo do končne katastrofe obeh poizkusov, da kljub
                            vsemu naši dokazi, pa naj bodo aranžirani v še tako eksaktne sheme in
                            strukture, na noben način ne morejo doseči odločilnega prodora. Vse je
                            izračunano, vse je jasno, a vse ostaja nesprejeto. </p>
                        <p>Leta 2004 sta na povabilo Bavarske katoliške akademije dva »intelektualna
                            antipoda«, kardinal Joseph Ratzinger in vodilni nemški liberalni filozof
                            in sociolog Jürgen Habermas, priredila javno debato o prihodnosti
                            Evrope. Kardinal je svojemu nastopu dal ime <emph>»Kaj drži svet
                                skupaj?</emph>« in podnaslov <emph>»Predpolitični moralni temelji
                                svobodnjaške države.«</emph> Svoj dokazni postopek je pripeljal do
                            zaključka, da vidi rešitev Evrope v <emph>»soodnosnosti vere in
                                razuma«</emph>. Eno leto za tem je bil Ratzinger izvoljen za papeža,
                            filozof Habermas pa je še tri leta pred tem, ob prejemu <emph>Mirovnega
                                priznanja nemškega knjigotrštva</emph> izjavil, da je sam sicer
                                <emph>»religiozno nemuzikalen«</emph>, a misli, da vera ostaja slej
                            kot prej veljaven <emph>»miselni izziv </emph><emph>filozofiji«</emph>.
                            A ne eno ne drugo ni bilo dovolj, kakor vemo, da bi bilo krščanstvo
                            sprejeto v preambulo evropske ustave kot eden od temeljev sedanje
                            Evrope. </p>
                        <p>V še večji meri velja to za poraženi boljševiški projekt v Sloveniji.
                            Struktura spopada, moralna in dejanska, med ideološkimi in oboroženimi
                            silami revolucionarne agresije in obrambnimi silami obstoječe in v
                            zgodovini izkazane kulture, je vedno bolj jasna tudi javnosti,
                            zainteresirani in nezainteresirani. Za osnovna dejstva tega spopada, ki
                            prihajajo na dan, je vedno bolj očitno, katera so bila v skladu z
                            veljavnim mednarodnim pravom in katera v takem nasprotju z njim, da so
                            bila že vnaprej obsojena. Vedno bolj se kljub vsemu ve, kaj sme človek
                            storiti človeku in česa ne. Vedno bolj jasno postaja, tudi javnosti,
                            strokovni in laični, kdo je bil zločinec in kdo njegova žrtev. Moralni
                            teren celotnega dogajanja je evidentiran, a ta evidentnost še ni bila na
                            način, kot gre državi kot državi, registrirana in sprejeta. Znašli smo
                            se v skrajno zagatni situaciji: imamo resnico, a ji ne moremo priboriti
                            prostora, v katerem bi mogla spregovoriti. Zagatnost položaja je njegova
                            protislovnost: postaviti bi morali državo, a je ne moremo, ker nismo
                            svobodni. Naša nesvoboda ima značaj okupiranosti. Boljševiška strategija
                            in njena koreografija sta uspeli s tem, da sta dosegli zamenjavo
                            zgodovinskopolitičnih kulis. Tiste, ki so nekoč predstavljale
                            revolucijo, so izginile in jih ni več, tam pa, kjer so nekoč stale,
                            dominirajo sedaj panoji z mitološkimi prizori narodnoosvobodilnega boja.
                            Zamenjava je bistvena in tipično boljševiška: revolucije, ki je v
                            resnici bila, sedaj ni več, narodnoosvobodilna borba, ki je v resnici
                            nikoli ni bilo, je sedaj ne samo tukaj, ampak zaseda tudi dominantno
                            mesto. Razen nje nikoli ničesar ni bilo. Pristajanje na NOB je bilo
                            povzdignjeno v razpoznavni znak. Kdor pristaja nanj, v pomenu, v katerem
                            se prikazuje v partijskih kodeksih iz totalitarne dobe, s tem oznanja
                            ljudem, ki razumejo ta jezik, da bi sicer pristajal na revolucijo, če bi
                            to še bilo oportuno. Kakor med letom 1941–1945 je temu boljševiškemu
                            izumu tudi danes zaukazano, da odigra nadomestno vlogo. Z lažjo o
                            rezistenci so se boljševiki pretelovadili iz zaznamovanosti, ki jim je
                            vzela pravico javnosti, v legitimne prostore »povsem normalnih ljudi«,
                            kakor so bili na primer tisti, ki smo jih v zadnjih dveh številkah
                            Zaveze opisali, kako so na Vzhodu Poljske uresničevali
                                <emph>Endlösung</emph> (končno rešitev) judovskega vprašanja.
                            Slovenski »ganz normale Männer – čisto navadni ljudje«, so seveda
                            uresničevali <emph>Endlösung</emph> (dokončno rešitev) slovenskega
                            vprašanja, kakor so si ga zamislili v boljševiških planskih birojih –
                            seveda ne v Vzhodni Poljski, ampak v Kočevskem rogu, v Hudi jami, na
                            Hrastniškem hribu in drugod. </p>
                        <p>Ko je preteklega 19. decembra kulturni svet za trenutek ustavila vest, da
                            je v Pragi preminul Václav Havel, pisatelj, disident in, po žametni
                            revoluciji, predsednik Čehoslovaške države in pozneje Češke republike,
                            nam je znova stopila pred oči njegova temeljna misel »<emph>živeti v
                                resnici</emph>«, ki jo je uveljavljal vedno in povsod, proti
                            prijateljem in proti nasprotnikom enako. S svojim bojem, ki ga je kot
                            predsednik vodil s praške akropole, »<emph>proti družbi, ki ni bila
                                pripravljena odpovedati se materialnim vrednotam in se usmeriti v
                                duhovno in</emph><pb n="085"/><emph>nravstveno prenovo</emph>«, je
                            svoje državljane, pa tudi širšo Evropo prebujal v spoznanje, da ni
                            nobena stvar prav vredna, če ni iz resnice in za resnico. Živeti v
                            resnici!</p>
                        <p>Resnica je ključna beseda sedanje slovenske zgodovine. Ne zato morda, ker
                            je tam, kjer bi morala biti resnica, praznina, ampak zato, ker na tistem
                            mestu stoji nekaj, kar z resnico nima nobene zveze. Tam, od koder bi nas
                            vse morala nagovarjati tolažilna govorica resnice, stojijo njeni fantomi
                            – strašljive spake njenega nasprotja. Zla moč potvorjenosti se polagoma­
                            širi iz središč, ki jim je ideologija posvečala posebno pozornost od
                            začetka – ker se je zave­dala, da ji jamčijo obstoj – na področja, ki
                            tega zanimanja ideologije niso bila deležna. Svet in njegove stvari tako
                            počasi – progresivno takorekoč – izgubljajo svežino in radoživost
                            »prvega dne«. Posledice vznikajo povsod, ovijajo se okoli nas in nas
                            dušijo. Primarni moralni vzgibi, ki narodu zagotavljajo normalni obstoj
                            in vsakršno prosperiteto, zamirajo drug za drugim in nam jemljejo
                            osnovni življenjski elan; nam jemljejo samospoštovanje, ki je nujni
                            pogoj za naš skupni obstoj v konglomeratu narodov. Ko se v narodu
                            pokvari aparatura, ki se je s civilizacijo v njem oblikovala zato, da je
                            ljudem vsak čas jasno, kaj je dobro in kaj slabo, kaj pravično in kaj
                            krivično, kaj dovolje­no in kaj nedovoljeno, kaj lepo in kaj grdo, ko se
                            to zgodi, narod ne ve več, kako trasirati svojo pot v zgodovini. Ko se
                            je Macbeth vračal z vojske, zmagovit in zato v svoji moči neumen, se
                            pravi ranljiv, ga nekje na škotskem višavju počakajo čarovnice in mu med
                            plesom zapoje­jo strašno pesem, ki je ne more pozabiti in ki ga naredi
                            za zločinca v velikem slogu: »lepo je grdo in grdo je lepo«. Natanko
                            takšne pesmi so <emph>mutatis mutandis</emph> po partizanskih šolskih
                            lagerjih mladim boljševiškim aspirantom prepe­vali politkomisarji: »lepo
                            je grdo in grdo je lepo«. Se pravi: tisti, ki se nam, kakor pravijo, v
                            imenu narodove kulture upirajo, ravnajo, v luči naše­ga boja za
                            odrešitev človeštva, zavrženo in ne zaslužijo, da bi živeli; tisti pa,
                            ki v boju za revolucionarno posvetitev sveta lažejo, mučijo, ubijajo,
                            tisti so v zboru dobrih. Lepo je grdo in grdo je lepo. </p>
                        <p>Kako je v Sloveniji že prizadeta tista človeška snov, v kateri se
                            spočenjajo moralne in estetske ocene, kaže odnos do nekega specifično
                            slovenskega fenomena, do Janeza Janše. Nerazumnost sovraštva do tega
                            gospoda bi nam, če bi ga kdo razrešil in naredil razumljivega, razkrila
                            slovensko človeško in družbeno krizo. V svoji enigmatičnosti je to
                            vulkansko sovraštvo – ne sovraštvo, recimo raje mržnja – pretresljiva
                            oblika slovenske totalitarne poškodovanosti, pretresljiva zato, ker je
                            to sovraštvo<pb n="086"/> ali ta mržnja premagala tisto prvobitno
                            razumevanje dobrega in zlega, ki se prebudi in deluje v vsakem otroku ob
                            branju pravljic in pripovedk. Zgodba s finskimi oklepniki, spletena s
                            sodelovanjem »novinarjev brez meja« in lansirana ravno v času pred 20.
                            septembrom 2008 in ravno v času pred 4. decembrom 2011, ali pa orožarska
                            afera, obnovljena spet pred volitvami, nekoč in danes, a ta že nekoliko
                            tiše in z manjšim pompom, ker so njena pota bila že preblizu pravim
                            trgovcem. Vsakdo, ki je kdaj prebral kako pravljico, kakor se spodobi,
                            bi moral reagirati tako, da bi v sebi razkrinkal to bedno novinarsko
                            spletko. </p>
                        <figure>
                            <graphic url="slike_z_84/z_84_45.png"/>
                            <head>Koliko spoštljivih rok se jih bo še prej moralo dotakniti?</head>
                        </figure>
                        <p>Epicenter slovenskega vprašanja je slovensko 20. stoletje: boljševiška
                            agresija na narod in njegovo avtentično kulturo, petdesetletna
                            boljševiška polastitev naroda in blokada njegovih ustvarjalnih sil.
                            Osamosvojitev leta 1990 je minila v iluziji, da se bomo vrnili k sebi,
                            ne da bi nam bilo treba radikalizirati genezo 20. stoletja. V času te
                            dvajsetletne neprisebnosti, se je vzpostavljalo stanje, ki je nazadnje
                            kulminiralo v duhovno in politično krizo zastrašujočih razmerij. V našem
                            narodu in njegovi državi obstajata dve sili: tu je boljševiško
                            nasledstvo, ki vidi možnost za svoj obstoj v tem, da njihova preteklost
                            ne postane predmet nacionalnega diskurza, ampak ostane v domeni njihove
                            vsakokratne interpretacijske elite; tu je še <emph>silent
                                majority</emph> – molčeča večina – ki je, v stanju totalitarne
                            pohabljenosti, zmožna delati poljubne, tudi zelo debilne sodbe in
                            politične odločitve. </p>
                        <p>To so seveda še tako imenovane pomladne stranke in bolj ali manj
                            osveščene organizacije in ustanove civilne družbe osnovnega
                            demokratičnega vzgona in tu je končno Nova Slovenska zaveza. A o vsem
                            tem kasneje. </p>
                        <p>Kar so volitve 4. decembra med drugim dokazale, je to, da ne samo stranke
                            ki gravitirajo v lager boljševiškega nasledstva, ampak tudi stranke
                            nekakšne sredine in celo stranke takoimenovanega pomladnega programa ne
                            bodo v svoji javni retoriki tematizirale tega, kar smo v tem
                            razmišljanju postavili za osredje slovensko vprašanje. </p>
                        <p>Kakšno razpoloženje in odziv so politične stranke glede tega vprašanja
                            predvidevale pri volilcih sta se posebej trudila pokazati zlasti Grega
                            Virant, ki je ponovno, poskakovanje, izjavljal, da ga popolnoma nič ne
                            zanima, kaj je kdo bil, mislil ali delal pred petdesetimi leti, in
                            Žerjav, predsednik SLS, ki se je čutil zavezanega, da za Virantom
                            ponavlja, da nasprotuje vsemu, kar »razdeljuje slovenski narod«. Ta
                            slaboumna fraza zdaj dobiva vodilno mesto. Ti stavki so bili izrekovani
                            s tako fonetsko opremo, da se je videlo, da si avtorji od njih obetajo
                            dobiček. Da si Nova Slovenija in Slovenska demokratska stranka nista
                            upali te teme vpletati v svoje nastope, smo po vsem, kar smo videli,
                            razumeli: totalitarno pohabljeni volilci bi ju za to gotovo kaznovali. </p>
                        <p>Še manj naklonjena Slovenskemu vprašanju so bila medijska središča.
                            Novinarja Tanja Gobec in Slavko Bobovnik, ki sta vodila zadnjo soočenje
                            vodij strank na TV Slovenija 2. decembra, nista med dveurnim
                            zasliševanjem postavila niti enega političnega vprašanja. Beda! Ob
                            izključitvi politike pa <emph>Slovensko vprašanje</emph> ni moglo upati
                            na prostor zase.</p>
                        <p>Kontinuiteta se je zelo trudila, da bi izključila kakršnokoli
                            osvetljevanje ali pretresanje ali ocenjevanje njene preteklosti. V tem
                            je videla poglavitno nevarnost zase. Gnan od te skrbi, si je že prav na
                            začetku celotne kampanje, že enkrat sredi oktobra nekdanji predsednik
                            Republike Slovenije gospod Milan Kučan zagotovil vstop v večerne odmeve
                            na TV Slovenija. Ko je že na začetku zmolil kratko zarotilno molitev –
                            pridružil se mu je tudi spremljajoči novinar Slavko Bobovnik – s
                            prošnjo, da bi se predstoječa kampanja vzdržala »ideoloških
                            obračunavanj«, se je videlo, za kaj mu gre. »Ideološko obračunavanje« je
                            klubski izraz, za tako visoke politične teme, kot sta revolucija in
                            državljanska vojna. Sprejeta je bila v splošno rabo. </p>
                        <p>Ko so v nekem večjem štajerskem kraju člani SDS protestirali, ker niso
                            mogli uveljaviti svojega predloga, da bi se ena od novih ulic imenovala
                            po dr. Jožetu Pučniku, je novinar mislil, da lahko tvega naslednji
                            komentar: »Poimenovanje se je iz povsem tehničnega projekta spremenilo v
                            ideološko obračunavanje.« Neko, ne katerokoli, ampak najodločilnejšo
                            narodovo zgodovino, hoče nekdanji totalitarni kompleks degradirati v
                            »ideološko obračunavanje«. </p>
                        <figure>
                            <graphic url="slike_z_84/z_84_46.png"/>
                            <head>
                                <name>Slovenski spomenik na lienškem pokopališču</name>
                            </head>
                        </figure>
                        <p>Toda izigravanje totalitarne tematike je ena reč, problemi, ki za
                            propagandnimi panoji in retoričnimi zavesami živijo naprej svoje
                            življenje, pa povsem druga. Ko so nedavno povabili na televizijo enega
                            od izrekovalcev slovenske usojenosti dr. Franceta Bučarja, se je gospod
                            v skrbi za slikovitost svojega nastopa zatekel k podobi in izrekel
                            naslednji stavek: »Ustava je skelet.« S tem je hotel reči, da so
                            spoznanja in norme ena reč, druga reč pa je človekova pripravljenost ta
                            spoznanja tudi uresničevati in te norme tudi izpolnjevati. Če hočemo, da
                            se bo skelet premikal in deloval, mora obstajati še nekaj takega, kot je
                            tkivo. Ob tem se samodejno spomnimo na neko vprašanje, ki ga je sredi
                            60-tih let prejšnjega stoletja postavil Ernst Wolfgang
                                Böckenförde<emph>: »Ali svobodnjaška sekularizirana država ne živi
                                od predpostavk, za katere sama ne more jamčiti?«</emph> Ob tem takoj
                            pomislimo, da je ena od predpostavk, za katero svobodnjaška
                            sekularizirana država ne more jamčiti, pripravljenost ustavo takorekoč
                            tudi živeti. Tega demokratični proces sam ne more doseči, to lahko
                            doseže ali vera ali pa kultura, če na primer priznava resnico in živi od
                            resnice. Kar potrebujemo, je hotel reči Bučar – pa seveda ni, nekaj mu
                            očividno vedno brani, da bi šel do kraja – pa ni ekonomija, ampak iz
                            resnice in v resnici obstajajoč človek. To sledi iz enega od njegovih<pb
                                n="087"/>nadaljnjih stavkov, ki je v resnici tožba, če ne že
                            obtožba: »Nismo več deloven narod.« Če bi sedaj hoteli to praznino
                            stopnjevati, bi lahko navedli stavek dr. Mira Cerarja, ki je bil izrečen
                            na istem mestu kak dan prej ali pozneje: »Ljudje ne sprejemajo več
                            odgovornosti.« To pa je najbolj porazna možna ocena sedanjega stanja in
                            ne omogoča nobenega stopnjevanja. </p>
                        <p>V tem protislovnem stanju smo se znašli. Vemo za resnico, ne samo v
                            evropskem, ampak tudi v slovenskem merilu, vemo, kako so stvari
                            potekale, kako so se začele in kako končale, poznamo njihov intinerarij,
                            lahko bi ga opremili s podatki in razlagami, s časovnimi in moralnimi
                            koordinatami – vse to bi lahko naredili, a ne bi uspeli in ljudi ne bi
                            prepričali. Vsaj do sedaj je bilo tako. Ali so se ljudje odločili, da se
                            ne bodo spremenili in da se ne bodo vdali resnici? Ko vse to premislimo,
                            se zazremo drug v drugega in si pravimo: Ljudje božji, v kakšen svet smo
                            zašli! </p>
                        <p>Za Milana Kučana smo rekli, da je bil za startno točko predvolilne
                            kampanje povabljen za televizijske Odmeve – ali pa se je sam povabil –
                            da bi kampanji dal pravo smer: da bi jo kot nekdanja politična
                            avtoriteta pospremil z določenimi pobudami ali pa opremil z določenimi
                            svarili. Prvi predsednik samostojne Slovenije pa se je pojavil na
                            televiziji še enkrat, 26. decembra, natanko tri tedne po volitvah.</p>
                        <p>Potek pogovora daje vtis, da je bil strukturno pripravljen. Kučan je
                            očitno želel povedati neke reči. Kaj je hotel povedati? Videlo se je, da
                            hoče rešiti svojega kandidata Jankovića. Če hočemo Kučanove besede
                            transkribirati v odprto besedilo, preberemo, da je bilo sporočilo
                            Jankovićevih volilcev hkrati tudi sporočilo volilcev v celoti. Posebej
                            pa je prišel povedat, da je politiki naložena velika odgovornost. Očitno
                            se mu je to zdelo potrebno, očitno je to bila kritika – nekakšen ukor.
                            Sicer pa so že plebiscitni časi odkrili arogantnost političnih strank.
                            Torej ne samo sedaj – po kaki težki poti, morda, ampak že od vsega
                            začetka, tako rekoč samo po sebi. Kakor takrat stranke niso zaupale v
                            razpoloženje ljudi, tako tudi sedaj ne rešpektirajo sporočila volilcev.
                            Implicitno hoče Kučan reči, da je Partija – za razliko od pluralnih
                            strank – vedno zaupala v ljudi. Da se je – čeprav se to sliši groteskno
                            – v resnici dala voditi od ljudi (ne konkretno, ampak od njihovih
                            revolucionarnih slutenj). Celo slovenska pomlad (kakor se sedaj tej
                            stvari reče) se je razvijala v »zavetrju slovenskega političnega
                            vodstva« (nota bene, tedanjega vodstva). </p>
                        <p>Partija je nadalje dosegla enotnost, ker je »imela čut za odgovornost za
                            življenje ljudi v tej<pb n="088"/>dr­žavi«. Stranke pa ne cenijo
                            volilcev, kar so pokazale s tem, da niso planile v objem Janko­viću in
                            ga proglasile za pogojnega vodjo. Ko ta­ko tekamo za avtorjem po njegovi
                            jezikovni gmajni, se včasih ustavimo, ali prav slišimo: »Šele tisti, ki
                            mu bo predsednik Türk podelil man­dat, bo lahko začel koalicijske
                            pogovore.« To­da ali se ni ljudstvo že izreklo? Ali niso volilci že dali
                            sporočila? S trditvijo, da je ljudstvo s po­­stavitvijo relativnega
                            zmagovalca pokazalo smer, ki se ji morajo stranke podrediti pa: Ali ni v
                            tem mogoče zaslutiti plah odmev stare, do­bre Dolomitske izjave? In spet
                            stranke! Kakor se sedaj obnašajo, je »možno vse«. Posebej pa: v
                            današnjih (strankarskih) časih je odgovornost za skupno dobro precej
                            manjša kot je bila za časa »večine mojega življenja«. Katerega že? </p>
                        <figure>
                            <graphic url="slike_z_84/z_84_47.png"/>
                            <head>Konec romarske poti<name>Tamino Petelinšek</name></head>
                        </figure>
                        <p>Kaj naj ob tem rečemo? Ko je Milan Kučan kmalu po šestdesetih letih
                            preteklega stoletja, kakor je mogoče posneti iz njegovega televizijskega
                            nastopa, stopil v Partijo, so bili njeni veliki množični fizični zločini
                            že storjeni. Njegova vpletenost v Partijo in njene zločine je drugačna.
                            Ko se je kmalu po šestdesetih letih odločil, da bo svojo politično
                            kariero uresničil v Partiji, je s tem izbral to organizacijo za svoj
                            življenjski prostor, z vso njeno zgodovinsko prtljago in vsem, kar je ta
                            organizacija ob času njegovega vstopa bila. Kar pa je za to organizacijo
                            veljalo pred njegovim vstopom, ob njegovem vstopu in po njegovem vstopu
                            še mnogo let, je dejstvo, da je bila prostor političnega nasilja.
                            Vstopiti v ta prostor je nujno pomenilo vzeti to dejstvo nase, <emph>a
                                potiori</emph> če si v njej prevzemal vedno bolj vodilna mesta in
                            nazadnje stopil na njen vrh. </p>
                        <p>Pri Kučanovem televizijskem nastopu sem se nekoliko dlje zadržal zato,
                            ker nam pripoveduje o uspešnosti odnosno neuspešnosti politične
                            rekonvaliscence slovenske družbe po totalitarni zaplembi. Dejstvo, da si
                            je prvi človek agenture, ki je to zaplembo najprej izvedla, potem pa
                            vzdrževala, dovolil poučevati ljudi z vsemi demokratičnimi papirji o
                            tem, kaj je politika, razgalja kričeče pomanjkanje civilizacijskega
                            bontona v državi. Če je mogoče to, »je mogoče vse«, kot je rekel na
                            televiziji Kučan. Mogoče ta trenutek še ni tako, da bi bilo mogoče vse,
                            žaljivo in poniževalno pa je vse že sedaj. </p>
                        <p>Poleg nekonzistentnosti političnega in duhovnega terena, na katerem se
                            odvija proces slovenske tranzicije, smo v tem razmišljanju odkrili dva
                            momenta, ki nas opogumljata in nam vlivata vero, da so z nami dobre
                            sile. Protislovni konec druge Evrope je znova pokazal na krščanstvo kot
                            na tisto duhovno držo in človekovo prakso, ki edina lahko »drži svet
                            skupaj«, kakor je rekel kardinal Ratzinger. Nismo si tega stanja
                            izmislili, Minervina ptica, ki se je vrnila s svojega poleta, nam je to
                            sporočila. Prav tako se je iztekla boljševiška intervencija v slovenski
                            zgodovini. Vse je že kazalo, da bodo njeni programerji in izvajalci
                            ostali za zmerom, a so nazadnje le morali objaviti stečaj in ga vložiti
                            v kontrolni urad zgodovine. Od boljševiškega angažmaja ni ostalo nič,
                            razen spomina na nepopisno gorje in na bolečino, ki je nihče do kraja
                            nikoli izmeril ne bo. A sedaj to vemo. Tudi tu se je Minervina ptica že
                            vrnila s svojega večernega poleta. </p>
                        <figure>
                            <graphic url="slike_z_84/z_84_48.png"/>
                            <head>Montreal 1959 – Konec romanja: »Vsem sem dolžnik.«</head>
                        </figure>
                        <p>Ta dvojna obveščenost nam omogoča, da zagledamo dejstvo, ki je
                            neprecenljive vrednosti: Evropa in Slovenija sta odslej dva odprta
                            prostora, dva prostora s perspektivo. V našem življenju se je to
                            zgodilo, v našem življenju nam je bilo to sporočeno – ne kot pasivnim
                            gledalcem, ampak kot igralcem, ki so pri tem odkritju sodelovali in
                            umirali. To je temeljna informacija, namenjena predvsem mladini. Mladina
                            ima danes možnost, da investira svoje sile in sposobnosti v dva uspešna
                            zgodovinska projekta: da Evropa pride k sebi domov in da Slovenija pride
                            k sebi domov. Kdo bi mogel ostati neprizadet ob velikosti in
                            dosegljivosti teh ciljev.</p>
                        <figure>
                            <graphic url="slike_z_84/z_84_19.png"/>
                            <head>
                                <name>Mati Slovenija««Maksim Gaspari</name>
                            </head>
                        </figure>
                        <p>
                            <pb n="089"/>
                        </p>
                    </div>
                </div>
            </div>
            <div type="div1">
                <head>Po branju</head>
                <div type="div2">
                    <head>Knjiga Cerkniško jezero in ljudje ob njem</head>
                    <docAuthor>Janez Kebe</docAuthor>
                    <div type="div3" subtype="intro">
                        <p>V založbi Ognjišče 2011 jo je izdal Janez Kebe, župnik v Starem trgu pri
                            Ložu, rojen 1. marca 1942 na Dolenjem Jezeru pri Cerknici.</p>
                        <p>Knjiga ima 760 strani velikega formata in je »izjemen dokument časa in
                            kraja, iz katerega bodo svojo zgodovino črpali ljudje, ki žive v
                            naseljih ob jezeru in še številne naslednje generacije«. Kot je zapisano
                            v uvodu: »Zemlja ob jezeru je kakor pesem orgel pri veliki maši … «.</p>
                        <p>V osmem poglavju z naslovom Moji spomini je kar nekaj Kebetovih dogodkov
                            iz medvojnega in povojnega časa, ki so lahko zanimivi tudi za bralce
                            Zaveze.</p>
                        <p>Avtor sam pravi: »Ker rad berem tuje spomine, sem napisal tudi svoje, a
                            pisati o sebi ni lahko. V glavnem se ljudje vedno bolj ograjujejo v svoj
                            svet. Napisana beseda pa gre med ljudi in želi prispevati vsaj majhen
                            kamenček pri oblikovanju mozaika življenja tudi drugim. Spomine sem
                            napisal zato, ker kot veren človek vidim Božjo roko, ki me je spremljala
                            na življenjski poti.«</p>
                        <figure>
                            <graphic url="slike_z_84/z_84_50.png"/>
                            <head>Slika</head>
                        </figure>
                    </div>
                    <div type="div3">
                        <head>Od mladosti naprej</head>
                        <p>Francu in Ivani, roj. Koščak, sem se rodil kot sedmi otrok. Vseh otrok
                            nas je bilo devet, dva sta umrla kmalu po rojstvu. Ko sem bil star komaj
                            dobri dve leti, se megleno spominjam prvega bolečega dogodka iz svojega
                            otroštva. V noči na 9. junij 1944, na praznik sv. Rešnjega telesa, so
                            prišli partizani po mojo mamo Ivano in jo skupaj s trgovko Dragico
                            Martinčič, roj. Žerjal, iz Dolenje vasi 24 (Farbarjevo) odpeljali
                            najprej na Bloke in nato na grad Snežnik. Tam je z drugimi ženami delala
                            do jeseni. Dragica Martinčič je bila naša sorodnica. Njenega moža
                            Jerneja Martinčiča so 29. okt. 1943 v Mačkovcu likvidirali partizani.
                            Kako se je začelo?</p>
                        <p>Znano je, da je bila med vojno huda stiska za hrano. Oče mi je povedal,
                            da so takrat skromno jedli samo dvakrat na dan. Zato je šla moja mama z
                            drugimi ženami, ki so imele številne družine, po »fasengo« (hrano) na
                            Rakek k Nemcem. Ker je bil na Rakeku pod nemško zaščito njen brat Janez
                            iz Gorenjih Otav (tja<pb n="090"/>so šli fantje, ki niso hoteli iti k
                            partizanom), so vaški terenci dali moji mami za spremljevalko 15-letno
                            vaščanko, ki so jo doma dobro poznali, češ da ji bo domov pomagala
                            peljati kareto. Njena naloga pa je bila vse kaj drugega. Ko je mama
                            dobila »fasengo«, se je na Rakeku srečala tudi z bratom. V navzočnosti
                            tega dekletca sta se pogovarjala o domačih v Otavah in na Jezeru, kot je
                            navada, če se srečata brat in sestra.</p>
                        <p>Mama je odločno in vedno zatrjevala, da z bratom nista omenjala ne
                            politike ne partizanov. Kaj naj bi se v vojnem času drugega pogovarjala
                            in še v družbi tretje osebe, ko ljudje svojemu lastnemu bratu niso
                            zaupali?! Toda to dekletce je že v Dolenji vasi mamo pustilo samo in šlo
                            naprej na Jezero k vaškim terencem ter jim nekaj natvezilo, kar je bilo
                            slabo za mojo mamo. Ko je namreč mama pripeljala živila v vas, jo je že
                            ustavil vaščan J. G. in ji dejal: »Vse vemo, šla boš z nami.« Tako so
                            tisto noč partizani prišli po mamo. Ob tej priliki so vzeli vse vreče
                            »fasenge«, ki jih je mama s težavo pripeljala z Rakeka. Isto noč so
                            prijeli tudi trgovko Dragico Martinčič.</p>
                        <figure>
                            <graphic url="slike_z_84/z_84_51.png"/>
                            <head>Ivana, mati Janeza Kebeta</head>
                        </figure>
                        <p>Mama nam je pripovedovala, da so jima partizani na Blokah ukazali pri
                            neki družini najprej očistiti hlev. Ko sta vse počistili, sta pogledali
                            tudi pod jasli. Pod kupom slame sta zagledali kanglico. Ko sta jo
                            odprli, sta ostrmeli. Polna je bila zlatih verižic, prstanov in druge
                            zlatnine. Mama je večkrat povedala, da si je pomerila debelo verižico,
                            ki je bila tako dolga, da si jo je ovila dvakrat okrog pasu. Seveda sta
                            vse zlato dali nazaj, kanglico pa sta prestavili na drugi kraj v hlevu.
                            Kmalu je prišel v hlev partizanski oficir. Ker na tistem mestu ni bilo
                            kanglice, je bil ves vznemirjen. Ko mu je Dragica pokazala, kam je
                            kanglico prestavila, jo je takoj odnesel. Čigavo je bilo zlato? Verjetno
                            je bilo s kakšnega gradu. </p>
                        <p>Nato so ju odpeljali na grad Snežnik, kjer sta na prisilnem delu
                            partizanom lupili krompir in opravljali druga dela, dokler ju niso čez
                            štiri mesece izpustili.</p>
                        <p>Ko so mamo odpeljali, sem bil star dve leti in tri mesece. Ker sem vedno
                            jokal in klical mamo, je k nam prišla teta Francka Koščak iz Otav, ki ni
                            imela svojih otrok. Nekega dne je iz štedilnika padla žerjavica. Bos sem
                            jo pohodil in prilepila se mi je med prsta. Seveda sem tulil na vse
                            grlo, teta pa ni vedela, kaj mi je. In prav tega bolečega dogodka se
                                <emph>megleno spominjam še danes</emph>. Tisti trenutek je prišel
                            pred hišo eden od vaščanov, ki so spravili od doma mojo mamo. Ker sem na
                            vso moč pretresljivo klical: »Mama, mama,« kar se je slišalo tudi zunaj
                            hiše, ga je kar odneslo. Dogodek mi je teta opisala pred tridesetimi
                            leti. Ker je imela mama težave z žolčem, so jo jeseni, ko so doma pred
                            mrazom pobirali korenje, pripeljali domov na vozu. Ljudje moramo krivice
                            odpuščati. Naša mama je vse odpustila in ni nikdar zagovarjala
                            nasilja.</p>
                        <p>Drugi dogodek, ki se ga iz otroštva spominjam, pa se je zgodil kmalu
                            potem, ko je prišla mama domov. Jeseni leta 1944 so prišli v našo vas
                            nemški vojaki in zahtevali prašiča in konja. Hoteli so vedeti, kdo je
                            predstavnik vasi ali vaški župan. Čeprav je bil moj oče samo vaški
                            odbornik, jih je R. iz vasi, ki je znala nemško, pripeljala k nam. Ko je
                            oče slišal zahtevo in so Nemci odšli od hiše, je vzel sekiro in odšel v
                            gozd, mama pa je ostala z nami otroki doma. Oče je vedel: če bi kakšnemu
                            vaščanu rekel, naj da Nemcem konja, bi si nakopal sovraštvo ali pa celo
                            smrt. Pri nas smo imeli vole. Vojaki so se vrnili. Ker niso dobili od
                            nas konja, so zahtevali prašiča.</p>
                        <p>Vojak je ukazal mami, naj odpre hlevna vrata, kjer sta bila prašiča. Oba
                            sta bila velika, vendar je bil eden težji. Hotel je imeti težjega, a
                            mama ga je preprosila, da ima številno družino in se je zadovoljil z
                            lažjim. Še sedaj <emph>se spominjam prizora</emph>: ko je mama odprla
                            vrata, sem se je držal za krilo, vojak pa je s puško pomeril na prašiča.
                            Kaj se je dogodilo potem, ne vem več. Gotovo me je mama odvedla stran od
                            hleva. Starši so mi povedali, da je vojak šel potem na sosedov hlev k Ta
                            Srednjim Kebečim po steljo. Ko je skozi lino v stropu videl konje, je
                            vzel sosedovega konja s komatom. Bratranec Franc Kebe (Ta Srednji Kebeč)
                            mi je povedal, da so jim nemški vojaki vzeli tudi voziček
                            (zapravljivček). Nanj so vrgli našega zaklanega prašiča in se odpeljali
                            iz vasi. Gredoč so odrezali še dve kiti čebule, ki sta viseli pod
                            napuščem našega hleva. Sosedovi niso nikdar več videli ne konja ne
                            zapravljivčka.</p>
                        <p>/ … /</p>
                        <p>Stran 695</p>
                        <p>Poleti 1951 je vse prebivalce na Notranjskem pretresla novica, da so na
                            jezerskem travniku našli umorjeno nekdanjo redovnico <emph>Antonijo
                                Premrov</emph> iz Martinjaka, cerkniško organistko.<pb n="091"
                            />Spominjam se, da so pri nas doma o tem veliko govorili in z njo in
                            domačimi sočustvovali.</p>
                        <figure>
                            <graphic url="slike_z_84/z_84_52.png"/>
                            <head>Dragica Martinčič</head>
                        </figure>
                        <p>»Ko je 14. januarja 1949 proti večeru šla peš v Cerknico učit cerkveni
                            zbor, so jo pri prvih hišah v Cerknici pričakali neznanci z avtomobilom
                            in jo potisnili vanj, jo zaprli, mučili, onečastili ter v jezeru
                            umorili. Njeno torbico so potem pri nekom videli. Verjetno jih je motilo
                            cvetoče versko življenje v župniji. Antonija Premrov, ki je bila povsem
                            nepolitična, je zbirala pri zboru veliko mladih. Zato so ji vzeli
                            življenje. Storilcev milica seveda ni odkrila. Ko je avgusta 1951 sosed
                            Žnidaršič kosil travnik pod Martinjakom ob strugi Žerovniščice, je našel
                            ostanke Antonijinega trupla. Milica domačim ni dovolila, da bi jo
                            odpeljali in pokopali. Nekateri pravijo, da so prišli ljudje v belih
                            oblekah in truplo zakopali na postojnskem pokopališču, češ da ne gre za
                            pogrešano Antonijo. Domači so jo spoznali po obleki in plašču in so
                            odtrgali kos plašča. Kmalu je prišel na Antonijin dom miličnik in
                            odnesel odtrgani kos plašča … «.<pb n="092"/></p>
                        <p>Leta 1952 so okoli Cerknice <emph>podrli križe</emph>, ki so stali na
                            javnih mestih. To so naredili pri belem dnevu. Ljudje so govorili: Kdor
                            križe podira, ne bo imel Božjega blagoslova. Takrat so požagali tudi ta
                            veliki križ in ta mali križ, ki sta stala ob poti med Dolenjim Jezerom
                            in Cerknico. </p>
                        <p>K maši ob nedeljah smo vedno hodili peš. Še po drugi vojni se je ob
                            nedeljah družba za družbo pomikala od vasi proti Cerknici k maši. Če smo
                            na tej poti koga srečali, smo si za orientacijo pomagali s pokopališčem,
                            s ta velikim križem, s ta krevljasto hruško, ki je rasla od ta velikega
                            križa proti Jezeru, s sredino Urbanove njive ali s ta malim križem, ki
                            je stal kakšnih dvesto metrov od vasi. Čeprav križev ni bilo več, so
                            kraji, kjer sta stala, še vedno ostali v naših mislih in dušah. Ta
                            veliki križ so vaščani znova postavili leta 2006. Blagoslovil ga je
                            cerkniški župnik Jožef Vidic. Ker stoji na naši njivi, je križ kupil in
                            postavitev organiziral moj brat Tone.</p>
                        <p>/ … /</p>
                        <p>Stran 699</p>
                        <p>Ko sem pisal te spomine, mi je prišlo na misel, da so se ob Cerkniškem
                            jezeru rodili duhovniki v tistih vaseh, ki so večkrat do tal pogorele
                            ali drugače trpele. V Cerknici je sedež župnije in ima posebno mesto. </p>
                        <p>V <emph>Martinjaku</emph>, ki je pogorel leta 1861, 1870 in 1902, so se
                            rodili trije duhovniki: dr. Jože Premrov (Špajn), dolgoletni urednik
                            verskega časopisa Družina, roj. 6. februarja 1906, Martinjak 38; Janez
                            Rovan (Kaparjov), salezijanski duhovnik, roj. 1. septembra 1911,
                            Martinjak 19, deloval je med koroškimi Slovenci; in Anton Cvetko
                            (Markov), salezijanski duhovnik, roj. 22. junija 1915, Martinjak 20, ki
                            je tudi deloval med koroškimi Slovenci. </p>
                        <p>Z <emph>Gorenjega Jezera</emph>, ki je dvakrat v celoti pogorelo, leta
                            1864 in 1928, in še enkrat delno, izhajata dva duhovnika: msgr. Matija
                            Škerbec (Ta zgorenji Urhov), roj. 5. novembra 1886 v Podcerkvi, a so že
                            od leta 1894 živeli na Gorenjem Jezeru 30, dekan v Kranju in zaradi
                            klica »Živela Slovenija!« na shodu v Šenčurju leta 1932 pod srbsko
                            diktaturo istega leta lažno obtožen in na beograjskem procesu obsojen in
                            zaprt eno leto, in prelat Jože Škerbec (Poladinov), roj. 23. marca 1929,
                            Gorenje Jezero 14, ki je od nove maše leta 1953 v Argentini deloval med
                            argentinskimi Slovenci, ki so po vojni zbežali na Koroško, kasneje pa
                            odšli v Argentino. </p>
                        <p>Na <emph>Dolenjem Jezeru</emph>, ki je dvakrat v celoti pogorelo, leta
                            1779 in 1865, sva bila rojena dva duhovnika: Matevž Kebe (Antonov
                            Kebeč), roj. 13. septembra 1883 na Dolenjem Jezeru 27, in jaz – pisec
                            teh vrstic. Matevž Kebe je še mlad odšel z brati in sestrami v ZDA in
                            tam študiral bogoslovje. Dolga leta je bil župnik v Pittsburghu, kjer je
                            umrl v visoki starosti. Ljubljanski pomožni škof dr. Stanko Lenič, ki ga
                            je tam obiskal, mi je povedal, da je župnik Kebe govoril zelo lepo
                            slovenščino, čeprav je od mladosti živel v tujem svetu.</p>
                        <p>V <emph>Grahovem</emph> je bil 29. maja 1917 rojen duhovnik prelat Vinko
                            Šega, ki je še leta 2010 opravljal službo župnika na Robu. Dne 13.
                            junija 2010 sem ga še videl na evharističnem kongresu v Celju. Tudi ta
                            vas je bila med vojno zaznamovana s strašnim trpljenjem.</p>
                        <p>/ … /</p>
                        <p>Ko sem bil star dobrih pet let, se spominjam nenavadne nesreče, ki je
                            zadela našo vas: <emph>jugoslovansko vojaško letalo je streljalo na
                                čredo krav</emph>. Nekaj krav je ubitih ali ranjenih obležalo na
                            Starih delcih, druge, ki so lahko hodile, pa so pritulile v vas.
                            Srhljivo mukanje sem doživljal, kakor da bi krave jokale. V živo se ga
                            spominjam še danes. Kri je tekla nekaterim iz gobcev, drugim iz
                            prestreljenih vimen. Vsi vaščani so prišli iz hiš na vas in zaskrbljeno
                            iskali svojo živino. Ubitih in ranjenih je bilo okoli petnajst govedi.
                            Naše krave niso bile ranjene. Kako se je to zgodilo? Junija 1947 je bil
                            lep, sončen dan. Ob jezeru se je pasla stoglava čreda goveje živine iz
                            naše vasi. Nekateri domačini so bili ta dan na Starih delcih, ko je kar
                            na lepem pristalo letalo JNA, štorklja. Iz letala so vojaki znosili
                            tarče in po srbsko dejali fantom: »Bežite, čez eno uro bo tu pokalo.«
                            Čez dolgo časa je res priletelo vojaško letalo in streljalo na tarče.
                            Pastir Jerč je pred kroglami komaj ušel in čez Viševek pribežal v vas.
                            Pilot je streljal kar na čredo krav, ki se je približala tarčam.</p>
                        <p>Stran 700</p>
                        <p>Po drugi svetovni vojni so bili Stari delci in Gorica prikladen teren za
                                <emph>vojaške vaje</emph>. Že spomladi leta 1946 so s Starih delcev
                            streljali v Gorico s topovi. Pri teh vajah so bili kot gostje tudi ruski
                            oficirji. Po končanih vajah so prišli ruski in jugoslovanski oficirji v
                            gostilno Mulec na Dolenje Jezero. Vaščanom, ki so se razumeli na vojaške
                            čine, se je zdelo čudno, da je jugoslovanski polkovnik stal v pozoru
                            pred ruskim kapetanom. Ko so se pozdravili, je sledilo nazdravljanje.
                            Točajka je prinesla žganje in <emph>štamperle</emph> (kozarčke), ki so v
                            navadi za žgano pijačo. Ruski oficir pa je odkimal in dejal: »Ničevo!«
                            Potem je prinesla kozarce, ki so držali en deci. Spet je slišala:
                            »Ničevo!« Šele kozarci, ki so držali dva deci, so mu bili dovolj
                            veliki.</p>
                        <p>Natočili so si do polovice ali več. Potem je Rus zaklical: »Za Stalina,
                            za Tita do konca!« Najprej za Stalina, čeprav je bil v Jugoslaviji; Tito
                            je bil takrat Stalinu podrejen. Seveda so bili kmalu vsi pijani. </p>
                        <p>Na Starih delcih, ki so last vaške gmajne (skupnosti), je imela vojska še
                            naprej strelske vaje s tanki in letali. Spominjam se, da so leta 1949
                            prihrumeli v našo vas veliki ruski tanki, da so se vse hiše tresle. Vsa
                            vas jih je bila polna. Ko smo jih vaški fantiči prišli gledat, so nas
                            srbski vojaki takoj ogovarjali. Pogosto so vpraševali: »Kako se zoveš?«
                            Ker je bilo takrat ime Janez zelo pogosto, saj je znana krilatica o
                            slovenskih Janezih tudi pri južnih narodih, so se vedno zasmejali, ko
                            sem jim odgovarjal: »Janez!«</p>
                        <p>Nekega dne okoli leta 1955 pa je skozi vas pridrvel tank z nenavadno
                            hitrostjo in se na ovinku zaletel v Šemetovo hišo. Odbil ji je vogal in
                            se krepko zaril vanjo. Šemetova mati je pripovedovala, da je tankovska
                            cev prišla prav nad krušno peč, ki je bila na drugem koncu sobe. Še
                            sreča, da ni bilo takrat nobenega v hiši. Ljudje so govorili, da je bil
                            tankist pijan. Hišo so morali seveda popraviti vojaki in kar dolgo je
                            trajalo, da so jo obnovili.</p>
                        <p>/ … /</p>
                        <p>Stran 697</p>
                        <p>Kmetje so morali vsako leto dajati takratni oblasti zastonj določeno
                            količino mesa, žita, mleka, krompirja in lesa. Tisto leto so občinski
                            možje naši hiši poleg drugih dajatev predpisali 380 kilogramov žive teže
                            govejega mesa. Ker je bil Muro težji od obvezne letne oddaje, je dobil
                            oče za ostalo težo od nekega vaščana junico.</p>
                        <p>Huda obremenitev je bila tudi predpisana količina pripeljane hlodovine,
                            ki jo je moral kmet posekati v svojem gozdu. Vendar niso od vseh
                            lastnikov gozdov zahtevali teh dajatev. Tisti, ki so režim podpirali ali
                            drugače z njim sodelovali, so bili teh dajatev<pb n="093"/>na tiho
                            oproščeni. Spominjam se, da sem že v tistih letih po Radiu Trst slišal,
                            da je Milovan Đilas, ki je bil najprej Titov človek, imenoval obvezno
                            oddajo rop in nasilje.</p>
                        <p>Takrat smo radi poslušali Radio Trst, ki je bil kakor glas svobode iz
                            drugega sveta. Ljubljanski radio ni črhnil ene pozitivne besedice o
                            veri, ampak je vero pogosto napadal, tržaški pa je vsako nedeljo
                            prenašal slovensko sv. mašo iz stolne cerkve sv. Justa. Poglobljene
                            pridige, prepletene z rusko duhovnostjo, je imel z izredno dikcijo dr.
                            Stanko Janežič. Še danes mi zvenijo njegove besede o pobožnosti svetih
                            ruskih starcev. Tudi Radio Celovec smo radi odprli. V oddaji Glasba po
                            željah so poslušalci pogosto naročali pesem Zlati časi, predvsem zato,
                            ker je ljubljanski radio črtal zadnjo kitico, ko mati reče sinu, ki gre
                            med vojake: »Bodi Bog s teboj in angel varuh tvoj, oh adijo, dijo, sinko
                            moj!« Tudi večerna poročila na Radiu London je oče redno poslušal.
                            Seveda smo jih poslušali tudi ostali družinski člani. Že razpoznavni
                            znak tega radia, ki je bil začetni motiv Beethovnove Pete simfonije, je
                            bil nekaj nenavadnega, kakor da bi prihajal iz drugega sveta. Sledil je
                            prijetni glas Lada Lavrenčiča: »Radio London!« Od tam so bile politične
                            novice čisto nekaj drugega kot z Radia Ljubljana. Prav tako smo
                            poslušali Radio Vatikan in Glas Amerike. Ko sem na kratkih valovih z
                            gumbom iskal te postaje, sem pri mnogih naletel na glasno hreščanje. To
                            so bile zahodne radijske postaje, ki so oddajale v ruskem, ukrajinskem,
                            poljskem, češkem, madžarskem in drugih jezikih vzhodnih dežel, ki so
                            bile pod rusko »železno zaveso« in so jih po ukazu iz Kremlja motili, da
                            je bilo nemogoče kaj razumeti. »Veliki brat« je ukazal samo eno
                            »resnico«.</p>
                        <p>Leta 1956 smo v naši družini po tržaškem radiu budno spremljali
                            demokratično vstajo na Madžarskem proti boljševističnemu totalitarizmu.
                            Spominjam se dramatičnega poziva za pomoč, ki ga je voditelj Imre Nagy
                            naslovil na evropske vlade v več jezikih. Toda Zahod je ostal nem in
                            vstajo so ruski tanki zadušili v krvi, tanki so pregazili na trgu
                            obkoljeno mladino, veliko ljudi pa je zbežalo v Avstrijo. Tržaški radio
                            je poročal, da so v pouličnih<pb n="094"/>bojih v Budimpešti žene metale
                            na ruske tanke steklenice, napolnjene z bencinom.</p>
                        <p>/ … /</p>
                        <p>Stran 701</p>
                        <p>Po četrtem letniku bogoslovja so tudi mene poklicali <emph>k
                                vojakom</emph>. Nekaj hudomušnežev med bogoslovci mi je že v drugem
                            letniku napisalo ponarejen poziv za služenje roka, česar v prvi
                            zmedenosti nisem odkril. Pravi poziv pa je prišel dve leti pozneje. Na
                            naboru sem bil potrjen v težko artilerijo in sem služil nekaj manj kot
                            osemnajst mesecev. Vpoklican sem bil 25. februarja leta 1969, teden dni
                            pred 27. rojstnim dnevom.</p>
                        <p>Bil sem v severni kasarni v Mostarju. Slišal sem, da so bile med nedavno
                            vojno vse naprave uničene.</p>
                        <p>/ … /</p>
                        <p>V začetku julija 1969 sem bil v Mostarju najbolj vesel obiska
                                <emph>novomašnika Štefana Steleta</emph> iz Tunjic pri </p>
                        <p>Kamniku, s katerim sva skupaj obiskovala večerno gimnazijo in bila v
                            semenišču. Takoj po posvečenju v </p>
                        <p>ljubljanski stolnici je z bogoslovcem Jožetom Tomšičem odpotoval v Mostar
                            in imel v kapeli pri </p>
                        <p>frančiškanih prvo sv. mašo. Pri tej maši sva bila le Jože Tomšič in jaz.
                            Kaj pomeni sv. maša, še bolj začuti </p>
                        <p>vojak, ki je v kasarni pahnjen v čisto drug svet duhovne revščine. Kar
                            nekaj dni sem se veselil obiska </p>
                        <p>prijateljev, tudi v kasarni so mi dali popoldne prosto. Novomašnik tudi
                            ni pozabil na mojo vojaško </p>
                        <p>denarnico, za kar sem mu bil hvaležen. V Mostarju je bilo vroče do 37
                            stopinj Celzija in ni treba poudarjati, </p>
                        <p>da se je v taki vročini vrček piva še kako prilegel.</p>
                        <p>/ … /</p>
                        <p>Nekega dne je naš desetnik Zoran Mišić moral zbrati podatke, katere šole
                            je naredil vsak vojak. Ko sem mu jaz naštel, da imam osemletko, tri leta
                            vajeniške šole, štiri leta gimnazije in štiri leta teološke fakultete,
                            je vzkliknil: »Ovakve škole nema čitavo naše selo.«</p>
                        <p>/ … /</p>
                        <p>Stran 709</p>
                    </div>
                </div>
            </div>
            <div type="div1">
                <head>Zavezina pošta</head>
                <div type="div2">
                    <div type="div3" subtype="intro">
                        <head>Predlog deklaracije</head>
                        <p>sprejet 14. 11. 201 na sestanku »Pobude za zakonsko ureditev
                            komunističnih zločinov«.</p>
                        <p>Podpisniki – Praga, ambasada republike Madžarske</p>
                        <p>»<emph>Iskreno si prizadevajoč, da bi jasno povedali, kaj so komunistični
                                zločini, in omogočili zadoščenje za neskončno trpljenje pod
                                totalitarnimi komunističnimi režimi, ki je prizadelo milijone
                                državljanov, prosimo vsa zakonodajna telesa bivših komunističnih
                                držav, da sprejmejo učinkovite zakonske norme, ki bodo omogočile
                                kaznovanje komunističnih zločincev in odpravo vseh privilegijev, ki
                                jih še uživajo.«</emph></p>
                        <p>O dokončni verziji te deklaracije se bo razpravljalo na sestanku, ki bo
                            decembra 2011.</p>
                        <p>Praški akademski klub 48</p>
                        <p>Pražský akademický klub – PAK</p>
                    </div>
                    <div type="div3">
                        <head>Festival MENE TEKEL in Deklaracija 2012</head>
                        <p>V Pragi je konec februarja 2012 potekal 6. mednarodni kulturni festival z
                            naslovom MENE TEKEL, katerega namen je ozaveščati ljudi za boj proti
                            totalitarizmu, zlu in nasilju. Na ogled je ponudil dokumentarne filme,
                            pogovore, srečanja, razstave in koncerte. MENE TEKEL festival se je
                            prvič odvil pred šestimi leti, kot odziv na pomanjkljivo zanimanje ljudi
                            za usodo političnih zapornikov in zaradi nezadostnih informacij in
                            zmožnosti, da bi se otroci o tem obdobju učili v šolah. </p>
                        <p>Zdenek Bohac, vodja Praškega akademskega kluba 48 je predstavil pobudo za
                            pravno korekcijo komunističnih zločinov, vključno z Deklaracijo, v
                            kateri poziva nekdanje komunistične države, da vzpostavijo zakonodajo,
                            ki bo omogočila pravično kaznovanje komunističnih zločincev in ukinitev
                            vseh prednosti, ki jih lahko nekdanji priviligirani še vedno uživajo. </p>
                        <p>Deklaracijo 2012 o pravni obravnavi zločinov komunizma, so v Pragi 17.
                            januarja letos podpisali predstavniki 17 čeških nevladnih organizacij,
                            med njimi Praški akademski klub 48, Združenje političnih zapornikov,
                            Združenje internirancev v delovna taborišča, Združenje razlaščenih
                            kmetov in drugi. Pokroviteljstvo nad pobudo je prevzel praški župan
                            Bohumil Svoboda, podprli pa so jo mnogi predstavniki s strani
                            strokovnega in političnega življenja na Češkem. Med drugimi so podporo
                            pobudi izrazili predstavnik Senata parlamenta Češke republike, direktor
                            češkega Inštituta za proučevanje totalitarnih režimov Daniel Herman ter
                            izvršna direktorica Platforme evropskega spomina in vesti Neela
                            Winkelman.</p>
                        <p>Deklaracija je bila podpisana ob navzočnosti veleposlanikov oz.
                            predstavnikov veleposlaništev držav, ki so bile nekoč v sovjetskem
                            vplivnem območju. Podpora je bila tako izražena s strani Bolgarije,
                            Estonije, Madžarske, Latvije. Litve, Poljske, Romunije in Slovaške. </p>
                        <p>»Zahtevamo odpravo zakonodaje, ki je članom komunistične partije
                            zagotavljala priviligiran položaj!« je poudarila Nadežda Kavalirova,
                            vodja Združenja čeških političnih zapornikov.</p>
                        <p>Del letošnjega MENE TEKEL festivala se je osredotočil na Romunijo,
                            Avstrijo in Kitajsko. Na festi­valu so gostili kitajskega disidenta Lu
                            Spinga, avstrijsko preiskovalno avtorico Anito Lackend­berger in druge. </p>
                        <p>V prostorih Visokega sodišča se je odvijala rekonstrukcija sodne
                            obravnave proti vojnemu pilotu Josefu Bryksu. </p>
                        <p>Festival in deklaracija sta bila podprta tudi s strani Platforme
                            evropskega spomina in vesti, katere naloga je koordinacija med
                            institucijami, ki se ukvarjajo z raziskovanjem totalitarnih režimov in
                            spodbuda pri soočanju držav s totalitarno preteklostjo na evropski ravni
                            in ki ima sedež v Pragi na Inštitutu za raziskovanje totalitarnih
                            režimov (USTR). Neela Winkelmann, izvršna direktorica Platforme
                            evropskega spomina in zavesti je dodala, da junija 2012 pripravljajo
                            konferenco v evropskem parlamentu, na kateri bodo udeleženci
                            spregovorili o pravni oceni totalitarnih zločinov in možnostih za
                            ustanovitev posebnega sodišča, mednarodnega tribunala za obravnavo
                            zločinov komunizma. </p>
                        <p>Več informacij je mogoče najti na spletnih straneh www.dcery.cz in <ref
                                target="http://www.menetekel.cz/">www.menetekel.cz</ref></p>
                        <docAuthor>Marta Keršič<pb n="095"/></docAuthor>
                    </div>
                </div>
            </div>
        </body>
        <back>
            <div type="div1">
                <head>Dodatek</head>
                <div type="div2">
                    <div type="div3">
                        <head>Opravičilo</head>
                        <p>V Zavezi 83 smo objavili tudi dve pesmi, GLASOVI NOČI in LADJA CERKVE, in
                            ju pripisali pesniku Branetu Senegačniku, v resnici pa ju je izdelal
                            pesnik Joseph von Eichendorff, Brane pa le prevedel. Nam pa ostane, da
                            se obema za neljubi spregled iskreno opravičimo.</p>
                        <docAuthor>Uredništvo Zaveze</docAuthor>
                    </div>
                </div>
                <div type="div2">
                    <head>Voščilo</head>
                    <div type="div3">
                        <figure>
                            <graphic url="slike_z_84/z_84_53.png"/>
                            <head>Vstali – Marta Jakopič Kunaver</head>
                        </figure>
                        <p>Kjerkoli ste, ko dobite to voščilo,</p>
                        <p>pomislite, da niste sami, </p>
                        <p>da tisoč in tisoč ljudi misli na vas!</p>
                        <p>Pomislite tudi vi nanje!</p>
                        <p>Pojdite v Emavs za to veliko noč!</p>
                        <p>Potem jim boste lahko povedali, da ste ga videli.</p>
                        <p>Nova Slovenska zaveza in Revija Nova zaveza<pb n="096"/></p>
                    </div>
                </div>
            </div>
            <div type="div1">
                <head>Na platnicah</head>
                <div type="div2">
                    <head>Veleposlanik ZDA v Sloveniji, Joseph A. Mussomeli</head>
                    <div type="div3">
                        <p>Vprašanje: Ali obstaja velika razlika glede pričakovanj, ki ste jih imeli
                            o Sloveniji in dela tu, preden ste nastopili delo veleposlanika, in
                            realnostjo, s katero se v državi soočate zdaj?</p>
                        <p>Odgovor: Ja, moram priznati, da res, tako ali tako mi ne bi nihče verjel,
                            če bi se poskušal zlagati o tem. Dojemanje Slovenije iz Washingtona je
                            zelo površinsko, zelo lepo, a tudi zelo površinsko. Tam očitno nihče ne
                            razume, da je Slovenija kompleksna in polna izzivov. Ko sem prišel sem
                            in dal nekaj intervjujev, sem dejal, da tu ni dosti dela, da je
                            Slovenija živahna demokracija, kapitalistična država, v kateri je
                            zagotovljeno spoštovanje človekovih pravic, da je tu stopnja korupcije
                            nizka, zato bo moja naloga, da pomagam podjetjem, razvijam gospodarsko
                            sodelovanje in nič drugega. Izkazalo se je, da to ne bo držalo. Po mojem
                            je bilo skoraj žaljivo do Slovenije, da je bila dojeta tako površno kot
                            država brez težav in pravih izzivov. Spoznal sem, da so ekonomske zadeve
                            pri mojem delu še najmanj pomembne. Ironično, lahko rečem po 30 letih
                            dela v manj razvitih državah, je to, da tam, kjer je vlada po navadi
                            pokvarjena, prebivalcem pomagamo pri kršenju človekovih pravic,
                            tihotapljenju ljudi, podkupovanju, karkoli pač. Tu v Sloveniji ni čisto
                            nasprotno, je pa ironično, da imate vlado, ki z nami sodeluje in je
                            pripravljena pomagati, ljudje pa so, čeprav obožujejo ameriško kulturo,
                            so prijazni in vljudni, vseeno sumničavi do vsega ameriškega, še posebej
                            pa ameriške vlade. Vse, kar storimo, spremlja sum, da za tem stoji
                            zlonameren razlog, tako da je najpomembnejši del moje službe
                            komuniciranje z javnostjo; govorim za radio, TV, časopise, stopam pred
                            študente ali kom drugim. Po mojem je namreč najpomembnejše spremeniti
                            slovensko mišljenje o Ameriki. Potem so tu še druge teme: nihče v
                            Washingtonu se na primer ne zaveda, da spori v drugi svetovni vojni v
                            Sloveniji niso bili predmet pravega pogovora, zato ostajajo nerešeni. To
                            je bil zame velik šok. Po treh mesecih posvetovanj v Washingtonu bi
                            človek pričakoval, da bo kdo omenil ta problem, pa ga ni nihče, kot bi v
                            Washingtonu to temo pometli pod preprogo – podobno kot v Sloveniji
                            zadnjih 70 let. Resnično menim, da je to zelo pomembna tema, ki bo
                            ključna tudi za vašo prihodnjo vlado. Še eno pomembno vprašanje pa je tu
                            korupcija, nekaj, kar je tu težko zaznati. Namreč, ponovno lahko
                            spregovorim s perspektive tretjega sveta, kjer vsak gasilec, policist,
                            kdor koli pač, hoče podkupnino. Slovenija je v tem pogledu raj. Vaš
                            javni sektor je zelo pošten, ima visoko integriteto, obstaja pa
                            prefinjena korupcija na višjih ravneh, na katerih ljudje uporabijo svoj
                            vpliv ali zveze, in to je težko videti. Mislim, da vaš predsednik
                            protikorupcijske komisije to zelo dobro razume. Korupcija ovira
                            ekonomski razvoj v vaši državi. </p>
                        <p>Radio Slovenija, Prvi program</p>
                        <p>Oddaja Intervju, 28. 12. 2011</p>
                    </div>
                </div>
                <div type="div2">
                    <head>Priporočamo</head>
                    <div type="div3">
                        <head>Jože Dežman<lb/>Resnica in sočutje</head>
                        <figure>
                            <graphic url="slike_z_84/z_84_54.png"/>
                            <head>Resnica in sočutje</head>
                        </figure>
                        <p>Poročilo vlade RS za reševanje vprašanj prikritih grobišč
                            2009-2011.<lb/>Izdala DRUŽINA<lb/>Naročila: 01/360-28-28</p>
                    </div>
                </div>
            </div>
        </back>
    </text>
</TEI>
