<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali </resp>
               <name>Simon Dan</name>
               <name>mar. Mirko Kambič</name>
            </respStmt>
            <respStmt>
               <resp>Dokumentarne fotografije so las družinskih arhivov ljudi, ki nastopajo v
                  besedilih. Ilustracije k anketi o Enciklopediji Slovenije je narisal </resp>
               <name>Henrik Krnec</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent> KB XML</extent>
         <publicationStmt>
            <publisher>
               <address>
                  <addrLine>Nova slovenska zaveza</addrLine>
                  <addrLine>Resljeva 14/V5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/231-21-76</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">44</idno>
            <idno type="ISSN">?</idno>
            <date>2010-04-05</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">44</biblScope>
                     <biblScope type="vol">XII</biblScope>
                     <biblScope>številka 1, marec 2002</biblScope>
                     <date when="2002-03">2002</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-04-05">
            <name>Alenka Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 44</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni</titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove slovenske zaveze </head>
            <div type="div2">
               <head>Aktualni politični komentar Nove Slovenske zaveze</head>
               <docAuthor>Justin Stanovnik</docAuthor>
               <div type="div3">
                  <p>Z izidom petnajstega in zadnjega zvezka je Enciklopedija Slovenije /v
                     nadaljevanju ES/ sedaj pred nami. Nacionalna enciklopedija je velika ambicija
                     vsakega naroda in kaj je bolj razumljivo kot njegovo veselje in ponos, ko je
                     dosežena. Saj je to zbirka knjig, v kateri je shranjeno zgoščeno védenje naroda
                     o sebi. Ne samo zgoščeno, ampak tudi zanesljivo, saj so ga oblikovale največje
                     narodove kulturne in znanstvene institucije, za katere v civiliziranem okolju
                     velja, da se ravnajo po etičnih normah strok, obenem pa v skladu z doseženo
                     narodovo omiko in stanjem duha v civilizaciji. Enciklopedija je torej temeljni
                     dokument, s katerim se narod izkazuje pred sabo in pred svetom. Okoliščina, da
                     je ta dokument izdelal iz sebe, iz svojih moči, po normah, ki za taka dela
                     obstajajo, ima narod lahko za dokaz kulturne zrelosti in politične doraslosti.
                     Posebej pa se razume in pričakuje, da se bodo tisti, ki jim je izdelava tega
                     dokumenta zaupana, dela lotili z velikim spoštovanjem, vedoč, da mora
                     enciklopedija biti avtentična zavest narodove skupnosti o njeni poti in njenih
                     dosežkih v času. Preko nje bodo namreč stopale v narodovo tradicijo vedno nove
                     generacije. Tisoči in tisoči mladih ljudi bodo – ali po lastnem duhovnem vzgonu
                     ali na spodbudo svojih učiteljev – segali po teh knjigah, da bi v njih našli
                     začetno vedenje o svojem narodu. To vedenje jih bo potem usodno spremljalo pri
                     njihovem nadaljnjem študiju in iskanju. Premnogi ga nikoli ne bodo presegli. </p>
                  <p>Kaj v luči izraženih misli lahko rečemo o ES? </p>
                  <p>Že ob prvem stiku, še preden natančneje preberemo katerega od posameznih
                     člankov, nam ES pokaže dvojno podobo: kakor da bi izhajala iz dveh konceptov,
                     kakor da bi jo obvladovalo dvoje norm. Nekatera področja so predstavljana tako,
                     da čutimo, kako se pred nami razvrščajo s svojo dejanskostjo, tako da nam nič
                     ne brani, da informacij, ki smo jih dobili, ne bi mogli imeti za del našega
                     vedenja in naše avtentične obveščenosti. Banalno je reči, da sem spadajo vsi
                     stvarni opisi, ki s stanjem duha nimajo nobene neposredne zveze: da se prikaz
                     favne in flore predalpskih dolin do potankosti ujema z vedenjem stroke; da so
                     pomisleki, ki bi se ob opisu bitke pri Sisku ali pomenu knežjega kamna lahko v
                     kom zbudili, zgolj poznavalski in strokovni; o vlogi Cankarja v slovenski
                     književnosti ali o pomenu protestantizma za slovenstvo še zdaleč nimamo vsi
                     enakega mnenja, a članke, ki o tem govorijo, sprejemamo, tudi če se ne skladajo
                     z našim gledanjem, vedoč, da imajo v ES upravičeno mesto vse tiste pluralne
                     razsežnosti, ki jih prenese in priznava civilizacija. To je ena podoba ES in
                     obsega večino, ali pa celo tri četrtine njenega prostora. </p>
                  <p>A Slovenci smo v posebnem položaju. In tu se začenja druga podoba ES. Te niso
                     izdelale roke, ki so sledile zahtevam resničnosti, ampak roke, ki jih je vodila
                     neka volja, ali njihova ali koga drugega. </p>
                  <p>Kako je do tega prišlo? Naša posebnost je v tem, da se neki zgodovinski proces
                     – recimo temu tako – še ni razčistil in je zato mogoče nanj vplivati, mogoče ga
                     je celo obvladati in mu določiti vsebino, hitrost in smer. </p>
                  <p>Kar se je Slovencem v stoletju, ki je pravkar minilo, zares in pred vsem drugim
                     zgodilo, je bila revolucija. Narodi, ki so se spopadali v drugi svetovni vojni,
                     so na svoje nekdanje boje že zdavnaj pozabili. Slovenci pa revolucije in
                     državljanske vojne, ki jo je revolucija izsilila, nismo pozabili. To je zato,
                     ker je revolucija nekaj povsem drugega kot vojna. To, da se človek tvoje krvi,
                     tvojega jezika, dvigne nadte in te prisili, da se mu pokoriš, je žalitev, ki
                     presega vse druge položaje in vsa druga dejanja, zaradi katerih je človek
                     žaljen. To je žalitev, ki se naseli v vsaki celici tvojega bitja in je ni
                     mogoče pozabiti – ne zato, ker je ne bi hotel, ampak zato, ker to ni mogoče.
                     Zločin nad človekom lastne krvi in lastnega jezika je, kakor je rečeno v eni od
                     Ajshilovih tragedij, madež, ki ne pozna starosti. Ko so teroristični oddelki
                     Komunistične partije Slovenije začeli ubijati Slovence, se je na obrazu tega
                     naroda naredil tak madež in pustil neizbrisne sledove na prtu njegovega
                     spomina. Sedaj le še premišljujemo, v kateri kraj naj romamo, da nam bo
                     povedano, kako ga je mogoče izmiti. To je ena stvar. </p>
                  <p>Druga stvar pa so komunisti – sedaj postkomunisti, politični potomci in dediči
                     tistih, ki so pred pol stoletja začeli pobijati Slovence. Ti so glede
                     preteklosti v specifičnem protislovju. /V splošnem, moralnem protislovju so
                     komunisti vedno bili – v tem, da nekaj govorijo in nekaj drugega delajo – na
                     kar je opozoril nekdanji stalinist Leszek Kolakowski s stavkom, ki je postal
                     sentenca: Laž je nesmrtna duša komunizma./ A ta protislovnost je specifična. Na
                     eni strani jim položaj po svetovnem bankrotu komunizma ukazuje, da se odpovejo
                     svoji preteklosti. Zgodovina je namreč komuniste zelo obremenila: nedvoumno jih
                     je označila za predrzne in nekompetentne parvenije, ki so trdili, da so
                     dešifrirali njeno govorico, a je bilo to, kar so odkrili, samo njihov lastni
                     jezik, ki so ga zgodovini podtaknili. Nič čudnega, da so se vsa velika
                     politična podjetja, zgrajena na tej govorici, končala s katastrofo, potem ko so
                     še prej potegnila v pogubo veliko milijonov ljudi. Preteklost bi bilo torej
                     najbolje izbrisati in pozabiti. A postkomunisti se preteklosti ne morejo
                     odpovedati – in v tem je njihova protislovnost – ker ta preteklost nudi tudi
                     neke možnosti, ki bi, laboratorijsko in strokovno obdelane in primerno
                     vzdrževane, držale teren, na katerem bi bilo mogoče legitimirati ne samo njihov
                     pretekli, ampak tudi sedanji in prihodnji nastop v politiki. Ta možnost ima
                     ime: narodnoosvobodilni boj oz. NOB. </p>
                  <p>Komunisti so, da bi mogli izvesti revolucijo, priredili enobe. To je dejstvo,
                     utemeljeno v zgodovinski empiriji, razvidno pa tudi iz sebe, iz svoje strukture
                     – kot kakšna Kantova sintetična apriorna sodba. O tem ni pametnega dvoma.
                     Seveda so komunisti kot nosilce konkurenčne ideologije fašiste in naciste
                     sovražili. /Stalin je sicer dokazal, da je z njimi mogoče tudi plodno
                     sodelovati./ Kot komunistična instalacija enobe sicer ni bil zunaj revolucije,
                     tako da bi z njo vzporedno potekal, ampak je bil z revolucijo bitno eno,
                     istosnoven in zato neločljiv. Vendar je nekakšen boj z okupatorjem le obstajal.
                     Če bi se ga posrečilo kako osamosvojiti in mu dati avtonomnost, bi utegnil biti
                     varen splav, ki bi brodolomce popeljal v gotove vode prihodnosti. Pred
                     postkomunisti se je močneje kot kdajkoli prej pojavila nuja, da se enobe
                     civilizira. To pa pomeni, da počasi dobi podobo zahodnoevropske rezistence.
                     Kakor so nekdanji komunisti vse svoje upe stavili v enobe – in niso bili
                     prevarani – tako sedaj postkomunisti trdno verjamejo v njegovo rešilnost.
                     Celotni impetus postkomunistične kulturne in politične retorike gre v to smer.
                     Nikoli se postkomunistični del slovenskega sveta tako zelo ne vznemiri kot
                     takrat, kadar se pojavi nevarnost za enobe. Z njim namreč upajo, da bodo na
                     breg civilizirane Evrope pripeljali tudi komuniste – saj se nazadnje in kljub
                     vsemu le ve, mar ne, da so bili za njim prav oni. </p>
                  <p>V ta veliki načrt je bila vključena tudi Enciklopedija Slovenije. To je vidno
                     na mnogih mestih, ne čisto na vsaki strani, na vsaki tretji ali četrti pa
                     gotovo. Tako je nastala druga podoba ES, ki ni samo v opreki z resnico, ampak
                     krivična, predvsem za tiste ljudi, ki jim ni ostalo »dovolj življenja«, da bi
                     sami izbojevali svojo pravdo. Predvsem pa je neznosno žaljiva. </p>
                  <p>V množici podatkov, s katerimi so nam ob izidu petnajstega zvezka ES postregla
                     časopisna poročila, se je vredno ustaviti ob letu 1974, v katerem naj bi bila
                     zamisel ES dobila nov zagon. Ta letnica nas postavlja v čas, ko je vodstvo
                     jugoslovanskih komunistov uvidelo, da mora zavestno poseči v življenje, ki je
                     že začelo slediti naravnim zakonitostim, in ga spet usmeriti v umetne struge
                     partijske države. Eden od ukrepov je bila nova ustava, ki naj bi z zamenjavo
                     političnega pohištva dala nacionalnim republikam občutek večje avtonomnosti.
                     Poleg tega pa so se hkrati začele tudi znotrajpartijske prenovitvene
                     aktivnosti. Tu je mogoče smiselno omeniti kompliment, ki ga je v nekem nedavnem
                     intervjuju naredil slovenskim komunistom Slaven Letica, češ da so komunisti v
                     drugih republikah pri prenovitvenih naporih potrebovali pomoč od zunaj,
                     slovenski komunisti pa so bili take stature, da so ideološko obnovo izpeljali
                     sami. Nič čudnega torej, če so se, prisebni kakor so bili, prav v tem času
                     domislili, da bodo še najbolj zanesljivo in najdlje zagotovili svoj vpliv, če
                     uresničijo zamisel narodne enciklopedije in ji vdahnejo svojega duha. Novinarka
                     Valentina Plahuta Simčič, ki nas je v Delu na to letnico spomnila, ob tem
                     navaja nekega Miha Kovača, češ da je treba rojstvo ES povezati »predvsem s
                     prihodom gospodarsko liberalno usmerjenih komunistov na oblast«. Da to
                     govorjenje ni nič drugega kot red herring – rdeči slanik – ki naj bi nas
                     speljal na napačno sled, nas hitro pouči sama ES, ki nam pove, da je bila v tej
                     dobi »liberalna struja v ZKS oz. v Sloveniji za poldrugo desetletje odrinjena«
                     /ES 11, 251/ in da je bil tedaj izpeljan obračun »z liberalci in nacionalisti«
                     /ES, 11, 246 a/. Vse kaže, da ne bo mogoče mimo dejstva, da je bila zamisel ES
                     rojena v »svinčenih letih«. Porod vseeno ni bil težak, saj so si komunisti dali
                     okoli njega veliko opraviti, ker so, upravičeno, od tega otroka veliko
                     pričakovali. O tem, da so bili zraven komunisti, lahko sklepamo z veliko
                     gotovostjo tudi iz tega, da je pobuda za ES formalno prišla iz RK SZDL, o
                     kateri smo celo absolutni eksternisti vedeli, da je v njej samo šest odstotkov
                     nekomunistov. </p>
                  <p>Odločitev komunistov za narodno enciklopedijo je bila prisebna in modra. Kot
                     pri vsaki dobri odločitvi so se zavedali, da morajo nekaj žrtvovati, če hočejo
                     uveljaviti to, kar je poglavitno. Vedeli so, da morajo pod vse reflektorje
                     postaviti enobe, komunizem pa pustiti zraven samo toliko, da ga bo enobe s
                     svojo veličino mogel posvetiti in, kot smo rekli, civilizirati. Res je, da se
                     to spoznanje ni pojavilo takoj z vso radikalno zahtevnostjo. Skraja so še
                     mislili, da bo tudi vnaprej mogoče utemeljevati oblast v nomosu revolucije. To
                     dokazujejo znamenja njene apoteoze, ki so bila prav v tem času postavljena pred
                     skupščino Socialistične republike Slovenije. Toda takoj za tem se je sprožil
                     nov razvoj in v zgodnjih 80-ih letih je že bilo jasno, da je treba imeti
                     revolucijo za izgubljeno naložbo. Po konceptu, ki se je sedaj oblikoval, naj
                     revolucija ne sili v ospredje, razen pražnje oblečena, se pravi v svoji
                     naprednosti in duhovnosti, s svojo vizijo. V delovnem kombinezonu pa revolucija
                     v enciklopediji nima kaj iskati. (Komunisti so res dobro vedeli, kaj je važno.
                     Morda je ravno to tisti uvid, ki jim je zagotovil tolikšen uspeh, tista njihova
                     osnovna strateška postavka – njihov unum necessarium.) </p>
                  <figure>
                     <graphic url="slike_z_44/z_44_01.png"/>
                     <head>Mera narave <name type="author">Mirko Kambič</name></head>
                  </figure>
                  <p>Ko listamo po zvezkih enciklopedije, kmalu ugotovimo, da je tu prizaneseno celo
                     krščanstvu in Cerkvi, čeprav se ve, da postkomunisti, potem ko so postali
                     liberalci, krščanstvo in Cerkev sovražijo s podvojeno energijo. Očitno so
                     ugotovili, da jim krščanstvo in Cerkev politično ne škodita tako zelo, predvsem
                     pa vedo, da imajo izučene ljudi, ki jih lahko kadarkoli pošljejo kričat pred ta
                     vrata: da imajo Lorencije in Ježe, zraven pa še Miheljake in Pušenjake, za
                     večja dela pa tudi priložnostne delavce, Jovanoviče, Hribarje in druge. Nikoli
                     niso pozabili, kaj je zares važno. Da je važno to, da narodnoosvobodilni boj
                     ostane nedotaknjen in povzdignjen: kakor nekaj svetega ali nekaj posvečenega –
                     od mnogih kadilnic in mnogih besed, v tišini in somraku oddaljenosti
                     izrekovanih. Zato v ES liki iz tega boja nastopajo kot podobe v dobro
                     zavarovani galeriji s posebnim duhovnim režimom. Govor, ki se v tem prostoru
                     priporoča in dopušča, je mythos – mit. Tukaj se stvari ne spreminjajo, tukaj
                     smo v svetu vednoistosti. Tukaj se ne pričakuje tisti »Čakajte malo, kako pa je
                     to pravzaprav bilo?« Tu je že vse znano: Kar je bilo povedano enkrat, je bilo
                     povedano desetkrat. To je samo še beseda ali mythos ali mit. </p>
                  <p>Nekako – na neki način, občutenjsko – zajame to vzdušje uporabnike ES že na
                     začetku, v obeh predgovorih, ki stojita na čelu prvega zvezka. Enega je napisal
                     Josip Vidmar, drugega pa uredništvo. /Katero? Saj so potem navedena tri ali
                     celo štiri?/ Ne prvi ne drugi predgovor nista na nikogar naslovljena, tako da
                     pred nami stojijo samo besede, nikomur namenjene besede – nobenega »Dragi
                     bralci« ali »Dragi uporabniki enciklopedije« ali »Dragi Slovenci« – samo
                     besede. Učinek je res nenavaden: Kakor da bi bil pred nami neki fatum – nekaj
                     zgolj izrečenega – pa tudi nekaj usodnega. Fatum je namreč tudi usoda: to tu
                     izrečeno nam oznanja usodo. </p>
                  <p>Formalna spodbuda za ES je, kot rečeno, prišla iz SDZL. Pri njeni RK je bil v
                     ta namen ustanovljen Svet enciklopedij. Predsednik je bil Josip Vidmar, med
                     člani pa znana politična imena: Sergej Kraigher, Mitja Ribičič, Franc Šetinc in
                     druga, iz akademskega sveta so tri: dr. Janez Milčinski, dr. Avguštin Lah in
                     dr. Milan Osredkar. Tak gremij nastopa, nespremenjen, v prvih treh zvezkih, v
                     četrtem, 1990, pa s svojo družbeno-politično bazo vred izgine. V prvem zvezku
                     je še naveden poseben Uredniški odbor Enciklopedije Slovenije, ki pa ga že v
                     drugem zvezku ni več. Pač pa je od prvega do petnajstega zvezka navajano
                     Uredništvo Enciklopedije Slovenije v založbi Mladinska knjiga. V prvih šestih
                     zvezkih to uredništvo vodita Marjan Javornik, glavni urednik, in Dušan Voglar,
                     odgovorni urednik, v sedmem zvezku /1993/ pa obe dolžnosti prevzame Dušan
                     Voglar, pri čemer Marjan Javornik ostaja v uredniškem odboru kot svetovalec do
                     konca. To traja do enajstega zvezka /1997/, ko prevzame mesto odgovornega
                     urednika Martin Ivanič, Dušan Voglar pa ostaja še naprej glavni urednik. To
                     stanje se do končnega, petnajstega zvezka ne spremeni. </p>
                  <p>V prvem zvezku so navedeni tudi uredniki strok. Za enobe jih je šest: dr. Tone
                     Ferenc, Zdravko Kranjšček, Ivan Križnar, mag. Boris Mlakar, dr. Miroslav
                     Stiplovšek in dr. Milan Ževart; Martin Ivanič in mag. Jerca Vodušek – Starič
                     sta za zgodovino po letu 1945. </p>
                  <p>Najbolj zanimiv in vsaj v nekem smislu pomemben pa je glavni uredniški odbor
                     Enciklopedije Slovenije. V prvih treh zvezkih ga vodi Josip Vidmar v glavnem z
                     nespremenjenim članstvom. V četrtem zvezku dobi odbor dva nova člana, dr.
                     Emilijana Cevca in dr. Toneta Wrabra, odbor pa po odhodu Josipa Vidmarja ostane
                     za pol leta brez predsednika. V petem zvezku, leta 1991 se prvič pojavijo dr.
                     Janko Kos, dr. Tone Stres in mag. Andrej Vovko. Dr. Janko Kos postane novi
                     predsednik. Sestava Glavnega odbora se potem do konca praktično ne spremeni. </p>
                  <p>Enciklopedija Slovenije ima dva uvoda. Prvega je napisal Josip Vidmar in
                     učinkuje kot duhovna, kulturna in politična preambula celotnemu delu. Potem ko
                     Josip Vidmar opozori na pomembnost ES, ki bo ne samo <emph>zapis o vseh
                        bistvenih dejstvih v zgodbah Slovencev</emph>, ampak tudi <emph>kritična
                        ocena naše misli</emph>, opozori na njeno duhovno vlogo in zahteva, naj bo
                     zasnovana na <emph>temeljih historičnega materializma</emph>, <emph>ki naj bi
                        se ravno v tej publikaciji na žalost skoraj prvič pri nas uveljavil v
                        zasnovi obsežnega in izredno pomembnega informativnega dela.</emph> V teh
                     besedah ne začutimo samo zahteve po afirmiranju nove, Slovencem tuje
                     ideologije, ampak tudi tožbo, da zadeve z ideologijo ne tečejo dobro, kar v
                     določeni meri potrjuje našo hipotezo o izvoru zamisli o ES. Vidmar še terja,
                     naj bi historični materializem prežemal celotno enciklopedijo, da bi tako lahko
                     postala <emph>močan faktor v vzgoji naše socialistične zavesti in misli</emph>.
                     Za to torej očitno gre: za <emph>obujanje prave, moderne, socialistične narodne
                        zavesti</emph>. To bo enciklopedija dosegla, če ne bo samo informativna,
                     ampak tudi vzgojna knjiga. </p>
                  <p>Spremna beseda Uredništva ni brez ideološkega zarotovanja, saj pravi, da je
                     knjiga namenjena slovenskemu človeku, ki <emph>po zmagoviti osvobodilni vojni v
                        novih, socialističnih družbenih razmerah</emph> tlakuje svojo pot v
                     prihodnost, a hkrati prinaša tudi strukturna načela in kratko zgodovino njenega
                     nastanka. Pri tem pove še dve stvari. Da se ES, prvič, drži načela
                     ekonomičnosti, a se pri <emph>posameznih stvareh, katerih podoba lahko zraste
                        šele iz drobnega tkanja, tudi takšne poti ne izogiba.</emph> Druga stvar pa
                     zadeva nasprotnike ideologije, za katero se je odločila enciklopedija:
                        <emph>Med biografska gesla so uvrščena tudi imena nekaterih ljudi, ki so med
                        drugo svetovno vojno stopili na stran narodnega izdajstva, le da je ta izbor
                        v skladu s temeljno zasnovo enciklopedije še skrbneje tehtal razloge za
                        uvrstitev in proti njej</emph>. S tem uvodom si je torej uredništvo
                     prilastilo pravico dvojnega merila. A so se hkrati nekoliko ustrašili in si
                     nekoliko tudi umili roke: <emph>izbor</emph> bo <emph>tehtal</emph>, ne oni;
                     tehtale bodo znamenite »anonimne sile«! Uredništvo je torej postavilo dvojna
                     merila in s tem, da jih je postavilo, že mislilo, da ima do njih pravico. Obe
                     uvodni besedili sta dovolj jasno povedali, kakšna je duhovna volja, ki bo
                     dajala podobo ES. S to preambulo se je enega temeljnih nacionalnih dokumentov
                     polastila ideologija, ki je uzurpirala narodovo kulturo v času polstoletnega
                     totalitarnega nasilja. Pretresljivo je to, da je bila ideologija tja sploh
                     postavljena; pretresljivo in nerazumljivo pa je tudi to, da tam še stoji. Njena
                     senca lega na celotno enciklopedijo. </p>
                  <p>Kritični trenutek je bil leta 1991, ko so v glavni odbor prišli novi ljudje.
                     Šlo je za tako velike reči, da bi človek pričakoval, da bodo svoj vstop
                     pogojili z novo preambulo. Načela, ki so bila v zasnovi starega in novega časa,
                     se namreč niso razlikovala samo v odtenkih, ampak so se izključevala – duhovno,
                     moralno, politično. In vendar! Danes opravičujejo svojo tedanjo neprisebnost z
                     alibijem: da se je sprememba v ES dogajala v »znamenju zgodovinskega
                     kompromisa« kot v drugih segmentih narodovega življenja. Tako torej, kakor je
                     rekel Horac: Iliacos intra muros peccatur et extra: Se dela greh, se dela
                     znotraj, a se dela tudi zunaj Iliona. Ko se predsednik Glavnega odbora ob izidu
                     15. zvezka zahvaljuje sotrudnikom, začuti, da jim sme in mora reči, da so delo
                     »pripeljali do uspešnega konca, korektno, v duhu pluralnosti in medsebojne
                     strpnosti.« Toda kaj je bilo pod streho te pluralnosti in medsebojne strpnosti
                     vse narejeno!</p>
                  <p>Na primer. V 12. zvezku ES iz leta 1998 je tudi članek z naslovom SODNI PROCES
                     PROTI VOJNIM ZLOČINCEM V KOČEVJU. V tem naslovu je tistih šestnajst nesrečnih
                     ljudi, ki so bili na neki partijski predstavi obsojeni na smrt in ustreljeni,
                     za slovensko narodno zavest že obveljalo za vojne zločince. Nič o tem, da je
                     bil proces sodna farsa, žaljiva tako za žrtve, kakor tudi za pravno kulturo –
                     kaj naj bi sicer pomenila avtoričina pripomba, da so obdolžence obsodili
                        <emph>na podlagi dokaznega gradiva, pričevanj in javne razprave</emph>. Nič
                     o tem, da so enaindvajsetim ujetim vaškim stražarjem in četnikom sodili,
                     ostalih nekaj sto pa postrelili brez sodbe. Itd., itd. </p>
                  <p>V istem 12. zvezku ES se nahaja tudi članek SODNI ZAPORI V LJUBLJANI. Potem ko
                     izvemo, kdaj so bili zapori zgrajeni, avtor opiše v 31 vrsticah to, kar se je v
                     njih dogajalo od 1941 do 1945. Za to, kar se je tam dogajalo po letu 1945, pa
                     porabi samo en stavek: <emph>Leta 1962 so sodne zapore preselili, zgradbo pa
                        kmalu nato podrli.</emph> Očitno se tam v tistih sedemnajstih letih ni
                     zgodilo nič. </p>
                  <p>In vendar smo v nekem časopisnem članku ob izidu 15. zvezka ES brali, da je že
                     leta 1992 novo izvoljeni predsednik glavnega enciklopedičnega odbora izjavil,
                     da je enciklopedija zdaj »popolnoma strokovno – znanstveno podjetje brez
                     političnega nadzora.« </p>
                  <p>Enciklopedija Slovenije, v kateri <emph>naj bi slovenski narod resnično našel
                        samega sebe</emph>, kot je v uvodni besedi zahteval Josip Vidmar, se je
                     uresničila v nekaj, kar v veliki meri ne ustreza slovenskemu narodu, kakor se
                     je zgodovinsko uresničil, ampak fantomski predstavi ideologije, ki se ga je
                     polastila. Kaj je s tako prizadetim dokumentom mogoče napraviti, je seveda
                     veliko in žgoče vprašanje. O tem bomo nekaj povedali na koncu, sedaj pa je
                     morda čas, da trditve, ki smo jih postavili, podpremo še z nekaj opažanji. S
                     konkretno analizo tistega dela ES, ki posebej zanima Novo slovensko zavezo, se
                     bo obširneje ubadala tudi anketa, ki sledi temu besedilu. Zato tu res samo
                     nekaj utrinkov za ilustracijo. </p>
                  <p>Članki, pri katerih smo se najpogosteje ustavili, izstopajo po tem, da so
                     izdelani s stilističnimi sredstvi, ki realno stanje maličijo bodisi v
                     negativnem bodisi v pozitivnem smislu; da poveličujejo ali zmanjšujejo ali
                     sploh izpuščajo posamezne prvine dogajanja ali stanja; da se v želji, izogniti
                     se jasnim opredelitvam in ocenam, zatekajo v nenaravne in komaj razumljive
                     jezikovne zveze. In tako dalje. </p>
                  <figure>
                     <graphic url="slike_z_44/z_44_02.png"/>
                     <head>Mera človekovih del <name type="author">Mirko Kambič</name></head>
                  </figure>
                  <p>V članku BITKA CANKARJEVEGA BATALJONA V DRAŽGOŠAH pravi avtor, da je ta bitka
                     bila <emph>eden med najuspešnejšimi boji na Slovenskem v pomladi 1942</emph>.
                     Ali je bila po njegovem uspešnost v tem, da so se partizani <emph>»organizirano
                        umaknili«</emph>? Ali v tem, da je bil to v razmaku nekaj dni že drugi
                     neuspeli pozicijski spopad partizanov z Nemci? Ali to, da je padlo v njem
                     najprej devet partizanov, potem pa še dvanajst in da so Nemci po zasedbi vasi
                     pobili 41 prebivalcev? Ali pa to, da je zaradi neke brezumne demonstracije bil
                     Cankarjev bataljon razbit, čeprav res ne uničen? Kako to, da avtor odločitve
                     partizanskega vodstva ne problematizira? Ali pa, če si tega sam ne upa, zakaj
                     ne navede kritičnega mnenja partizanskega novinarja in publicista Mileta
                     Pavlina iz leta 1989: »Zakaj so se glavno poveljstvo in poveljstvo gorenjskih
                     partizanov skupaj s pokrajinskim vodstvom Komunistične partije Slovenije za
                     Gorenjsko odločili za tako obliko in množičnost bojev? Saj je bila moč
                     nacistične Nemčije kljub porazu pred Moskvo dejansko še neokrnjena, vsepovsod
                     drugje so sile osi zmagovale, preskrba nemške vojske in prebivalstva je
                     delovala nadvse uspešno, povrhu pa so imeli uporniki oz. partizani pred seboj
                     še dolgo in mrzlo zimo. Kakšne so bile posledice neuspešne vstaje, povečanega
                     nacističnega nasilja, požiga Dražgoš in poboja vaščanov letu 1942?«</p>
                  <p>V geslu LJUBLJANA uporablja isti avtor emocialni jezik, ki je primeren za
                     propagandne letake, a ne za znanstveno besedilo. Pravi, da so
                        <emph>»Ljubljančani«</emph> izvajali tudi drzne akcije, npr. <emph>usmrtitve
                        okupatorjevih sodelavcev in nasprotnikov NOB</emph>. Dobimo predstavo, da so
                     se meščani vsak večer zbrali pred Prešernovim spomenikom in preudarjali,
                     katerega od <emph>okupatorjevih sodelavcev ali nasprotnikov NOB</emph> bi
                     potolkli. In ali so to res bile <emph>usmrtitve</emph>? Seveda, saj jih je
                     obsodil VOS! Za znanstveni tekst je tudi nekoliko tvegana trditev, da je bilo
                     90 % Ljubljančanov vključenih v OF. Od kod pa je avtor to izvedel? Ali mogoče
                     iz Slovenskega poročevalca? Avtorju tudi ne štejemo v dobro, da ni zahteval
                     nobene fotografije komunističnih žrtev, npr. Ehrlicha, ležečega na Streliški,
                     ali pa Kiklja ali Peršuha. Nobene fotografije o množičnih pogrebih
                     komunističnih žrtev iz tistih pomladnih in poletnih mesecev, iz katere bi bilo
                     mogoče posneti, da je bilo v OF le nekoliko manj kot 90 % Ljubljančanov. Nič od
                     tega, pač pa ubikvitozni posnetki domobranske prisege!</p>
                  <p>Pod geslom SLOVENCI se ponovno srečamo s težavami, ki so jih imeli pisci s
                     »politično korektnostjo«. Reševali so jih s semantično in sintaktično
                     telovadbo, včasih okorno, včasih virtuozno. Ko na primer izvemo, da so nekatere
                     manj pomembne politične skupine <emph>in predvsem komunisti, ki so že pred
                        vojno nasprotovali politiki obeh meščanskih strank</emph> /Čudno,
                     nenavadno!/ 26. 4. 1941 ustanovile neko organizacijo, nam je še povedano, da so
                     tej organizaciji <emph>dale po razlagi komunistov ime Protiimperialistična
                        fronta</emph>. Torej: dati po razlagi nekoga ime: Kaj pa naj bi sedaj to
                     pomenilo? Podobno muko začutimo iz naslednjega. Po ugotovitvi, da je večina
                     članov OF čutila, da gre v gibanju tudi za <emph>socialne spremembe</emph>,
                     pravijo avtorji: <emph>Vse to ni sporno pri pozitivnem vrednotenju OF,
                        problematizira pa se v zvezi z leninistično-boljševiškimi sestavinami oz.
                        boljševiškim značajem te revolucije, ki pa so tudi razvidni</emph>. Pravijo,
                     da jezik služi za odkrivanje in za prikrivanje. Navedeni primeri nas utrjujejo
                     v prepričanju, da je prikrivanje mnogo težje. Avtorji so tudi upali, da se
                     veliko da doseči z besedami – amortizerji. Ko je še v istem geslu govor o
                        <emph>septembrskih sklepih Vrhovnega plenuma OF</emph>, je naveden tudi
                     tisti, ki pravi, <emph>da je vsako organiziranje zunaj okvira OF
                        škodljivo</emph>. V resnici je bil vsakdo, ki bi si to upal, že vnaprej
                     izdajalec, obsojen na smrt. To pa je nekaj drugega kot »škodljivost«. Nekaj
                     podobnega najdemo v geslu OSVOBODILNA FRONTA SLOVENSKEGA NARODA. Tu stoji, da
                     je vrhovni plenum na tretjem zasedanju 16. 9. 1941 <emph>izdal prve odloke
                        oblastne narave</emph>. To je vse. </p>
                  <p>Ideološko izhodišče ES kažejo tudi stvari, ki jim ni priznana njihovi realni
                     vrednosti ustrezna predstavitev. Članek ŠOLSTVO V IZSELJENSTVU obsega štiri
                     stolpce, šolstvo v Argentini, ki je daleč najbolj impozantno podjetje te vrste
                     – tako zelo, da bi zaslužilo samostojno geslo – pa obsega borih 24 vrstic.
                     Slovensko šolstvo v Avstraliji je, za primerjavo, dobilo 46 vrstic. Podobno v
                     članku ŠOLSTVO V ZAMEJSTVU ni nobene besede o bistvenem prispevku slovenskih
                     političnih emigrantov pri vzpostavitvi šolstva, ki ga je na Tržaškem
                     organizirala Zavezniška vojaška uprava. </p>
                  <p>KIDRIČEVO, nekoč Strnišče, ki je kot taborišče začelo svojo pravo kariero šele
                     po letu 1945, je bilo po vojni velika koncentracija vojnih ujetnikov in
                     oznovskih zapornikov, po mnenju nekaterih pa tudi, če že ne uničevalno
                     taborišče vsaj kraj, od koder so ljudi odvažali v smrt; ki je v letih 1949 in
                     1950 postalo tudi veliko taborišče tistih, ki so bili administrativno obsojeni
                     na družbeno koristno delo – ta kraj ima za to dobo en sam stavek: <emph>Po
                        vojni so bili v taborišču zaprti politični zaporniki</emph>. </p>
                  <p>V članku DOLOMITSKI PARTIZANSKI ODRED beremo, da je na svobodno ozemlje, ki ga
                     je obred izbojeval, oktobra 1942 prišlo z Dolenjske <emph>najvišje politično in
                        vojaško vodstvo slovenskega narodnoosvobodilnega gibanja</emph>. Brez dvoma
                     je to vodstvo bilo vojaško varovano, nič pa ni v članku povedanega o tem, da je
                        <emph>najvišje politično in vojaško vodstvo slovenskega narodnoosvobodilnega
                        gibanja</emph> bilo varno tudi zaradi tega, ali predvsem zaradi tega, kar se
                     je v eni od tamkajšnjih vasi zgodilo v eni sami novembrski noči. Partizani so
                     odpeljali v gozd in pobili štiri dekleta, dve materi in enega očeta. Potem sta
                     molk in groza zavladala med kraji v radiusu deset kilometrov od tega dogodka in
                     bolj kot vse drugo varovala <emph>najvišje politično in vojaško vodstvo
                        slovenskega narodnoosvobodilnega gibanja</emph>. </p>
                  <p>Kaj naj še navedemo, da vsaj nekoliko zadostimo ideološki ustvarjalnosti
                     avtorjev tega področja ES? Ali definicijo BELOGARDIZMA, ki pravi, da je to
                        <emph>delovanje združene slovenske reakcije</emph>? Ali kar je sporočeno o
                     BELI GARDI, da je pobuda zanjo prišla <emph>iz vodstva nazadnjaških političnih
                        strank</emph>; da so se belogardisti <emph>zagrizeno bojevali proti
                        narodnoosvobodilnemu gibanju</emph>, in sicer <emph>pod vodstvom klerikalnih
                        častnikov in duhovnikov</emph>; da jih je po osvoboditvi doletela
                        <emph>zaslužena kazen za vojne zločine</emph>. Ali oznako legalnega
                     medvojnega ljubljanskega časopisja: <emph>da se je skraja obnašalo
                        oportunistično, kasneje pa je njihovo pisanje postalo odkrito
                        izdajalsko</emph>. Žal moramo reči, da se ta terminologija ne razlikuje
                     dosti od tiste, ki se je uporabljala na povojnih pa tudi medvojnih sodiščih.
                     Ali naj postavimo vprašanje, zakaj v članku FAŠIZEM v ljubljanski pokrajini ni
                     navedeno, kar je bilo od vsega najbolj določujoče: da smo Slovenci sprejeli
                     fašizem z odporom in enotni in da bi bili lahko na to ponosni, zlasti če naše
                     obnašanje primerjamo s tem, kar se je dogajalo v Franciji, Belgiji in drugod.
                     Ali naj povemo, kaj se pod KAPITULACIJO ITALIJE skriva v stavku <emph>Nad
                        razoroženimi častniki se ni skušalo maščevati</emph>? Ne glede na to, da
                     »maščevati se« ni isto kot »kaznovati«, so tu še nekatera dejstva: da so
                     Italjani požgali nekaj deset slovenskih vasi, da so porušili nekaj tisoč
                     gospodarskih in kulturnih zgradb; da so organizirali najvišje slovensko
                     uničevalno taborišče Rab; da so ustrelili kakih 150 talcev; da so prirejali
                     številne maščevalne masakre nad civilisti na svojih bojnih pohodih. A zakaj se
                     nad njimi ni <emph>skušalo maščevati</emph>? /Upamo, da so bralci opazili ta
                     blagi, nedoločni nevtrum!/ Zato, odgovarjamo, ker je bilo med italijanskimi
                     častniki veliko komunistov – primerjajmo samo izvide prvih povojnih
                     italijanskih volitev! In zato, ker so jim italijanski častniki pomagali
                     premagati njihove nasprotnike na Turjaku in v Grčaricah. Stavek, ki smo ga
                     navedli, pa skriva še nekaj: nad slovenskimi ujetimi častniki se namreč je
                        <emph>maščevalo</emph>. S tem pa so komunisti dali grandiozen dokaz, za kaj
                     je pri vsej stvari v resnici šlo. </p>
                  <p>Čeprav se nam to nizanje proti volji razrašča, na dve, tri stvari vseeno ne
                     smemo pozabiti. Na primer na to, kar je zapisano o DEMOKRACIJI: <emph>V
                        formalni demokraciji so dane le formalne možnosti za to, da se v njej izrazi
                        volja ljudstva, medtem ko stvarne demokracije tudi zagotavljajo, da se ta
                        volja dejansko uveljavi</emph>. S takimi in podobnimi vnosi se ES približuje
                     kumrovškim učbenikom. Ali pa npr. na to, da so enobejevske pripovedi ne samo
                     nenaravno raztegnjene, ampak se med seboj tudi prekrivajo. Vsak nekoliko
                     pomembnejši dolenjski kraj ima daljši ali krajši enobejevski apendiks, tisti
                     pa, ki je pritrjen za geslo DOLENJSKA, vse še enkrat ponovi in poveže, za kar
                     ES porabi osem kolon. Ponovnih osem kolon! Ali pa npr. na to, da so tu gesla,
                     ki ustvarjajo vtis istorodnega obilja in jemljejo bralcu veselje do kritičnega
                     ocenjevanja. Kaj imajo gesla AVSTRIJSKI BATALJON, BOMBAŠI V NOB, CANKARJEVA
                     ČETA / v neki španski brigadi/ opraviti v resnih besedilih nacionalnega pomena? </p>
                  <p>Posebej pa ne smemo mimo članka z naslovom OSAMOSVOJITEV SLOVENIJE. Ne vemo,
                     kateri izraz bi uporabili, da bi zadostili potrebi po priznanju, ki jo ob njem
                     začutimo. V središču in ravno pravi čas se zasveti stavek: <emph>Pod vodstvom
                        OF se je začel narodnoosvobodilni boj v Sloveniji</emph>. Ta resnični in
                     hkrati neresnični stavek je moto pripovedi, ki se sedaj začne plesti pred nami
                     iz dejstev, ki imajo sicer vso podobo resničnosti, a so ne samo skrbno izbrana
                     iz množice tega, kar se je tudi zgodilo, ampak je med njimi ravno toliko
                     presledkov, da se, tiho in nevsiljivo, prikazuje za njimi neka druga ravnina,
                     na kateri teče nepretrgana pot od Čebin do osamosvojene Slovenije. To je pot
                     KPS in ni brez porazov in padcev, toda, prosim vas, katera junaška zgodba pa je
                     brez njih. Pri tem članku začutimo, da moramo biti konstruktivni: Močno upamo,
                     da bo Glavni uredniški odbor znal pokazati, da tega dosežka ni prezrl. </p>
                  <figure>
                     <graphic url="slike_z_44/z_44_03.png"/>
                     <head>Mera človekovega prebivališča <name type="author">Simon Dan</name></head>
                  </figure>
                  <p>Kaj napraviti z ES? Težko delo so nam njeni projektanti naložili, da se ubadamo
                     z njim. Zaradi njene druge podobe – ki je že tu nekoliko nakazana, bolj
                     določene poteze pa bo dobila s priloženo anketo – je pred njo jasen in
                     nespregledljiv predznak ideologije, ki je, potem ko je njen čas minil, odšla in
                     nam zapustila nepospravljene sledove morišč in drugega duhovnega in moralnega
                     opustošenja. Ne razumemo njenih snovalcev, da so to ali storili ali dovolili
                     storiti. Stvar resnično ni preprosta. </p>
                  <p>Odgovorni urednik ES Martin Ivanič je v nekem pismu v Delu /19. 1. 2002/
                     ponudil misel, da Slovenci danes nacionalne enciklopedije bržda ne bi imeli, če
                     ne bi bila zasnovana v »komunizmu«. /S tem, ko je dal besedo komunizem v
                     narekovaje, je verjetno hotel povedati, da tisto, kar smo imeli, ni bil pravi
                     komunizem./ Če vozilo s to logiko zapeljemo nekoliko naprej, dobimo novo misel:
                     Pravzaprav je škoda, da komunizma ni več; koliko možnih idej bo tako za zmerom
                     zadušenih in neuresničenih. A to je naš dodatek. Njegova pa je tožba iz leta
                     1993 nad državo, ki »ob pogosto razvratnem trošenju denarja, denimo za
                     promocijo mlade Slovenije in za razne druge državotvorne eksperimente ter za
                     požrešni administrativno – represivni aparat« tako malo stori za takšne
                     projekte kot je ES. Ali je mogoče tu preslišati govorico neke ljubezni? Ali
                     lahko torej s te strani pričakujemo celovitejših predlogov za sanacijo tako
                     kulturno in moralno zadolženega podjetja? In ali je čudno, da je Delova
                     novinarka Valentina Plahuta Simčič v svojem poročilu ob izidu 15. zvezka ES
                     lahko vnesla tudi naslednji stavek: »Sedanji odgovorni urednik ES izrecno
                     opozarja, da 16. zvezek ni zamišljen kot revizija ES oz. kot strokovna ali
                     ideološka korekcija prvotnega geslovnika … « V njem bo objavljenih le nekaj
                     spregledanih gesel, ki »bi morala biti po kriterijih ES objavljena že sproti
                     /denimo večje število manj znanih generalov/«.</p>
                  <p>Odgovorni urednik Martin Ivančič želi, da ES ostane takšna, kakršna je,
                     verjetno zato, ker misli, da bo samo takšna lahko uresničila upe, ki so bili
                     vanjo položeni ob njenem spočetju leta 1974. Misli namreč, da je v smislu tega
                     programa že sedaj veliko naredila: Mnogi jo imajo za »državotvorno dejanje«, za
                     »uspešen primer tranzicije« in »morda celo za svojevrsten primer sprave«.
                     Knjiga, ki obtožuje tiste, ki so se branili pred komunistično agresijo, da so
                        <emph>stopili na stran narodnega izdajstva</emph>; knjiga, v kateri je samo
                     s povečevalnim steklom mogoče najti enega najdaljnosežnejših dogodkov vse
                     slovenske zgodovine, povojni genocid slovenske domobranske vojske – za to
                     knjigo reči, da je »celo svojevrsten primer sprave« je cinizem in razbrzdanost. </p>
                  <p>Kaj je torej mogoče narediti za ES? Predvsem pa, kdo naj bi kaj naredil? Vsi, z
                     eno besedo, vsi! Kar se je z ES zgodilo, meri v središče slovenske kulture:
                     zadeva temeljno slovensko obveščenost; postavlja vprašanje avtentičnega
                     samozavedanja in je s tem povezano z osnovno politiko države; z njo so pred
                     nami zazijala velika moralna vprašanja. Zaradi vsega tega morajo odpreti
                     vsenarodno debato in najti ustrezne načine sanacije vse kulturne in znanstvene
                     ustanove, vsi medijski centri, državni zbor, pa tudi Cerkev. </p>
                  <p>Z razklano zavestjo ne bomo mogli živeti! </p>
                  <p>Nazadnje, čisto nazadnje, pa bi se za trenutek moral ustaviti vsak od 2.100
                     sotrudnikov, ki so sodelovali pri njeni izdelavi. Ustaviti bi se moral kakor
                     pred veliko zgradbo, kakor pred veliko stavbo, ki jo je pomagal graditi, a je,
                     ko je bila že narejena, ugotovil, da so v njej tudi sobe za zasliševanje in
                     mučenje. Kaj bo v kom ob tem nastalo – ali ogorčenje ali žalost ali nemir – je
                     odvisno od tega, koliko občutljivosti se je bilo v koga nateklo. Nazadnje gre
                     vse po istem vzorcu! Narodnoosvobilni boj je nekaj dobrega, mar ne? Seveda,
                     seveda, a zakaj so ga priredili in kaj je iz njega nastalo? Enciklopedija
                     Slovenije je nekaj dobrega, mar ne? Seveda, seveda, a koliko ljudi je v njej
                     žaljenih in koliko izkrivljenih podob se bo iz nje preselilo v narodov spomin! </p>
                  <p>Ob nekem nedavnem novinarskem vprašanju je eden od vodstva ES rekel, da že
                     deset let sodeluje z ES in je »zraven z vsem srcem«. Ali ne bi bilo prav, da bi
                     se ta sijajni človek kdaj tudi vprašal, če to srce kljub vsemu ni bilo preveč
                     botanično in premalo slovensko. </p>
                  <p>Ta dogodek omenjamo tu zato, ker želimo, da bi se to vprašanje – iz različnih
                     kotov in perspektiv – velikokrat ponovilo. </p>
               </div>
            </div>
            <div type="div2">
               <head>Enciklopedija Slovenije – Anketa Nove Slovenske zaveze </head>
               <div type="div3" subtype="intro">
                  <p>Uredništvo Zaveze je naprosilo nekatere člane NSZ, da oblikujejo svoje poglede
                     na Enciklopedijo Slovenije. Želeli smo izvedeti, kako jo doživljajo in razumejo
                     – kakšno vlogo ji pripisujejo za slovensko sedanjost in prihodnost. Nekatere
                     odgovore tu objavljamo: </p>
               </div>
               <div type="div3">
                  <head>Anton Drobnič</head>
                  <docAuthor>Anton Drobnič</docAuthor>
                  <figure>
                     <graphic url="slike_z_44/z_44_04.png"/>
                     <head>
                        <name type="author"/></head>
                  </figure>
                  <p>Hiter pregled obsežne Enciklopedije Slovenije daje vtis nečesa nejasnega,
                     zmedenega in nedorečenega. Po podrobnejšem preučevanju pa se pokaže jasna
                     slika, izdelana po določenem programu, napovedanem že v uvodniku prvega
                     urednika Josipa Vidmarja. ES je mešanica stvarnega in dobrega z ideološkim in
                     političnim, je obenem okrnjena splošna enciklopedija Slovenije in propagandno
                     napihnjena posebna enciklopedija NOB. </p>
                  <p>Gesel, člankov in zapisov o NOB je ogromno, vtis je, da kar do ene tretjine ES.
                     Tudi splošna gesla, zlasti krajevna, pogosto služijo samo temu, da omogočijo in
                     uvedejo ponovitev že večkrat zapisanih podatkov o NOB. Razen teh je cela vrsta
                     nepotrebnih gesel in podatkov o nekdanji Jugoslaviji in njenem sistemu, o
                     pojmih komunistične ideologije in politike, o državah prijateljicah nekdanje
                     Jugoslavije in druge, Slovencem povsem nepotrebne navlake, kot so članki o
                     neštetih družbeno-političnih delavcih nekdanje Jugoslavije, o njenih generalih
                     in komunističnih herojih, o nepomembnih partijskih konferencah in glasilih in
                     podobno. Samo majhen primer: Urednikom ES se je zdelo potrebno, da Slovencem
                     pod posebnim geslom BORBA predstavijo srbsko glasilo jugoslovanskih članov
                     Komunistične partije Argentine, brez odmeva pa so ostala številna glasila
                     slovenskega protirevolucijskega tabora v Sloveniji in po svetu. </p>
                  <p>Splošna gesla v ES so pogosto samo okvir, tehnična podlaga za posebno
                     enciklopedijo NOB in jugoslovanske levice. ES zato kaže podobo slovenskega
                     kozolca: Stavba je mogočna, lepa in zanimiva, vendar so jo naredili samo zato,
                     da so v njena okna, na late kozolca natlačili čimveč prazne slame, ki jo
                     drugače ne bi mogli tako mogočno in trajno razstaviti in osvetliti. Iz celotne
                     ES od uvoda do zadnje knjige je očitno, da je bil temeljni namen tega projekta
                     sistematično utrditi in za vedno ovekovečiti komunistični ideološki in
                     politični pogled na novejšo slovensko zgodovino in sedanjost, v slovenski
                     zgodovinski zavesti temeljito in dokončno uveljaviti komunistično prevlado in
                     izključnost, ukazano že 16. septembra 1941 z znanim »odlokom« OF. </p>
                  <p>Za dosego tega cilja so uredniki ES uporabili več preizkušenih metod. Na prvem
                     mestu je že omenjena neskončna vrsta gesel o NOB. Teh je toliko, da jih ne bi
                     moglo biti več v najbolj specializirani in obsežni enciklopediji NOB.
                     Ponavljajo se v vseh možnih oblikah, kombinacijah in variantah. Posamezni pojmi
                     ali dogodki so zato opisani celo trikrat ali še večkrat. Članki so izredno
                     obsežni, vsebujejo najmanjše podrobnosti, izpuščeni so samo za NOB neugodni
                     podatki. Gesla z drugih področij so neprimerno manj številna in podrobna,
                     pogosto samo najbolj splošna, da ne omenimo gesel s področja protirevolucije,
                     ki so izrazito redka in kar najbolj splošna, če ne gre za ideološko
                     opredeljevanje in blatenje. </p>
                  <p>Nekaj primerov: Partizanske enote imajo vsaka svoje geslo, tudi tiste, ki so
                     obstajale samo nekaj dni (včasih samo na papirju) in imele samo nekaj borcev.
                     Od domobranskih udarnih bataljonov, ki so bili pomembne vojaške formacije, ali
                     drugih enot protirevolucije nima nobena svojega gesla, komaj katera je
                     mimogrede kje omenjena. Pri geslu BATALJONI so obravnavani samo bataljoni v
                     NOB. Pri geslu BEGUNCI niso omenjeni povojni politični begunci in ne medvojni
                     begunci pred partizani. Geslo HIMNA pozna samo socialistične himne, nobene
                     druge. Gesla KAZENSKA ODGOVORNOST, KAZENSKA SANKCIJA, KAZENSKI POSTOPEK ne vedo
                     ničesar o revolucionarnih postopkih in krivičnih sodbah. Geslo KMET ne pozna
                     nobenega nasilja, ki ga je nad slovenskimi kmeti izvajala totalitarna povojna
                     oblast. Pri geslih KNJIŽEVNOST in LIKOVNA UMETNOST ipd. ni nikjer omenjena
                     medvojna kulturna dejavnost v protirevolucijskem taboru. Za ODPORNIŠKO GIBANJE
                     šteje edino NOB. Geslo POKOPALIŠČE ne omenja farnih spominskih plošč, ne
                     grobišč na neštetih moriščih po Sloveniji. Številna in pomembna
                     protirevolucijska politična emigracija je pod geslom POLITIČNA MIGRACIJA
                     omenjena samo mimogrede.</p>
                  <p>Pri številnih geslih krajev niso omenjene pomembne domobranske ali druge
                     protirevolucijske postojanke, npr. AJDOVŠČINA. Pri geslu AMERIŠKO-SLOVENSKI
                     ODNOSI, Latinska Amerika, niso omenjeni Slovenci v Argentini in njihova
                     kulturna dejavnost. Pri geslu BREZNO ni omembe neštetih žrtev v breznih. Pri
                     geslih krajev niso omenjena številna medvojna in povojna morišča (BANJŠKA
                     PLANOTA, HRASTNIK, LAŠKO, CELJE, PLIBERK, VELIKE LAŠČE itd). Pri geslu
                     KONCENTRACIJSKA TABORIŠČA ni navedeno nobeno komunistično taborišče, niti
                     medvojno niti povojno. Geslo KONFISKACIJA ne ve za nobene medvojne ali povojne
                     komunistične zaplembe in odvzeme premoženja. Geslo MARIBORSKI SODNI ZAPORI ne
                     pozna znanega poboja vseh jetnikov junija 1945. </p>
                  <p>Pri osebnih geslih je navedenih nešteto povsem nepomembnih partizanov in
                     komunističnih malih funkcionarjev, njihovih dvomljivih zaslug in dosežkov,
                     dosledno pa so izpuščena njihova slaba dejanja. Enako velja za partizanske
                     enote in organizacije. ENOTE VOS OF so samo <emph>borbene skupine, ki so
                        izvajale oborožene akcije</emph>. O političnih umorih ničesar. Geslo GORIŠKA
                     FRONTA ne ve za tisoče nepotrebnih slovenskih žrtev. GOSPODARSKE KOMISIJE NOB
                        <emph>so pri oskrbi partizanskih enot pokazale izredno iznajdljivost</emph>.
                     Opisa nezakonitih ropov in konfiskacij ni nobenega. Geslo GRAD nam pove le, da
                        <emph>so bili med zadnjo vojno številni gradovi uničeni</emph>. Ničesar o
                     partizanih, ki so to počeli. Gesli KOMUNISTIČNA PARTIJA SLOVENIJE in KOMUNIZEM
                     ne omenjata nobenega revolucionarnega nasilja, množičnih pobojev nasprotnikov
                     in drugih zločinov. TOTALITARIZEM komunistične partije je samo
                        <emph>strankarski monizem, benevolentni totalitarizem</emph>. Geslo KORPUS
                     N.O.J. ne ve nič o njegovi vlogi pri množičnih povojnih pobojih. KOBAL, Miloš –
                     nič o njegovi vlogi med revolucijo. KOŽLJEŠKA PARTIZANSKA ČETA – <emph>je imela
                        več prehrambenih in političnih akcij v notranjskem okrožju</emph>. Nič o
                     Krimski jami in drugih pobojih. KRIVIC, Vladimir – njegova vloga pri dachavskih
                     procesih ni navedena. LAVRIČ, Božidar – nič o izgonu slovenskih usmiljenk iz
                     bolnišnic. MAČEK, Ivan - Matija – nič o množičnih pobojih, o zaprtem kočevskem
                     območju. Geslo NOTRANJE ZADEVE opisuje le zakonsko ureditev, ničesar o
                     zločinski praksi te ustanove. TURNŠEK, Viktor – <emph>je delal na vodstvenih
                        mestih v državnih organih</emph>. O UDV molk kot še pri številnih drugih
                     osebah. </p>
                  <p>Pri nasprotnikih revolucionarnega nasilja, če so navedeni, je opis kar najbolj
                     kratek. Zlasti ni navedeno, kakšne krivice so jim naredili partizani ali
                     komunistične oblasti. Primeri: Geslo AUERSPERG pove, da je večina arhiva
                        <emph>zgorela po zavzetju Turjaka jeseni 1943</emph>. Nič o tem, kdo ga je
                     zažgal. ATTEMS – nič o kazenski sodbi. BALANTIČ <emph>je padel v
                        belogardistični postojanki v Grahovem</emph>. Torej <emph>padel</emph>, ni
                     zgorel. BETNAVA – nič o zaplembi. FILOZOFSKA FAKULTETA – nič o političnih
                     izgonih znanih profesorjev. JEZUITI – nič o zaplembi cerkve in drugega
                     premoženja, enako pri geslu LAZARISTI. ŠOLSKE SESTRE <emph>so izgubile
                        postojanke, šole in ustanove</emph>, USMILJENKE pa <emph>so morale opustiti
                        svoje delo, odvzeti so jim bili vsi zavodi</emph>. Zakaj, kdo jih je
                     odvzel?</p>
                  <p>V ES so enote in organizacije komunističnega izvora dosledno imenovane z
                     njihovimi zgodovinskimi imeni. Za nasprotnike revolucije pa so navadno
                     uporabljena ideološka imena, s katerimi so jih označevali in zmerjali
                     komunisti. BELA GARDA<emph> so kolaboracionistične formacije</emph>, BALANTIČ
                     je bil <emph>v belogardistični postojanki v Grahovem</emph>, BASAJ je
                     organiziral financiranje <emph>bele garde</emph>, BITENC – Slovenska legija je
                        <emph>klerikalna vojaška formacija</emph>, BOHINJSKI TEDEN – Straža v
                     viharju je <emph>klerofašistična</emph>, BOROVLJE - <emph>Bračičeva brigada je
                        zaprla pot nemškim silam in kolaboracionistom</emph>. Slovenska narodna
                     vojska je samo <emph>tako imenovana</emph>, Vaške straže pa so bela
                        <emph>garda</emph> ali <emph>MVAC</emph>. </p>
                  <p>Kot razlog za nasprotovanje revoluciji, ki so jo izvajali komunisti s svojimi
                     partizani, v ES ni navedena nujna samoobramba pred terorističnimi umori in
                     revolucionarnim nasiljem. Protirevolucionarji so dosledno prikazani kot
                     nasprotniki narodnoosvobodilnega boja, OF in NOB, kot razlog za nasprotovanje
                     pa je naveden njihov protikomunizem, torej ideološka nestrpnost. Primeri:
                     EHRLICH – <emph>kot protikomunist je v času okupacije odločno nasprotoval
                        narodnoosvobodilnemu gibanju</emph>. KATOLIŠKA AKCIJA – <emph>Med NOB so
                        nekatere njene organizacije nastopale kot organizatorke boja zoper OF, ker
                        so v njej čutile vpliv komunistov</emph>. KATOLIŠKA CERKEV – <emph>Na ...
                        odklonilno stališče duhovščine sta vplivala 2 razloga: … hudi </emph>
                     <emph>predsodki zoper OF in partizanstvo zaradi vloge, ki so jo imeli v NOB
                        komunisti (protikomunizem).</emph> OSVOBODILNA FRONTA SLOVENSKEGA NARODA –
                        <emph>nasprotovali so sodelavci okupatorja in protikomunisti, samo deloma je
                        nasprotnike ustvarilo partizansko nasilje</emph>.</p>
                  <p>Nekatera gesla imajo v ES naravnost osupljivo mnogo prostora v primerjavi z
                     drugimi, nedvomno bolj pomembnimi. KRŠČANSTVO ima 1 stran, PROTESTANTIZEM 1+1/2
                     strani, KRŠČANSKO SOCIALNO GIBANJE 3+1/4 strani, BROZ, Josip ima 11 strani,
                     TERITORIALNA OBRAMBA – 1 stran, pri tem TO RS samo en stavek. Geslu KONCIL je
                     namenjeno toliko prostora kot geslu KONFERENCA KPS NA KOČEVSKEM ROGU. Minister
                     KREK, Miha ima v ES toliko prostora kot krojač KRESE, Leopold. Druge stvari bi
                     ES rada izbrisala ali vsaj napravila nepomembne. REVOLUCIJI in KOMUNIZMU je
                     dodeljenega zelo malo prostora, BOLJŠEVIZMU samo 13 vrstic.</p>
                  <p>Kako strokovno nekorektna in nekdanje ideološka je miselnost, ki je oblikovala
                     podobo ES, kažejo tudi uporabljeni izrazi: npr. <emph>večstrankarska
                        demokracija</emph> (NAGODETOV PROCES, NARODNI PROGRAM), kot da obstaja tudi
                     enostrankarska demokracija. Partizanske osvojitve ali zavzetja krajev so skoraj
                     vedno imenovana <emph>osvoboditev</emph>, tudi takrat, ko so jih odvzeli
                     četnikom ali Slovenski narodni vojski in tam ni bilo nobenega okupatorja
                     (KNEŽAK). Partizanski ukazi za umor političnih, idejnih ali vojaških
                     nasprotnikov so imenovani <emph>sodba, sodni kazenski proces</emph> (KOČEVSKI
                     SODNI PROCES, VELIKA GORA). OF in vse druge partijske ustanove so prikazane in
                     obravnavane kot državne oblastne ustanove, njihovi zločini kot pravni postopki
                     in dejanja. VOS – njegovi zločini so samo <emph>oborožene akcije</emph>,
                     ropanje civilnega prebivalstva so samo <emph>iznajdljive prehrambene
                        akcije</emph> (GOSPODARSKE KOMISIJE), množični poboji in TERORIZEM
                     partizanov so samo <emph>nekatere teroristične metode</emph>, TOTALITARIZEM v
                     Jugoslaviji pa je bil <emph>benevolenten</emph>. </p>
                  <p>Številna gesla vsebujejo povsem neresnične podatke. BLOKE – <emph>partizani naj
                        bi maja-julija 1942 pogosto napadali italijansko postojanko</emph>. Nič
                     takega ni bilo. KOROŠKI PARTIZANSKI ODRED – <emph>Pri boroveljskem mostu se je
                        11. in 12. maja bil z nemškimi policijskimi in vojaškimi ter slovenskimi
                        domobranskimi enotami hud boj, … . </emph>Nobenih nemških enot ni bilo v
                     boju, boji so bili končani 11. maja. LJUBLJANA – Slov. domobranstvo je dvakrat
                        <emph>slovesno priseglo zvestobo nemškemu rajhu</emph> … . Nobene prisege
                     nemškemu rajhu ali Nemčiji ni bilo.</p>
                  <p>Slovenska osamosvojitev je prikazana zelo skopo in pomanjkljivo. Še bolj
                     skromno in pristransko je obdelana slovenska protirevolucija. Posebej neznatni
                     so podatki o množičnih pobojih med vojno in po njej, o partizanskih požigih in
                     ropih, o izgonih nasprotnikov OF, o komunističnih moriščih in zamolčanih
                     grobiščih, o farnih spominskih ploščah in sploh o žrtvah in rezultatih NOB in
                     revolucije v Sloveniji. ES kaže stanje, ki ga razglaša sedanji politični vrh:
                     NOB je temelj vsega našega bitja, je čista in bleščeča svetinja. Vsa druga
                     slovenska gibanja in usmeritve so nepomembne. Revolucije in nasilja ni bilo,
                     bilo je le nekaj manjših ekscesov in drugih nepomembnih napak, polstoletni
                     totalitarni sistem pa je bil le benevolenten strankarski monizem. </p>
                  <p>Enciklopedija Slovenije je zato kot lep otrok z zveriženimi udi – spaček, ki
                     brez težke operacije ni sposoben za samostojno življenje. Kos dobrega kruha s
                     strupenim ideološkim premazom.</p>
               </div>
               <div type="div3">
                  <head>Jože Kočar</head>
                  <docAuthor>Jože Kočar</docAuthor>
                  <figure>
                     <graphic url="slike_z_44/z_44_05.png"/>
                     <head>
                        <name type="author"/></head>
                  </figure>
                  <p>Ker je Enciklopedija Slovenije (ES) nacionalni projekt, bi upravičeno
                     pričakovali, da bo zajemala vse zbrano védenje, ki ga ima narod v določenem
                     trenutku o sebi: o znanih ljudeh, pokrajini, zgodovini, politiki, gospodarstvu,
                     znanosti, umetnosti, družbeni ureditvi in odnosih med seboj in z drugimi. Že
                     samo to naštevanje kaže, da je tak projekt veliko in izjemno odgovorno delo.
                     Odgovorno do prednikov, sodobnikov in še zlasti do naslednjih rodov.</p>
                  <p>Že površen pregled posameznih petnajstih zvezkov ES pokaže, da je obseg sicer
                     impozanten, da pa kar precej gesel ne podaja sistematičnega védenja, ampak
                     enostransko, ideološko izkrivljeno podobo. </p>
                  <p>Sporna je že uvodna usmeritev, ki jo je začrtal prvi predsednik glavnega
                     uredniškega odbora Josip Vidmar, in sicer, naj ES temelji na znanstveni metodi
                     historičnega materializma ter upošteva revolucionarno preobrazbo družbe. To
                     pomeni prevrednotenje naravnega poteka dogodkov v gradivo, ki ga je treba
                     obravnavati v skladu z močjo in oblastjo v družbi. Celo kolikor toliko
                     objektivni marksisti so že tedaj priznavali, da je to le eden od možnih
                     pogledov na svet. A če je bilo to do neke mere razumljivo v tistem enoumnem
                     času, se nikakor ne bi smelo nadaljevati po osamosvojitvi, ko je povsod polno
                     besed o pluralizmu in spoštovanju drugačnih mišljenj in prepričanj. </p>
                  <p>ES je zlasti po osamosvojitvi nudila edinstveno priložnost, da bi mlajša
                     generacija objektivno prikazala potek polpretekle zgodovine. To bi bil
                     edinstven prispevek različno mislečih k ustvarjanju sodobne, demokratične,
                     pluralistične narodne skupnosti. Neuresničena je ostala velika naloga, da bi
                     vstop novih sodelavcev z zgodovinsko resnicoljubnostjo in kritično distanco
                     ovrednotil zgodovinska dogajanja pred drugo svetovno vojno, med njo in po njej. </p>
                  <p>Ni čudno, da se celo zunanji opazovalci čudijo, kako da ni prišlo do kritične
                     obravnave narodnoosvobodilnega boja in revolucije. Ugotavljajo, da kaže naše
                     zrcalo zgodovine precejšnje <emph>slepe pege</emph>, ker so avtorji in
                     izdajatelji bolj zavezani marksistični ideologiji kakor zgodovinski
                     resnici.</p>
                  <p>Ta in tak nastop kaže pomanjkanje čuta in odgovornosti za dani naravni red
                     dogajanja, ker so prejšnji oblastniki kljub tranziciji v raznih preoblekah
                     obdržali politično in gospodarsko moč ter vpliv. Notranja osvoboditev človeka
                     in družbe je pač počasna. Inteligenca je še dodatno obremenjena s prejšnjim
                     sistemom. Videti je, da je ogrožena celo duhovna svoboda, ker se pretirano
                     poudarja ideološka kvaziznanost, ne upošteva pa zdrave politične pameti naroda. </p>
                  <p>Vidi se, da v družbi manjka tisti del, ki bi izhajal iz pobitih in iz po vojni
                     izseljenih osebnosti. Dežela, ki svojih mrtvih ne pokoplje, ne more objektivno
                     oceniti preteklosti, ker ni zmožna priznanja in kesanja. Postkomunisti se tudi
                     v tranziciji ravnajo po Leninovem načelu, da so za prevzem in ohranitev vodilne
                     vloge dovoljena vsa sredstva, tudi prevara in laž. Poskušajo obvladovati ne le
                     politiko in gospodarstvo, ampak tudi kulturno zavest.</p>
                  <p>Ker je problem vsenaroden in interdisciplinaren, bi bilo potrebno postaviti
                     ustrezno poslansko vprašanje tudi v parlamentu.</p>
                  <p>Nemogoče je našteti vsa netočno in enostransko obravnavana gesla, zato le dva
                     primera, ki direktno niti ne zadevata domačih razmer, ampak le splošno narodovo
                     védenje o sebi:</p>
                  <p>AFRIŠKO-SLOVENSKI ODNOSI</p>
                  <p>Razen Ignacija Knobleharja niso niti omenjeni sedanji slovenski misijonarji na
                     Madagaskarju (med njimi je svetovno znani Pedro Opeka), v Zambiji in na
                     Slonokoščeni obali. Pač pa je opisana pomoč narodnoosvobodilnim gibanjem
                     Angole, Mozambika, Namibije in Zimbabveja, čeprav je bila to dejansko
                     jugoslovanska državna pomoč.</p>
                  <p>AMERIŠKI SLOVENCI</p>
                  <p>Niti z besedo niso omenjeni slovenski naseljenci po drugi svetovni vojni.</p>
               </div>
               <div type="div3">
                  <head>Janko Maček</head>
                  <docAuthor>Janko Maček</docAuthor>
                  <figure>
                     <graphic url="slike_z_44/z_44_06.png"/>
                     <head>
                        <name type="author"/></head>
                  </figure>
                  <p>V moji knjižni omari je vseh petnajst zvezkov Enciklopedije Slovenije. Kakšne
                     misli me obhajajo ob pogledu nanje? Brez dvoma je to pomembno delo, v katerega
                     je vloženega veliko truda in znanja, iz katerega naj bi naši vnuki in pravnuki
                     črpali vedenje o nas in o našem času, o važnih dogodkih zgodovine našega
                     naroda. Na mnogo vprašanj bodo v Enciklopediji dobili dovolj zanesljive
                     odgovore, ne bo pa tako pri številnih podatkih s področja naše polpretekle
                     zgodovine. Tu bodo naleteli na dve »resnici«, če bodo to sploh opazili, ker je
                     ena opisana na široko in skrbno nališpana za nastop na odru, druga pa večkrat
                     stisnjena v en sam stavek in zasenčena s temnimi barvami.</p>
                  <p>Kot primer neuravnoteženega odnosa do strani, ki sta bili sprti v revoluciji in
                     državljanski vojni, bom navedel nekaj stavkov iz opisa gesla SLOVENCI, poglavje
                     Narodnoosvobodilni boj in revolucija. Vsakemu citatu bom dodal svojo
                     razlago.</p>
                  <p>
                     <emph>Na Slovenskem v začetku okupacije ni bilo političnih skupin ali gibanj,
                        ki bi jo pozdravile iz ideoloških pobud in bile zaradi tega pripravljene na
                        sodelovanje z okupatorjem … K čakanju se je nagibalo predvsem dotedanje
                        politično vodstvo, ki je ostalo v domovini; poskušalo je poiskati način
                        sožitja z okupatorjem,čeprav je priznavalo avtoriteto jugoslovanske vlade v
                        izgnanstvu in slovenskih predstavnikov v njej. V Ljubljanski pokrajini so
                        sprejeli kolaboracijo z okupatorjem z utemeljitvijo, da tako najbolj
                        varujejo slovensko prebivalstvo. –</emph>
                  </p>
                  <p>Politično vodstvo, izvoljeno na zadnjih predvojnih volitvah, je bilo kljub
                     okupaciji odgovorno za zaščito prebivalstva. Bilo je popolnoma prepuščeno
                     samemu sebi, saj z begunsko vlado še niso bile vzpostavljene zveze. Neke vrste
                     sožitje z okupatorjem je bilo tedaj nujnost, ne pa kolaboracija. Beseda
                     kolaboracija je tu in še v mnogih drugih povezavah v Enciklopediji popolnoma
                     neprimerna.</p>
                  <p>Te skupine (Sokoli, krščanski socialisti in predvsem komunisti) so že 3 tedne
                     po okupaciji ugotovile, da je na Slovenskem možno organizirati množično
                     odporniško gibanje, v katerem pa lahko poleg narodne osvoboditve dosežejo tudi
                     zmago nad starimi političnimi nasprotniki v lastnem narodu. Organizaciji, ki so
                     jo ustanovile 26. 4. 1941, so dale po razlagi komunistov ime
                     Protiimperialistična fronta, nekatera poimenovanja pa so že v prvih dokumentih
                     govorila o OF in to ime so imeli v zavesti vsi nekomunistični člani prvega
                     vodstva.–</p>
                  <p>Kaj to pomeni? Odporniško gibanje je bilo možno organizirati le brez ozira na
                     žrtve. Komunistom žrtve niso predstavljale ovire, saj so že pred začetkom
                     okupacije računali, da bo to primeren čas za revolucijo. V novi organizaciji so
                     imeli večino in glavno besedo, zato je razumljivo, da so ji dali tudi ime.
                     Kakšno ime in kakšno osvoboditev so imeli v »zavesti nekomunistični člani
                     prvega vodstva«, tedaj niti ni bilo važno. Ni čudno, da je Slovenski
                     poročevalec že v majski številki 1941. napadel »kapitalistično gospodo« in jo
                     proglasil za »ogabnega izdajalca«. 15. junija, ko sta Stalin in Hitler bila še
                     zaveznika, je Poročevalec spet napadel gospodo, tudi tisto, »ki se je zatekla
                     pod angleško imperialistično okrilje,« in navedel Stalinove besede: »Postalo je
                     očitno, da si osvoboditve zatiranih množic zatiranih narodov in odprave
                     narodnega zatiranja ni mogoče zamisliti brez preloma z imperializmom, brez
                     strmoglavljenja lastne nacionalne buržoazije in brez prevzema oblasti po samih
                     delovnih množicah«. Ali ni bila to dovolj jasna napoved revolucije in
                     državljanske vojne? Ali ni bilo s tem dovolj razločno povedano, da bo
                     odporniško gibanje, ki ga bodo organizirali, naperjeno predvsem proti domačim
                     ljudem?</p>
                  <p>Komunisti so že junija ustanovili Vrhovno poveljstvo slovenskih partizanskih
                     čet, avgusta pa brez vednosti svojih zaveznikov v OF Varnostno-obveščevalno
                     službo OF, namenjeno boju zoper okupatorja in njegove sodelavce; o tem, kdo so
                     bili slednji, je samovoljno odločalo vodstvo KPS in VOS.– </p>
                  <p>VOS je bila ustanovljena za boj proti Slovencem, nasprotnikom komunizma. O tem
                     nazorno govori Kardeljevo pismo, ki ga je 29. 3. 1942 iz Ljubljane pisal Titu:
                     »Skoraj dnevno padajo denuncianti, okupatorski hlapci itd. Varnostne službe se
                     vsi bojijo kot hudiča, prav to pa daje – poleg Narodne zaščite in partizanov –
                     OF značaj resnične oblasti«. Če bi še pregledali, kdo in kaj so bili tisti, ki
                     jih je do konca marca 1942 pomorila VOS, bi videli, da zares ni bila
                     ustanovljena za boj proti okupatorju.</p>
                  <p>Pripadniki starih političnih vodstev so se prestrašili. Jeseni 1941 so začeli
                     tudi v tisku ostro propagando zoper OF; njen oboroženi boj proti okupatorju, ki
                     je bil že uspešen, so poskušali označevati za avanturizem, ki izziva okupatorja
                     in povzroča nepotrebne žrtve. Očitali so OF, da je pod vplivom komunistov in da
                     začenja revolucijo. S takšno oceno se je strinjal tudi ljubljanski škof G.
                     Rožman. –</p>
                  <p>Prva številka Svobodne Slovenije, ki je izšla konec novembra 1941, je še dokaj
                     obzirno govorila o OF, opozorila pa na škodo, ki jo je le-ta povzročala. V čem
                     so bili uspehi OF do sredine novembra 1941? Uboji nekaterih Slovencev, uničenje
                     belokranjske partizanske skupine? Komu so koristili pobiti Belokranjci na
                     Gornjih Lazah? Ali morda OF ni bila od začetka pod vplivom komunistov? In kaj
                     naj bi bilo »strmoglavljenje lastne buržuazije«, ki ga je že junija napovedal
                     Slovenski poročevalec, drugega kot revolucija? Zakaj bi ljubljanski škof ne
                     smel videti teh dejstev, zakaj bi moral misliti drugače?</p>
                  <p>Krajevna gesla v Enciklopediji imajo poleg topografskega opisa, poleg splošne
                     in umetnostne zgodovine kraja tudi poseben odstavek za zgodovino obdobja
                     1941–1945. Več kot očitno je, da je ta del pri mnogih krajih opisan zelo
                     enostransko. Videti je, da so nekatera krajevna gesla uvedena samo zato, da je
                     v njih poudarjen kak dogodek iz NOB. Tudi pri opisu gesla ŠKOFJA LOKA, kjer
                     avtorjem gotovo ni manjkalo gradiva, je precej obširen odstavek o obdobju
                     1941–1945. Tu beremo o ustanovitvi odbora OF v letu 1941, o razmnoževanju
                     osvobodilnega tiska in o okrožni tehniki, o 35 NOO v škofjeloškem rajonu, o
                     aretaciji 77 pripadnikov OF, o streljanju talcev, o vdorih okupatorja v
                     Poljansko in Selško dolino in poleg drugega še tole: <emph>15. 3. 1944 je v
                        spopadu z organizatorji domobranstva padlo 9 nasprotnikov OF, nato je
                        okupator ustanovil v mestu postojanko Gorenjske samozaščite, ki je iz
                        beguncev pred partizansko mobilizacijo ustanovila domobranske postojanke v
                        okolici. V zadnjih mesecih je okupatorjeve posadke napadalo tudi zavezniško
                        letalstvo. V mesto je 10. 5. 1945 prišla enota 29. divizije JA. –</emph>
                  </p>
                  <p>Stavek o spopadu med nasprotniki OF in organizatorji domobranstva sploh ni
                     razumljiv. Ali je bila Gorenjska samozaščita v mestu nekaj drugega kot
                     domobranske postojanke v okolici, ki jih je ustanavljala? Avtorju se je zdelo
                     primerno zaključiti opis s podatkom, da je 10. 5. prišla v mesto enota JA, ne
                     pove pa, kdo je pripravil škofjeloški grad za sprejem vrnjenih domobrancev,
                     tudi domačinov, ki so jih 28. maja preko Jesenic in Kranja pripeljali iz
                     Vetrinja. Znano je, da njihovi stražarji na gradu niso bili Hercegovci, ampak
                     Slovenci. Znano je, da so del ujetnikov odpeljali z gradu v okolico in
                     pobili.</p>
                  <p>Geslo ŠKOFJELOŠKO OKROŽJE spet poroča o odborih OF in o NOO, o partizanskih
                     bolnišnicah in šolah, o streljanju talcev – 9. 2.1944 je bilo za Kamnitnikom
                     ustreljenih 50 talcev – o konferencah OF in ZSM, nato pa tudi pove, da je
                     Škofjeloški partizanski odred <emph>z rušenjem stavb in nekaterih sakralnih
                        objektov v strateško pomembnih krajih preprečil ustanovitev domobranskih
                        postojank</emph>. Ker nekoliko poznam zgodovino Škofje Loke in Poljanske
                     doline, pogledam pod geslo POLJANE NAD ŠKOFJO LOKO. Tu zvem, da je 22. 10. 1944
                     Prešernova brigada Poljane sicer zavzela, vendar je <emph>okupator skupaj z
                        domobranci v noči na 18. november spet vdrl v kraj in obnovil
                        postojanko</emph>. Pri opisu poljanskih umetnostnih spomenikov najdem
                     podatek, da so cerkev sv. Martina, naslednico srednjeveške cerkve na istem
                     kraju, leta 1944 poškodovali partizani in da je bila v petdesetih letih
                     odstranjena z utemeljitvijo, da zakriva pogled na hribe. Kljub tej informaciji
                     pa še vedno ne vem, ali je bila leta1944 zaradi preprečevanja naselitve
                     domobrancev uničena še kaka druga stavba, saj podatek pod geslom ŠKOFJELOŠKI
                     ODRED govori o rušenju stavb in sakralnih objektov.</p>
                  <p>ŠKOFJELOŠKI PARTIZANSKI ODRED je še eno geslo v zvezi s Škofjo Loko. </p>
                  <p>Tu zvemo, da je bila to partizanska enota, ustanovljena v septembru 1944, in da
                     je delovala do 15. maja 1945, ko je bila vključena v 2. brigado VDV. Zanima
                     nas, ali je morda prav ta enota »skrbela« za vrnjene domobrance in druge
                     jetnike na škofjeloškem gradu, toda tega podatka ne najdemo.</p>
                  <p>Ob množici gesel: ŠKOFJA LOKA, ŠKOFJELOŠKI PARTIZANSKI ODRED, ŠKOFJELOŠKO
                     HRIBOVJE, ŠKOFJELOŠKO OKROŽJE itn. nehote pomislim, zakaj to podvajanje in celo
                     multipliciranje. Ali je s tem res prikazana veličina NOB? Pri tem pa še bolj
                     bode v oči, da so nekateri podatki dosledno in namerno izpuščeni: nemško
                     preganjanje zavednih Slovencev, tudi duhovnikov v prvih mesecih okupacije,
                     poboji protikomunistov med vojno in po vojni, s čimer so povezani tudi dogodki
                     na Škofjeloškem gradu in v okolici leta l945. O velikem odhodu na Koroško, maja
                     1945, ki so mu bili tudi Škofjeločani priča in so se ga mnogi tudi sami
                     udeležili, je en sam stavek: </p>
                  <p>
                     <emph>V začetku maja so pred 29. hercegovsko divizijo JA z nemškimi in
                        domobranskimi enotami zbežale tudi nekatere domobranske družine. Ali so res
                        bežali pred hercegovsko divizijo, za katero niso niti vedeli? </emph>
                  </p>
                  <p>Gotovo bi za prikaz pogleda na petnajst zvezkov Enciklopedije Slovenije lahko
                     izbral boljše primere, vendar upam, da je tudi iz navedenih vidno, kaj sem od
                     tega velikega dela pričakoval oziroma česa v njem nisem našel. Seveda pa tu ne
                     gre samo za moje želje in pričakovanja, ampak za mnogo, mnogo več. Resnica je
                     samo ena.</p>
               </div>
               <div type="div3">
                  <head>Tine Velikonja</head>
                  <docAuthor>Tine Velikonja</docAuthor>
                  <figure>
                     <graphic url="slike_z_44/z_44_07.png"/>
                     <head>
                        <name type="author"/></head>
                  </figure>
                  <p>Polica v moji delovni sobi se že petnajst let vztrajno polni s knjigami
                     Enciklopedije Slovenije. Impozantne so, k čemur ne prispevajo samo njihove
                     dimenzije, ampak celotni videz, zlati napisi na platnicah in njihova posrečena
                     barva. Žal samevajo več, kot se spodobi. Ko sem vprašal ženo, ali je kdaj
                     pogledala vanje, mi je odvrnila, da ne. Urška je pred leti poiskala v njih
                     poglavja iz starejše zgodovine, ki jih je imela na seznamu za maturo, tudi
                     Mojca je brskala po njih samo enkrat, in to tistikrat, ko je hotela izvedeti,
                     če so notri imena njenih profesorjev na medicini. Ko sem zaprosil brata Jožeta,
                     upokojenega univerzitetnega profesorja v Seattlu, naj napiše svoje mnenje o
                     njej, mi je odgovoril, da je nima, da pa si jo je ogledal v univerzitetni
                     knjižnici. Da ni prepričan, če jo sploh ima kdo od Slovencev v Severni ali
                     Južni Ameriki. Enciklopedija je navadnemu zemljanu v inozemstvu za tisto, kar
                     ponuja, predraga, za večino pa krivična in žaljiva. Pri tem mislim na tiste, ki
                     so ostali Slovenci ne samo po izvoru ali občutju, ampak obvladajo slovenski
                     jezik, sem pa spadajo predvsem povojni politični emigranti in njihovi potomci,
                     tako imenovana »sovražna <lb/>emigracija«. Brat sicer redno prebira Delo, kupi
                     prav vsako slovensko knjigo, na katero ga opozorimo, in jih ima toliko, da jih
                     v svoji kar veliki hiši nima kam dati. Zame je bil izid vsakega zvezka dogodek.
                     Takoj sem se ga lotil in ga prebral od začetka do konca. Ne seveda vseh
                     podrobnosti, zlasti me niso zanimala strokovna gesla. Marsikdo je pri njihovi
                     obdelavi izgubil pravo mero. Za zgled bi omenil ŽIVALSTVO, s katerim je Kazimir
                     Tarman napolnil kar štirinajst strani in se spustil v take podrobnosti, da so
                     prehude celo za študenta biologije. Bolj pazljivo sem se ustavljal ob
                     biografskih podatkih, da sem izvedel, kdo je v njej in koga ni, od podrobnosti
                     pa skoraj izključno ob letnici rojstva in morebitne smrti, predvsem pa ob
                     geslih iz časa druge svetovne vojne. Po letu 1990 sem skrbno spremljal
                     preobrazbo, ki so jo obljubljali njeni sodelavci. Pri tem mislim predvsem na
                     urednike, saj so sicer v mogočni projekt posredno ali neposredno vpleteni prav
                     vsi, ki v Sloveniji kaj pomenijo. V Zavezi sem se septembra 1993 (10, 66-68)
                     lotil predvsem petega in šestega zvezka. Marsikaj mi ni bilo všeč in sem svoje
                     nelagodje tudi utemeljil. Žal je ostalo vse po starem. Uredniki so na lastni
                     dosežek nadvse ponosni. Za Martina Ivaniča, ki je zraven od prvega dne, je
                     enciklopedija, kot je zapisal v sobotni prilogi Dela 19. jan. 2002,
                        <emph>največja zakladnica podatkov o slovenskem ozemlju in njegovih
                        prebivalcih, njihovi ustvarjalnosti in vezeh z zunanjim svetom</emph>. </p>
                  <p>Zadnji mesec sem v želji, da dobim o njej neposredno in živo sliko, ponovno
                     preletel vseh 5000 strani. Ko sem zaključil z zadnjo stranjo, sem v nelagodju,
                     pravi potrtosti obsedel in se nikakor nisem mogel odločiti, da bi o tem pisal.
                     Če bi želel nazorno povedati, kakšen vtis pusti ta sicer tako mogočna izdaja,
                     bi rekel, da podobnega, kot Blagovni trgovski center v Ljubljani (BTC). Skušata
                     namreč skriti tisto, kar vsakega zase najbolj označuje in štrli na vseh koncih
                     na plan. BTC je v svojem bistvu nespretno preurejeno skladišče, enciklopedija
                     pa otrok totalitarne komunistične oblasti. Čeprav te oblasti že leta ni več, je
                     ES ostala zasnovana, kot je napisal v uvodu prve knjige Josip Vidmar, na
                     temeljih historičnega materializma, »s čimer bi postala močan faktor v vzgoji
                     naše socialistične zavesti in misli«. Prve tri knjige enciklopedije lahko
                     primerjaš s prvim delom BTC, če namreč zaviješ vanj pomotoma prezgodaj, že pri
                     prvem semaforju z ljubljanske strani. V naivnem upanju, da boš prej ali slej
                     lahko prišel do trgovin, se znajdeš v opustelem delu skladišč, ki čakajo, da se
                     jih bodo tudi usmilili. Poslopja so zanemarjena, nepozidane parcele so pušča,
                     zraven odlagališča in kupi nekakih skladišč starega železa. Prvi zvezki
                     enciklopedije so tako nabiti z realsocialistično šaro, da so ob slovenski
                     pomladi govorili, kako jih bodo popravili in natisnili na novo. Kako lahko
                     danes resno jemljemo gesla, predvsem pa njihovo razlago, ki jo avtorji predejo
                     z vso resnostjo in prepričljivostjo, kot so ANTIKOMUNIZEM, BLOKOVSKA POLITIKA,
                     BOLJŠEVIZEM, BRATSTVO IN ENOTNOST, BROZ, Josip - Tito, DELAVSKO
                     SAMOUPRAVLJANJE, DELEGATSKI SISTEM, DELITEV DELA, DEMOKRATIČNI CENTRALIZEM,
                     DEMOKRATIČNI PLURALIZEM SAMOUPRAVNIH INTERESOV, DOLOMITSKA IZJAVA, DRUŠTVO
                     PRIJATELJEV SZ junija 1940, DRUŽBENA REVOLUCIJA in druga? Ker vidimo, kako se
                     je nadaljevalo, je prav, da ostanejo taka, kot so, podobno kot mora ostati
                     spomenik revolucije na trgu pred stavbo državnega zbora. </p>
                  <p>Še zapuščeni del nekdanjih Javnih skladišč je pregrajen, nikjer ne moreš počez
                     in se na koncu znajdeš v pasti. Moraš nazaj na Šmartinsko in v blagovni center
                     pri drugem semaforju mimo stolpnice Emone ali tretjem pri Intersparu. Zadaj se
                     širi kraljestvo najrazličnejših prodajaln, od Big Banga do Emporiuma, vmes
                     padeš na tržnico, kjer je prodajalcev skoraj toliko kot kupcev. Veliko je
                     trgovin podobne sorte z istimi artikli, kar se ponovi tudi desetkrat. Ko si
                     enkrat v trgovini, še kar gre, zunaj pa je joj, škatlaste stavbe z zvenečimi
                     imeni v starem tlorisu, pločniki samo ob prečnih cestah, ki so preozke,
                     neurejene zelenice. Pravkar odprti City Park te s svojim imenom in divjo
                     ponudbo do kraja zatolče, naprej proti obvoznici pa postaneš še manjši ob
                     silosu Koloseja, svetišču filma, s pustim parkiriščem in neugledno okolico.
                     Tukaj ne bo nikdar Prešernovega trga in sprehajališča po ljubljanski tržnici,
                     še manj pogleda proti Magistratu. Tako vidimo tudi v naslednjih knjigah
                     enciklopedije preobrazbo, ki pa ni iskrena, zlasti pri novejši zgodovini se
                     kaže bolj v prizadevanju, da bi čimprej pozabili na komunizem, revolucijo in
                     državljansko vojno, ostal naj bi samo domoljubni upor proti okupatorju, ki ga
                     pooseblja NOB. O nasprotni strani samo drobci, razen redkih izjem samo pod
                     firmo kolaboracija, kolaborantski, kolaborant. Skratka, tako obsežen in
                     ambiciozno zastavljen projekt, pa namerno zavožen z namenom ponovno deliti
                     Slovence, upamo, da ne za vse večne čase. Kot za druge zadeve bo potrebnih kar
                     nekaj desetletij, da se bo napravljena škoda popravila. Takrat ko ljudi, ki smo
                     bili zraven in se še vsega spominjamo, ne bo več. Ko Martin Ivanič zaključuje
                     svoj zapis v Delu, mu uide ogorčeni stavek, ki je namenjen dvomljivcem na
                     protikomunistični strani: <emph>Kaj imajo skupnega partijska oblast ter
                        abecednik, barok in velika večina drugih člankov iz zgodnjih zvezkov
                        Enciklopedije Slovenije?</emph> Odgovarjam mu, da so ABECEDNIK, BAROK in
                     njima podobna gesla kamuflaža, med katero so avtorji zasejali svoje videnje
                     revolucije in državljanske vojne. Zakaj se niso vsaj toliko potrudili, da bi
                     razlagam gesel iz časa 1941-1945 dali užitno in poglobljeno obliko, če so se že
                     dogovorili, da je več resnic in je njihova tista prava. Nismo zahtevali od
                     njih, da padejo na kolena, niti nismo pričakovali, da bodo skušali povsod
                     zadeti v polno. Za kaj takega jim je manjkalo ne samo volje in znanja, ampak
                     tudi časa. Za zgled bi omenil Toneta Ferenca. Za razlage gesel po prvotni
                     zamisli ni potreboval drugega, kot da je iz svojih knjig pobral ustrezna
                     poglavja in jih skrajšal na dogovorjeno dolžino, za drugačno videnje pa ne bi
                     potreboval samo spreobrnitve, ampak deset let trdega dela. Redki so avtorji, ki
                     so pri spornih rečeh pisali brez dlake na jeziku, eden takih je denimo Peter
                     Štih, ki je z razlago gesla VENETSKA TEORIJA pometel s teorijo o Slovencih kot
                     prvotnih prebivalcih naše dežele.</p>
                  <p>Za zgled bi omenil geslo SODNI PROCES PROTI VOJNIM ZLOČINCEM V KOČEVJU. Grobo
                     in surovo geslo, zlagano in hujskaško v vsaki besedi. Ker naletimo nanj v 12.
                     knjigi, nas vseeno preseneti. Kako je namreč mogoče še leta 1998 početi kaj
                     takega. Kaže, da uredniki niso našli druge izbire, kot da so ga napisali v
                     prvotni zasnovi iz seznama gesel, morda prepisanega še iz Enciklopedije
                     Jugoslavije. Da bo prišlo na vrsto, so nam obljubili v prvih knjigah Ivan
                     Križnar ob geslu ČETNIŠKI ODREDI, Tone Ferenc ob geslu DOLENJSKA - NOB in Mile
                     Pavlin ob geslu GRČARICE. V peti knjigi je že drugače. Tone Ferenc namreč ob
                     geslu KOČEVJE - NOB napiše stavek, da je bila od 8. do 11. oktobra tu
                        <emph>sodna obravnava proti ujetim voditeljem bele in plave garde</emph>. Ko
                     je prišlo geslo v 12. številki končno na vrsto, se ga je lotila Irena Mrvič.
                     Lahko bi se izvlekla iz zagate, da bi dala obljubljeni naslov v narekovaje,
                     dodani KOČEVSKI PROCES, kot se omenjeni proces imenuje in ga pod tem nazivom
                     vsi poznamo, pa kot pravo geslo, pa se tega ni spomnila. Druga stvar bi bila,
                     da bi pri tem upoštevala vsaj pisanje o kočevskem procesu, objavljeno decembra
                     1992 v Zavezi (5,28-41), ko so svoje prispevke na to temo napisali Justin
                     Stanovnik, Ivan Peršič, Stane Štrbenk in Vesna R. Marinčič. Ostala je pri
                     starem in kot vire navedla samo čez trideset let staro pisanje Antona
                     Kržišnika, glavnega sodnika na tem procesu. Zato se je gesla lotila tipično
                     birokratsko v skladu z navodili, nič ne izvemo za čisto državljansko vojno, ki
                     je divjala v času dvomesečne odsotnosti okupatorja, nič o tem, da je bilo v
                     mesecu pred začetkom tega procesa brez sodbe ustreljenih že najmanj dvesto
                     ujetih vojakov in civilistov, podobno število tudi v dveh tednih po procesu,
                     izvemo za čas in kraj, za obsojene na smrt, ki so jih usmrtili in pokopali v
                     Mozlju, na koncu tudi, da je ostal od vseh na procesu živ samo eden, za druge,
                     tudi oproščene, pa samo, da »so delali do začetka jesenske nemške ofenzive, ki
                     jo je preživel samo Mavec«. Temu, kako je obdelan kočevski proces, lahko mirno
                     rečemo grdo, hudobno pisanje. Niti besede o tem, da so šli ujeti Slovenci pred
                     puške, fašistična okupatorska drhal pa se je skozi partizanski špalir nemoteno
                     sprehodila proti Furlaniji. </p>
                  <p>Tudi če so gesla o protikomunistični strani napisana korektno, so običajno
                     skopa. Tako najdemo Žiglovico samo v geslu BREZNO, in to v prilogi, ko sta
                     naslikana prečni in vzdolžni prerez. Izvemo, da je brezno globoko kar 80
                     metrov, nikjer pa ne piše, kakšno vlogo je igralo med 2. svetovno vojno. Ali
                     DEMOKRACIJA, glasilo Slovenske demokratske zveze, ki je kar štirinajst let
                     (1947–61, 1968–72) izhajalo v Gorici, pa ga je Janko Jeri odpravil z devetimi
                     vrsticami. S podobno zadrego je obrazloženo geslo VETRINJ v tistih odstavkih,
                     ki jih je napisal Boris Mlakar, in bi se pri njih zadržal dalj časa. Obravnava
                     dogajanje na avstrijskem Koroškem po koncu 2. svetovne vojne. Kaže, da so
                     snovalci enciklopedije le spoznali, da se geslo SLOVENSKO DOMOBRANSTVO prehitro
                     končuje, saj ga zaključuje suhoparni stavek: <emph>Narodni odbor ga je takoj
                        prisilil k odstopu (L. Rupnika, op. T. V.); sledila sta umik SD oz. tedaj
                        ljubljanske divizije Slovenske narodne vojske na Koroško ter predaja
                        britanskim enotam</emph>. Dogodki, povezani z Vetrinjskim poljem, spadajo
                     med najusodnejše in najbolj dramatične ne samo v 2. svetovni vojni, ampak v
                     vsej slovenski zgodovini, pa so odpravljeni z enim samim stolpcem. Namenjenega
                     jim je denimo štirikrat manj prostora kot partizanščini na Kozjanskem. Mlakar
                     začne s stavkom: <emph>Dne 12. 5. 1945, dan po t.i. boroveljski bitki, so
                        britanske vojaške oblasti dovolile prehod na levi breg Drave različnim
                        sovražnikovim vojaškim formacijam in ok. 6000 slov. civilnim beguncem;
                        naslednjega dne so prešli reko tudi slov. domobranci oz. pripadniki
                        Slovenske narodne vojske (SNV) in tu odložili orožje</emph>. Boroveljska
                     bitka ni bila 11. maja, ampak dan prej, na vnebohod, torej v četrtek popoldne,
                     10. maja 1945. Da Mlakar datuma ni popravil, lahko razumemo kot strah, da s
                     popravkom ne bi prišel navzkriž z opisom gesla BOROVLJE, kjer je odstavek o NOB
                     napisal T. Ferenc. Piše o Bračičevi brigadi, ki je <emph>nem. oboroženim silam
                        in kolaboracionistom, ki so se prek Ljubelja umaknili iz osrednje Slovenije,
                        pri humperškem mostu zaprla pot proti Celovcu. V hudem boju je 11. 5.
                        utrpela hude izgube; sovražnik je požgal del B. in si izsilil pot v
                        britansko ujetništvo</emph>. Prehod čez most je bil odprt v soboto 12. 5.
                     okrog poldneva. Prvi so ga prešli vojaki, nemški kot drugi, za njimi civilisti,
                     vsega skupaj 30 000 ljudi z avtomobili, na vozovih in peš, skratka v nekaj
                     deset kilometrov dolgi koloni. V nedeljo 13. 5. so se umaknile samo še tiste
                     domobranske enote, ki so zasedeno področje varovale. Mlakar: <emph>Namestili so
                        jih v vojaško taborišče na polju severno od V., civilno taborišče pa je bilo
                        na južni strani</emph>. Na Vetrinjskem polju, ki se razteza med cesto
                     Borovlje-Celovec z naseljem Vetrinj in nekdanjim cistercijanskim samostanom, ni
                     bilo nobenih taborišč, ampak so si begunci uredili zasilna bivališča po njivah
                     in travnikih, kakor so vedeli in znali.</p>
                  <p>V odstavku o vračanju bi se spodobilo, da bi bilo objavljenih vsaj nekaj
                     dokumentov, ki bi pojasnili, zakaj se je na Koroškem zgodilo drugače kot v
                     Furlaniji, čeprav so begunci prišli na obeh področjih v roke vojakov britanske
                     8. armade. Mlakar med referenčnimi teksti ne omenja dela The cost of a
                     reputation, Edinburgh, 1997. Na knjigo je opozoril Justin Stanovnik v Zavezi
                     dve leti prej, torej leta 1998 (30, 76-93). Med najvažnejšimi je povelje 17.
                     maja iz 15. armadne skupine generala Clarka, ki je zahtevalo, »da se je treba
                     spričo dosedanjih vladnih izkušenj z Jugoslavijo izogibati kakšnihkoli
                     podpisanih sporazumov z jugoslovanskimi komandanti«. Kljub temu je istega dne
                     brigadir Low izdal povelje Ukana o izročitvi zajetih ujetnikov in 19. maja s
                     polkovnikom Ivanovićem podpisal dogovor o vračanju zajetih oseb jugoslovanske
                     narodnosti in umiku vseh partizanov z ozemlja avstrijske Koroške. Mlakar ne
                     omenja Nikolaja Tolstoya, ki bi zaslužil posebno geslo, ne procesa proti njemu
                     in vseh skrivalnic in prevar, povezanih s temi dogodki. Vse, kar piše, je
                     zgoščeno v stavku: <emph>Po sporazumu med jsl. in lokalnimi britanskimi
                        vojaškimi oblastmi, so začeli 19. maja vračati vojaške begunce, nekdanje
                        jsl. državljane, iz Koroške v Jugoslavijo; najprej je bilo vrnjenih nekaj
                        1000 Hrvatov, nato nekaj 1000 Srbov, od 27. do 31. maja pa so bili vrnjeni
                        še pripadniki SNV</emph>. Če se je že lotil urnika, kako je vračanje teklo,
                     in omenja številke, bi bil lahko bolj natančen. Res gre na videz za
                     dlakocepstvo, vendar je za izdaje tako trajnega značaja, kot je enciklopedija,
                     potrebna posebna skrb. Kaže, da je bilo Hrvatov vrnjenih okrog 10 000, Srbov
                     3000 do 4000, Slovencev pa 11000 do 12 000. Tako pridemo do končne številke 26
                     339, ki pa je seveda napisana na pamet, saj Angleži niso šteli. Zapisane pa so
                     imeli vse transporte, število tovornjakov, in tudi, koliko je bilo v njih
                     prostora. Od 19. 5. do vključno 27. 5. so vračali samo skozi karavanški predor,
                     v nedeljo 27. 5. že prve domobrance, vojake tehnične čete in redarstvene
                     policije, kasneje pa vsak dan okrog 1500 po isti poti skozi predor, ravno tako
                     število pa tudi čez Pliberk. Te tri dni so bili vmes tudi civilisti. Zataknilo
                     se je šele 31. maja, ko se je že vedelo, kam so transporti namenjeni, pa se je
                     za povratek odločilo približno 1500 domobrancev, od tega jih je 500 prišlo v
                     Teharje, 1000 pa v Šentvid. Mlakar zaključuje odstavek: <emph>Vrnjeni
                        domobranci so bili povečini usmrčeni, v glavnem okolici Celja in v Kočevskem
                        Rogu</emph>. In to je vse. Nobene napovedi ni, v katerem geslu nam bodo
                     postregli z bolj natančnim opisom. </p>
                  <p>V zadnjem zvezku smo pri geslu ŽRTEV zaman upali, da bo zamujeno nadoknadeno. O
                     žrtvah v drugi svetovni vojni piše Damijan Guštin. Prepustili so mu odstavek,
                     ki zajema slabo polovico stolpca, nič več kot za žrtve v gorah. V tekstu nas
                     spomni, da smo o tem izvedeli podrobnosti v geslih DRUGA SVETOVNA VOJNA,
                     KONCENTRACIJSKA TABORIŠČA, TALCI. O žrtvah na strani OF itak beremo pri razlagi
                     vsakega partizanskega gesla, pa naj gre za enoto, dogodek ali kraj, in podatkov
                     o tem v petnajstih zvezkih enciklopedije mrgoli. V te številke se ne bi vtikal.
                     Kaj pa druga stran? Samo nekaj na videz pustih številk, pri katerih pa bi se
                     ustavil: V boju naj bi padlo ok. 5000 vaških stražarjev ali domobrancev. Ne
                     vemo, kje je dobil to številko. Tudi če prištejemo vse med vojno umorjene vaške
                     stražarje in domobrance ter tiste, ki so umrli kot vojaki ne glede na vzrok
                     (nesreča z orožjem, samomor, bombardiranje), pridemo komaj do številke 2500.
                     Avtor piše dalje: <emph>Različne oblike okupatorjevega nasilja so povzročile
                        ok. 29 000 smrtnih ž. (od tega 5000 do ok. 7000 v sodelovanju s
                        kolaboranti).</emph> V resnici takih žrtev, ki jih je povzročila
                     protikomunistična stran, ni bilo niti tisoč, kar je seveda še vedno preveč!
                     Nekaj izvemo tudi o komunističnem terorju: <emph>Nezanesljive so ocene o
                        številu ž. represije pripadnikov narodnoosvobodilnega gibanja nad sodelavci
                        okupatorjev in njihovimi družinami (v Ljubljanski pokrajini do 1943 ok. 940,
                        v jeseniškem okrožju med NOB ok. 1500)</emph>. Nič o tem, da je šlo dejansko
                     za komunistični teror, ki je bil take oblike, da je bil med glavnimi vzroki za
                     protirevolucijo. Umorjeni niso samo izgubili življenj, ampak so označeni za
                     sodelavce okupatorja, torej opljuvani za vse večne čase. Tudi do natančnega
                     števila bi se dalo priti, če bi zakon tudi tem ljudem priznal status žrtev
                     vojnega nasilja. Predzadnji stavek: <emph>Takoj po sklepnih bojih 1945 so
                        pripadniki oboroženih formacij DFJ na ozemlju Slovenije usmrtili neznano
                        število ujetih hrv. in srb. kolaboracionistov (po ocenah celo do 200 000) in
                        ok. 9000 pripadnikov slov. domobranstva ter neznano število
                        civilistov.</emph> Če bi državni zbor sprejel končno poročilo Pučnikove
                     komisije, kaj takega ne bi bilo dovoljeno pisati. Hrvate in Srbe je pobijala
                     vojska, vendar pod vodstvom in po navodilih vojaške OZNE, za smrti po nekaj
                     tednih pa je kriva takratna oblast v značilni verigi: partijsko vodstvo – OZNA
                     – enote KNOJ-a. Tudi pomorjenih domobrancev je bilo vsaj 12 000, za kar bi
                     avtor izvedel, če bi se ustavil pri obeh knjigah Farnih spominskih plošč. V
                     LIT. ju ne zasledimo.</p>
                  <p>Kaj bi še napisal k obdelavi tega gesla. Ustavil bi se pri vlogi številk.
                     Porabil bom misli iz članka Meje zla, pravkar objavljenega v reviji Atlantic
                     (febr. 2002, 63-68). Avtor Ron Rosenbaum vprašuje ravno to, koliko je namreč
                     pri oceni zla pomembno število žrtev. Ali je razlika, denimo, če jih je šest
                     milijonov ali šest tisoč, oziroma šest tisoč ali šest. Pritrjuje z da:
                        <emph>Večina (ne vsi) se bo strinjala, da je treba razlikovati, če je bilo
                        žrtev šest milijonov in ne samo šest. Seveda je pri mejah zla treba
                        upoštevati oboje, tako namen storilcev kot številčnost, pri čemer lahko v
                        posameznih primerih manjše število pomeni hujše zlo in večje manjšega. Za
                        Stalinove žrtve, denimo, zdaj na splošno vemo, da jih je bilo več kot
                        Hitlerjevih (odvisno od tega, kdo je štel), kljub temu pa postmoderni
                        marksisti trdijo, da naj bi bila med njimi kvalitetna razlika in naj bi bil
                        stalinizem manjše zlo kot nacizem. Sovjetski komunizem da je bil osnovan na
                        temeljih utopičnega idealizma in je bilo nekaj deset milijonov umorov samo
                        nesrečni stranski produkt, pri Hitlerju pa je šlo za rasno sovraštvo</emph>.
                     Tako mnenje zagovarjajo tudi naši postkomunisti, pa tudi marsikdo na katoliški
                     strani. Kar se tiče številk, pa bi rekel, da se zaradi njih ne bomo tepli, je
                     pa napočil čas, da jih uredimo. Večina bralcev bi sprejela karkoli, tudi če bi
                     navedli desetkrat višje vrednosti. </p>
                  <p>Nekaj še o biografskih geslih. Na eni strani poplava imen iz časa NOB in
                     državljanske vojne na partizanski strani, na nasprotni popolna suša. Gesla so
                     dobili vsi narodni heroji, vsi generali, pa čeprav od večine nismo imeli
                     Slovenci nič, ali še hujše, tiščali so nas v Jugoslavijo; vsi partizanski
                     gospodarstveniki, napisano je tudi, kaj so vodili, nič pa, da je večina
                     njihovih podjetij propadla. Ustavil bi se pri dveh geslih: JANČAR, Lizika -
                     Majda, ki ga je obdelala Terezija Traven. Moti me zaključek : <emph>Med
                        italijansko-belogardistično ofenzivo v Polhograjskem hrihbovju so jo zajeli
                        belogardisti in po mučenju ustrelili</emph>. O njeni usodi je pisal leta
                     1993 v Zavezi Anton Komotar (9, 21-29). Tam izvemo, da je bila zajeta v znani
                     ofenzivi 18. marca 1943. leta, ki je pomenila konec Dolomitskega odreda. Akcijo
                     si je zamislil in jo izpeljal Pavle Vošnar - kapetan Vidmar. Ujetnike so
                     spravili v Rovte, kjer so večino izpustili, manjše število predali Italijanom,
                     ki so jih poslali v internacijo. Z Jančarjevo pa je bilo tako: <emph>Na
                        zaslišanje je prišla v partizanski kapi z rdečo zvezdo, in ko je zahteval,
                        naj jo sname, je ni hotela. Ko je to ponovno zahteval, je baje rekla: »Kamor
                        bo šla glava, bo šla še kapa!« Nato je začela histerično kričati in zmerjati
                        njega in ves protikomunistični upor z najbolj grdimi besedami in žaljivkami.
                        Vidmar je izgubil živce in jo ustrelil. Seveda je bilo to nepremišljeno
                        dejanje«</emph>. Komotar na koncu doda: <emph>Na njem je ležala senca, bilo
                        mu je notranje žal tega dejanja</emph>. </p>
                  <p>Pri zapisu v enciklopediji me namreč moti beseda mučenje. Ustaljena manira je
                     postalo pisanje, kako so bili na protikomunistični strani sami sadisti in nihče
                     od ustreljenih partizanov ali njihovih sodelavcev ni umrl brez mučenja. Seveda
                     se je v času državljanske vojne dogajalo marsikaj. Edini, za katerega vem iz
                     prve roke, da so ga domobranski stražarji mučili, je bil dr. Vito Kraigher. O
                     tem mi je namreč pravil član politične policije; kako se je namreč zgrozil, ko
                     so mu ga pripeljali na zasliševanje vsega pretepenega. Na drugi strani pa je
                     vseh pet tisoč taboriščnikov 2. junija 1945 videlo na Teharjah sprevod stotih
                     od udarcev zabuhlih in krvavih domobranskih oficirjev. Še istega dne zvečer so
                     jih odpeljali v smrt. </p>
                  <p>Za zgled prazne biografije sem izbral geslo o Marjanu Orožnu, ki ga je obdelala
                     Darinka Drnovšek, zaposlena v Arhivu Slovenije: <emph>OROŽEN, Marjan (Turje,
                        27.2.1930), politik. Diplomiral je 1963 na VŠPV v Ljubljani. Do 1950 je
                        delal v mladinski organizaciji (Trbovlje), nato v ZK; mdr. je bil sekretar
                        Obk ZKS Hrastnik (1958-63) in Medobčinskega komiteja ZKS Trbovlje (1967-69).
                        Nato je bil podpredsednik Skupščine SRS (do 1972), republiški sekretar za
                        notranje zadeve SRS (do 1978), sekretar Mestne konference ZKS Ljubljana
                        (1978-1982) in njen predsednik. L. 1982 je postal predsednik RS ZSS (do
                        1986)) in bil do 1990 član vodstva ZSJ, 1988-89 kot predsednik</emph>. Samo
                     naštevanje funkcij in letnic, suhe veje brez listja. In tega v enciklopediji
                     mrgoli! Saj če se potrudimo in se poglobimo v življenjepis, opazimo, da so se
                     še v zadnjih letih totalitarne oblasti, ko naj bi se že napovedovala odjuga,
                     partijske in državne funkcije prepletale, najbolj posrečen pa je seveda preskok
                     od ministra za notranje zadeve Slovenije v predsednika jugoslovanskega
                     sindikata. </p>
                  <p>Žal je Enciklopedija Slovenije neozdravljivo bolna že ob svojem rojstvu. Za
                     take izdaje je tako in tako značilno, da se hitro postarajo. Čeprav smo
                     sodelavce svarili, naj se ob tako častni nalogi, kot jim je naložena, končno
                     zresnijo in delajo pošteno, so ostali pri svoji trmi. Kaže, da prej kot v
                     tridesetih letih nove izdaje ne bo. Morda bi se dalo Enciklopediji Slovenije
                     življenje podaljšati z dopolnilnimi zvezki. Z njimi bi jo toliko zakrpali, da
                     bi bilo znosno. A najugodnejši čas je zamujen. Kdo jo bo še bral, koga bo še
                     zanimala?</p>
               </div>
               <div type="div3">
                  <head>Janez Zdešar</head>
                  <docAuthor>Janez Zdešar</docAuthor>
                  <figure>
                     <graphic url="slike_z_44/z_44_08.png"/>
                     <head>
                        <name type="author"/></head>
                  </figure>
                  <p>V anketi na nekaj straneh in v kratkem roku ni mogoče obdelati in še manj
                     dokončno oceniti, kako in koliko ES obravnava zgodovino KPS in KPJ do 1941,
                     dogajanje med 1941 in 1945, revolucijo, upor proti okupatorju, upor proti
                     revoluciji, državljansko vojno in grozljive poboje, z vsem kontekstom sorodnih
                     tem.</p>
                  <p>Prvo pomoč pri odgovoru na vprašanje nam nudi Josip Vidmar, ki je v posvetilu v
                     prvem zvezku Enciklopedije Slovenije 1987 zapisal: »Vse v nji naj bi bilo
                     zasnovano po enotni znanstveni metodi, in to na temeljih historičnega
                     materializma … Ideja tega znanstvenega nazora in njegove metode naj bi bile
                     prisotne v enciklopediji povsod, s čimer bi postala močen faktor v vzgoji naše
                     socialistične zavesti in misli.« Da bi bil ta cilj lažje dosežen, je imel prvi
                     zvezek ES 1987 za »strokovno področje NOB« kar 6 (!) urednikov, medtem ko so
                     imela vsa druga strokovna področja le po enega ali dva (!). Peti zvezek ES 1991
                     ima za področje NOB naenkrat enega samega urednika, »Področje NOB« pa se
                     preimenuje v »Zgodovina 1941 do 1945« … Nepodpisano Pojasnilo v začetku zvezka
                     skuša omenjeno Vidmarjevo navodilo zrelativizirati, a brez jasne odpovedi
                     historično-materialistični metodi in socialistični misli. </p>
                  <p>Ukinitev urednikov in izjava v pisanju ES niso povzročile spremembe bistvenih
                     ideoloških smernic, ki jih je nakazal Vidmar. Prejšnji obvezni dodatki o
                     partizanskem vojskovanju v topografskih geslih so se npr. skrajšani pogosto
                     vrinili kar med besedilo gesla. Koliko gesel so opustili in koliko dodali, na
                     novo napisali, za zdaj še ni mogoče navesti.</p>
                  <p>Po zaključitvi takega nacionalnega programa, kot je ES, je utemeljeno, da tudi
                     preživeli očividci te dobe, ki naj bi bili stali na »napačni strani zgodovine«,
                     opozorijo na njeno ozko ideološko gledanje, na napačne trditve, polresnice,
                     opustitve, očitno zgrešena ocenjevanja itd. – tudi na tem enem področju.
                     Opozorila so vabilo zgodovinarjem, naj se bolj spoprimejo s temi temami in naj
                     jih ne zadržuje strah pred očitki revanšizma, pretvarjanja ali revizije
                     slovenske polpretekle zgodovine ...</p>
                  <p>Očividci polpreteklega časa so sicer »obremenjeni« – z dogodki, a ne nujno s
                     pristranostjo in predsodki (te je treba a posteriori od primera do primera
                     dokazati). Drugačna in različna gledanja ter mnenja so lahko bistveni prispevek
                     h korekturi, dopolnitvi, opustitvi in zavrnitvi posameznih gesel ES oziroma še
                     posebej utemeljitvi vnosov novih gesel, ki so bila dozdaj prezrta in opuščena:
                     vse kot priprava za novo, bistveno izpopolnjeno in popravljeno izdajo celotne
                     ES.</p>
                  <p>V kratkem prispevku ni mogoče vsake trditve dokumentirati. Zapisane misli niso
                     vse popolne in dokončne. So popravljive in dane v premislek zgodovinarju, ki za
                     svoje delo ne potrebuje javnih nagrad in odlikovanj, pa čeprav bi dve
                     desetletji pripravljal geslovnik ES, bil pisec mnogih del in gesel – in
                     kateremu je totalitarni režim v priznanje podelil 11 nagrad (2 Sklada Borisa
                     Kidriča, 4 vstaje slovenskega naroda, 2 Kajuhovi, dve Osvobodilne fronte,
                     nagrado 4. julij) in 3 odlikovanja: red zaslug za narod s srebrnimi žarki, red
                     republike s srebrnim vencem in red dela z rdečo zvezdo ...</p>
                  <p>Ena osnovnih zgrešenosti ES je neodpustljiva pristranost pri objavljenih (oz.
                     izpuščenih) geslih o partizanstvu in domobranstvu (oboje v najširšem
                     smislu).</p>
                  <p>Domobranstvo in partizanstvo z vidika vojaškega potenciala direktno izzivata k
                     primerjavi: med vojno je bilo vseh domobrancev okoli 20.000, partizanov okoli
                     30.000, domobranci večinsko prostovoljci, partizani po septembru 1943 vedno več
                     nasilno mobilizirani. Pod italijansko okupacijo je bilo članov VS celo dvakrat
                     več kot partizanov! Vojaška obrambna moč Vaških straž je prevladovala vse leto
                     1943 do razsula Italije, domobranska pa jeseni ter pozimi 1944, ko se je
                     partizanstvo omejilo na »manevrsko obrambo osvobojenih« ozemelj. Vojaška premoč
                     domobranstva je bila od spomladi do konca vojne 1945 očitna. Slovenske
                     partizanske enote so vojno bolj preživele, kot pa v vojni zmagale.</p>
                  <p>ES kaže pri izbiri in izpustitvi gesel o partizanstvu in domobranstvu
                     konstantno in ogromno pristranost: </p>
                  <p>Gesel o domobranstvu je veliko manj kot o partizanstvu, čeprav so med
                     biografska gesla »uvrščena tudi imena nekaterih ljudi, ki so med 2. svetovno
                     vojno stopili na stran narodnega izdajstva, le da je tu izbor v skladu s
                     temeljno zasnovo enciklopedije še skrbneje tehtal razloge za uvrstitev in proti
                     njej.« (ES 1,IV) </p>
                  <p>Gesla o domobranstvu so redno in sorazmerno mnogo krajša od partizanskih. V
                     partizanskih geslih so obširno opisane čete, bataljoni, odredi, brigade,
                     divizije, korpusi, njih zgodovina, navedeni so politkomisarji in poveljniki,
                     narodni heroji, na široko je popisan tisk, propaganda, tehnika, najrazličnejše
                     bitke in zmage (ne vem, če je v vsej ES geslovno opisana kakšna domobranska
                     vojaška zmaga), preglednice, organizacije KPS in OF z vsemi pomožnimi
                     strukturami, institucijami kot pomoč partizanstvu itd. itd. … Kaj podobno
                     obširnega in podrobnega v geslih o domobranstvu sploh ni. </p>
                  <p>Slikovnega materiala (fotografij) o domobranstvu je zelo malo, neprimerljivo
                     manj.</p>
                  <p>Da o pristranosti v posameznih geslih tu in tokrat ne govorim! </p>
                  <p>Bohotna pristranost v korist partizanstva se še posebej kaže pri vsebinskem
                     podvajanju gesel. Poleg gesla Partizansko tiskarstvo so npr. še gesla:
                     Partizanske tiskarne, Narodnoosvobodilni tisk, Partizanske ciklostilne tehnike,
                     Centralna tehnika KPS … Podvojena stvarna gesla vzbujajo sum, da gre za
                     propagando, in ne dajejo vtisa enciklopedične popolnosti. – Takih in podobnih
                     primerov je še veliko.</p>
                  <p>Prihajam na gesla, ki jih ni, a bi jih po mojem ES nujno morala vsebovati:
                     omenjam le nekaj predlogov.</p>
                  <p>Najprej mislim na ljudi, ki nedvoumno zaslužijo nacionalni spomin. Tu ni
                     prostora za imensko navajanje, vendar gre za jasno kategorijo: za tiste može in
                     žene, dekleta in fante, ki so jih partizani pobili na slovenskem podeželju,
                     zlasti v letih 1941 do 1943, ker so se odločno in pogumno postavili proti
                     brezbožni komunistični revoluciji. To so bili laiki in duhovniki, vodilni in
                     vplivni ljudje v svojih okrajih – sicer bi jih partija ne dala pobiti – in
                     morajo biti zato z imenskim geslom sprejeti v ES. Med njimi so tudi kandidati
                     za beatifikacijo: GROZDE, Lojze, KIKELJ, Jaroslav itd. ...</p>
                  <p>Lastna gesla morajo dobiti kraji in lokacije morišč, grobišč, taborišč, jam,
                     brezen, kjer so partizani mučili, pobijali in kamor so metali pobite
                     nasprotnike, med revolucijo in po njej. Navesti je treba imena odgovornih enot,
                     komandantov, izvršilcev, število pobitih … Na desetine in desetine morišč je že
                     javno znanih, vsak dan prihajajo na dan nova imena.</p>
                  <p>Lastna in primerno obširna gesla bi morala dobiti dejstva, dogodki, pojmi, ki
                     so sicer sumarično ali postransko morda že omenjeni, a so zaradi dosedanjega
                     bolj ali manj načrtnega prikrivanja, nezadostnega preučevanja in zanemarjanja
                     odkritih odgovorov vrezali v slovenski narod in državo globoko rano, z vsemi
                     negativnimi posledicami. – Spet samo nekaj primerov.</p>
                  <p>Zakaj npr. tako imenovano VOJVODSTVO ni dobilo svojega gesla v ES? Kdo so bili,
                     kako je prišlo do tega pojava? Je to poznejši partijski izum, valitev krivde
                     partijskega vrha na nekatere nepriljubljene rivale in konkurente? Koliko časa
                     je vodstvo te težnje podpiralo, morda celo ustvarilo, kdaj in zakaj prekinilo?
                     So bili očitki partijskega vodstva upravičeni, ali pa je morda vodstvo hotelo
                     zabrisati sledove lastnega napačnega ravnanja?</p>
                  <p>Podobno tudi LIKVIDATORJI oz. LIKVIDACIJE nimajo svojega gesla. In vendar gre
                     za enega bistvenih pojavov delovanja in »uspehov« revolucije. Nekateri, npr.
                     Puklasti Miha, Gad, Ahac, Žan, Novak, Stadler itd. bi vsak zase »zaslužil«
                     obravnavo. Kdo je likvidacije načrtoval in vodil, po kakšnem zaporedju so bile
                     izvrševane, zakaj so bile poklane cele družine? Zakaj je bilo likvidiranih le
                     malo okupatorskih veljakov in vojakov? Je bilo likvidiranje domačih Slovencev
                     primarna zahteva revolucije?</p>
                  <p>POBOJI UJETIH RANJENCEV – število gre v stotine – med revolucijo in takoj po
                     koncu vojne nujno potrebujejo posebno geslo in obravnavo. Kje, kdaj, število
                     pobitih ranjencev, kdo jih je naročal in izvrševal itd. </p>
                  <p>Posebej je treba obravnavati MUČENJA. Gre za tista grozljiva dejanja
                     revolucionarne podivjanosti, pogosto »uvod« v likvidacijo, o katerih pa je še
                     zelo malo napisanega in ugotovljenega in toliko več zanikanega.</p>
                  <p>POŽIGI GRADOV, motivacije, naključni, naročeni … zahtevajo lastno geslo in
                     obdelavo.</p>
                  <p>Podobno tudi kulturno-umetniški spomeniki, kot so bile PORUŠENE CERKVE, KAPELE
                     IN ZNAMENJA med vojno in revolucijo, in še zlasti po vojni, npr. na Kočevskem.
                     Čeprav je zbranega že veliko materiala, še ni celostne obravnave za vso
                     Slovenijo.</p>
                  <p>Medvojni GENOCID CIGANOV (ROMOV) spada med najhujša zločinstva komunistične
                     revolucije: od ca. 350 do 400 ciganov, ki so živeli 1942 v t. i. Ljubljanski
                     pokrajini, so jih načrtno in skupinsko v kratkem zaporedju na raznih krajih
                     pobili okoli 160! – Sedanje geslo ROMI tega sploh ne ve ...</p>
                  <p>VOLITVE MED REVOLUCIJO na tako imenovanih »osvobojenih« ozemljih so bile
                     politične farse: agitpropke, z eno samo listo kandidatov, včasih potrjenih celo
                     z aklamacijo, torej nedemokratične. Socialna revolucija in demokratične volitve
                     sta izključujoča se pojma! – Ta tema zahteva izčrpno, kritično geslo.</p>
                  <p>MATJAŽEVA VOJSKA. Pod to geslo spadajo oborožene skupine protirevolucionarjev,
                     ki so se v letih 1945 do 1947 v Sloveniji upirale totalitarnemu režimu. Za leto
                     1947 navaja tajno poročilo UDBE 212 ujetih in pobitih »banditov«, od tega v
                     boju ubitih 39, aretiranih podpornikov 575 in pred sodiščem obsojenih 533 oseb.
                     Gre torej za usodo 1320 oseb, za množično dogajanje, ki ga mora prihodnja ES
                     nujno obdelati.</p>
                  <p>DEZERTERSTVO, zlasti pri partizanih, je bilo najpogosteje strahotno kaznovano:
                     z ustrelitvijo. Teh primerov je ogromno, na stotine, tako da relativno niso
                     primerljivi s prakso in kaznimi armad zahodnih zaveznikov. Nujno geslo!</p>
                  <p>PARTIZANSKE REPRESALIJE proti lastnemu narodu in prebivalstvu. Streljanja
                     talcev, sorodnikov domobrancev, miniranje, rušitve in požigi vasi ter izgon
                     preostalih prebivalcev, starcev, žena in otrok v Suhi krajini pozimi 1945,
                     selitve »nezanesljivega« prebivalstva takoj po vojni iz zgornjesavske doline
                     ter mejnega področja z Avstrijo.</p>
                  <p>In kot zadnji primer naj omenim CINK. – Konferenca na Cinku je zelo pomembna za
                     razumevanje revolucije pri nas v Sloveniji in geslo bi moralo biti vsebinsko
                     obravnavano na široko.</p>
                  <p>ES vsebuje celo vrsto gesel, ki so z ozirom na značaj in namen splošne
                     enciklopedije preširoka in predolga. V večini primerov gre za gesla iz
                     predvojne zgodovine KPJ in KPS. V tistem času partija ni bila ne številčno
                     močna ne vplivna sila v slovenskem političnem prostoru. Omenjanje podrobnosti v
                     lastnih geslih, kot npr. letakov, brošur, raznih protestnih akcij,
                     manifestacij, govorov in nastopov je predimenzionirano: sicer bi morale podobne
                     stvari iz političnega življenja tradicionalnih strank zaradi uravnovešenosti
                     obsegati vsaj 3 do 4 krat več gesel!</p>
                  <p>Druga skrajnost pa je v tem, da so nekatera gesla prekratka in premalo
                     informativna. </p>
                  <p>Geslo BOLJŠEVIZEM je nezadostno v vseh pogledih, kot da bi šlo za neko
                     nerelevantnost. In vendar je bil boljševizem notranji movens vseh komunističnih
                     partij po svetu, tudi jugoslovanske in slovenske, bil je cilj, ki so ga morale
                     nujno doseči, vzrok brezštevilnih notranjih čistk, izključevanj in pobojev v
                     partijah sveta, podžiganje k revolucionarni borbenosti, ideal, ki sta si ga pri
                     »zdravljenju« notranjih bojev in needinosti v KPJ in KPS po prihodu iz Moskve v
                     Jugoslavijo 1936 in 1937 zastavila Tito in Kardelj, in ga je med revolucijo
                     patetično oznanjal Hebrang. – Geslo o vsem tem ne ve nič.</p>
                  <p>Podobno je z geslom III. INTERNACIONALA, kot da bi se ga ES sramovala … Brez
                     Kominterne si svetovnega komunizma med 1919 do 1943 ni mogoče predstavljati,
                     bila je srčika transnacionalnega komunističnega terorizma. Njena organizacija
                     se je razpletla čez ves svet, desetine in desetine komunističnih partij na vsem
                     svetu so se ji kot sekcije suženjsko pokoravale in izvajale njene sklepe,
                     taktiko in strategijo. Delovanja KPJ si brez nje ni misliti, vodilni slovenski
                     komunistični kader se je tam v tridesetih letih šolal, idejno in diverzantsko,
                     ali pa so bili celo za profesorje … Kardelj in Tito sta bila izredno zagnana
                     agenta Kominterne, med revolucijo tudi vsakodnevno radijsko povezana z Dedom
                     (šifra za Kominterno). Kdor hoče dokončno razumeti »revolucijo, imenovano NOB«,
                     mora poznati Kominterno – a kaj, ko ima geslo o njej v ES le nekaj deset
                     vrstic, namesto nekaj strani!</p>
                  <p>Prekratko je geslo DRUGI KONGRES KPJ, vukovarski kongres KP Jugoslavije poleti
                     1920, ko je ta že bila sekcija Kominterne. Njej se je 11. aprila 1920
                     pridružila KP Slovenije. Kongres je sprejel svoj partijski program po zgledu
                     nasilnega sovjetskega revolucionarnega programa in ni bil nikoli razveljavljen.
                     Bil je obvezen tudi med revolucijo, do tretjega kongresa KPJ v Beogradu 1948,
                     ko je bil sprejet nov program. </p>
                  <p>Za konec še nekaj o geslu NARODNOOSVOBODILNI BOJ IN REVOLUCIJA. Prispevek je
                     zelo kratek, vendar svoje vrste mojstrovina, hoja okoli vroče kaše, dober
                     primer zamolčevanj, minimalizacije, malopovednosti in dvoumnosti. Kot da ne bi
                     KPJ že 1920. začela s poskusom boljševiške revolucije v Beogradu, ga
                     diletantsko ponovila 1929., in 1940. v jeseni (!) – pol leta pred začetkom
                     vojne – s Titom na čelu vse pripravila za oboroženo vstajo, ki pa jo je
                     preprečil ›Njet!‹ iz sovjetske Kominterne! – Geslo bi moralo biti veliko
                     obširnejše in v podatkih izčrpno, tako pa ostaja zmaličen, obglavljen
                     torzo.</p>
                  <p>Za konec še vprašanje: Kdaj bo marksistični zgodovinar v Sloveniji sposoben
                     (u)videti, da je slovenska Komunistična partija s svojim vodstvom – preko OF –
                     t.i. narodnoosvobodilni boj slovenskega naroda instrumentalizirala,
                     monopolizirala in nečloveško sankcionirala? In kdaj bo to tudi zapisano v
                     Enciklopediji Slovenije?</p>
                  <p>Brez odstranitve ideoloških očal to ne bo šlo!</p>
               </div>
               <div type="div3">
                  <head>Marjan Ozvald</head>
                  <docAuthor>Marjan Ozvald</docAuthor>
                  <figure>
                     <graphic url="slike_z_44/z_44_09.png"/>
                     <head>
                        <name type="author"/></head>
                  </figure>
                  <p>Nacionalna enciklopedija bi morala biti celovit prikaz zgodovine in življenja
                     slovenskega naroda skozi stoletja do časa, ki ga živimo. </p>
                  <p>Predstavitev usodnih let druge svetovne vojne, okupacije, revolucije in
                     protirevolucije pa v Enciklopediji Slovenije žal ni uravnotežena, temveč
                     izrazito nesorazmerna v korist revolucionarne strani. </p>
                  <p>Slikovno gradivo h geslom na partizanski strani prinaša zelo veliko fotografij
                     narodnih herojev, fotografij partizanskih enot in zborovanj. Manj je naslovnih
                     strani partizanskih glasil. </p>
                  <p>Pri nekaterih že tako redkih fotografijah z druge strani se je težko znebiti
                     vtisa, da so bile izbrane z namenom to drugo stran čimbolj kompromitirati.
                     Izrazito neuravnoteženost potrjuje tudi dejstvo, da na izbranih 500 straneh ni
                     nobene fotografije žrtev vosovskih likvidacij. </p>
                  <p>Izbrali smo pet knjig Enciklopedije Slovenije: drugo, sedmo, osmo, dvanajsto in
                     petnajsto knjigo, v vsaki po sto strani. </p>
                  <p>Številčni rezultat tega testa prepričljivo potrjuje prej omenjeno ideološko
                     neuravnoteženost in poudarjeno enoznačnost v geslih in v slikovnem gradivu. </p>
                  <p>Naj spregovorijo številke. </p>
                  <table rend="boxed" rows="4" cols="5">
                     <row>
                        <cell/>
                        <cell cols="2">Partizanska stran</cell>
                        <cell cols="2">Protirevolucijska stran</cell>
                     </row>
                     <row>
                        <cell/>
                        <cell>Portretne fotografije</cell>
                        <cell>Skupinske fotografije, naslovnice in drugo</cell>
                        <cell>Portretne fotografije</cell>
                        <cell>Skupinske fotografije, naslovnice in drugo</cell>
                     </row>
                     <row>
                        <cell>2. knjiga, strani 1–105</cell>
                        <cell>1 </cell>
                        <cell>8</cell>
                        <cell>-</cell>
                        <cell>1</cell>
                     </row>
                     <row>
                        <cell>7. knjiga, strani 1–100</cell>
                        <cell>10</cell>
                        <cell>1</cell>
                        <cell>-</cell>
                        <cell>1</cell>
                     </row>
                     <row>
                        <cell>8. knjiga, stran 195–295</cell>
                        <cell>38</cell>
                        <cell>8</cell>
                        <cell>-</cell>
                        <cell>-</cell>
                     </row>
                     <row>
                        <cell>12. knjiga, stran 1–100</cell>
                        <cell>1</cell>
                        <cell>6</cell>
                        <cell>-</cell>
                        <cell>6</cell>
                     </row>
                     <row>
                        <cell>15. knjiga, strani 1–100</cell>
                        <cell>2</cell>
                        <cell>6</cell>
                        <cell>-</cell>
                        <cell>3</cell>
                     </row>
                     <row>
                        <cell/>
                        <cell>52</cell>
                        <cell>29</cell>
                        <cell>-</cell>
                        <cell>11</cell>
                     </row>
                     <row>
                        <cell/>
                        <cell/>
                        <cell/>
                        <cell/>
                        <cell/>
                     </row>
                     <row>
                        <cell>Skupaj</cell>
                        <cell cols="2">81</cell>
                        <cell cols="2">11</cell>
                     </row>
                  </table>
                  <p>Teh 500 strani tretjine Enciklopedije Slovenije pomeni izrazito nesorazmerje v
                     korist ene ideološke usmeritve. </p>
                  <p>Naj bo to memento prihodnjim sestavljalcem in avtorjem, da jim bo vodilo težnja
                     k ideološki uravnoteženosti in pluralnosti. </p>
                  <p>Le tako bo Enciklopedija Slovenije popoln in celovit prikaz narodove zgodovine,
                     življenja in dela pomembnih Slovencev različnih nazorskih usmeritev in vseh
                     silnic, ki so skozi stoletja oblikovale slovenskega duhá.</p>
               </div>
               <div type="div3">
                  <head>Blaža Cedilnik</head>
                  <docAuthor>Blaža Cedilnik</docAuthor>
                  <figure>
                     <graphic url="slike_z_44/z_44_10.png"/>
                     <head>
                        <name type="author"/></head>
                  </figure>
                  <p>Kot se kruha veseli sestradan človek, sem se sama veselila dejstva, da bomo
                     končno Slovenci dobili narodovo osebno izkaznico, slovensko enciklopedijo,
                     knjigo, v kateri so zapisane najpomembnejše reči, ki jih je naš narod prispeval
                     v svojo zakladnico in zakladnico sveta, in seveda možje in žene, ki so kolo
                     razvoja slovenske in svetovne znanosti in umetnosti krepko zavrteli naprej.
                     Čakala sem jo z nestrpnostjo, z vročo željo, da jo čimprej vzamem v roke in
                     odprem in se začnem pasti po prostranih pašnikih narodovega védenja. Mnenja sem
                     bila, da je to knjiga, ki jo mora imeti vsak Slovenec na častnem mestu na svoji
                     knjižni polici. To je bilo davnega leta 1989. Davnega pravim zato, ker so se
                     vmes zgodile reči, na katere smo kot narod stoletja čakali.</p>
                  <p>Zdaj pa mi dovolite, da povem, zakaj enciklopedije kljub prej povedanemu nimam.
                     Prišel je akviziter in povedal, da ponuja slovensko enciklopedijo.
                     Prednaročilo. Skoraj sem že pisala naročilnico, ko mi je pokazal krtačne odtise
                     nekaterih strani iz prve knjige, ki je bila že v tisku. Z ihto sem se dobesedno
                     vrgla v prebiranje teh strani. In bila sem razočarana. Z vsakim pojmom, ki sem
                     ga prebrala, sem bila bolj razočarana. Balast. Na teh straneh, ki naj bi me
                     prepričale o kvaliteti vsebine knjige, ni bilo skoraj nič, kar bi sodilo vanjo.
                     Premislila sem si. Bom počakala na izid prve knjige in si jo pošteno ogledala.
                     Kaj zato, če bom plačala nekaj več. Vsaj ne bom kupila mačka v žaklju. Pa me
                     tudi knjiga ni prepričala. Pač ni bila to, kar sem si predstavljala. Saj sem
                     vendar poznala že nekaj enciklopedij in sem vedela, kakšne so. Npr.
                     Encyclopaedia Britannica. Za prvi natis bi bilo vendar treba skrajno skrbno
                     izbirati pojme, ki sodijo vanjo. Nič hudega, če bi kaj manjkalo. To se zlahka
                     uredi pri naslednjih natisih. Pri dodatkih. Namesto morda osmih ali devetih
                     knjig resnično najpomembnejših, skrbno izbranih pojmov je nastalo petnajst
                     knjig, krepko obteženih z balastom, ob tem pa manjka cela vrsta pojmov in
                     ljudi, ki so odločilno zaznamovali našo zgodovino in naš razvoj. Ampak kot sem
                     že omenila, to drugo se mi zdi bistveno manj problematično kot ono prvo.</p>
                  <p>Še eno dejstvo bi rada omenila. Morda mi bo kdo rekel, s kakšno pravico si
                     drznem ocenjevati delo strokovnjakov, ki v naši deželi res nekaj štejejo.
                     Mislim, da imam to pravico. Enciklopedija je vendar namenjena meni, seveda ne
                     samo meni, ampak tudi meni. Zato je prav, da povem svoje mnenje, in če je to
                     mnenje osamljeno, prav. Prepričana pa sem, da bo v mojih vrsticah našel sebe še
                     marsikdo. Zato jih tudi pišem.</p>
                  <p>Tudi naslednje knjige sem skoraj z religioznim upanjem jemala v roke, posebej
                     po osamosvojitvi, po zamenjavi uredniškega odbora, pa nič. Čedalje bolj se mi
                     je utrjeval občutek, da Slovenci nimamo svoje enciklopedije in je še ne bomo
                     imeli kmalu. Kaj res ne premoremo znanosti in znanstvenikov, ki ne bi bili skoz
                     in skoz prepojeni s komunistično ideologijo, ki bi se znanstvenega projekta,
                     kar enciklopedija nedvomno je, lotevali z resnično znanstvenim pristopom in s
                     kritično distanco do vsega, s čimer imajo opravka. NOB je popisana neverjetno
                     podrobno. Videti je, da je cela množica gesel, tako biografskih kot krajevnih
                     in stvarnih, v njej samo zato, da lahko govorijo o NOB. Lahko bi rekla, da je
                     to prej enciklopedija NOB in vsega, kar je v zvezi z njo, kot nacionalna
                     enciklopedija.</p>
                  <p>Npr.: BELOKRANJSKA BRIGADA › Petnajsta SNOB Belokranjska.</p>
                  <p>BELOKRANJSKA PARTIZANSKA ČETA.</p>
                  <p>BELOKRANJSKI PARTIZANSKI BATALJON.</p>
                  <p>BELOKRANJSKI PARTIZANSKI ODRED.</p>
                  <p>BELOKRANJSKO OKROŽJE.</p>
                  <p>BELOKRANJSKO VOJNO PODROČJE.</p>
                  <p>PETNAJSTA SNOB BELOKRANJSKA.</p>
                  <p>Pa seveda še posamezni kraji iz tega področja. Naj navedem nekaj primerov takih
                     gesel.</p>
                  <p>BEZNIK, Vladimir <emph>(Radovljica, 20.7.1930), družbenopolitični delavec.
                        Diplomiral je 1964 na VŠPV v Ljubljani. Sodeloval je v NOB, bil član Skoja
                        od 1944. Po osvoboditvi je bil mdr. sekretar Univerzitetne konference ZKS
                        Ljubljana (1951-53), sekretar (1968-1971) in podpredsednik (1971-75) RK SZDL
                        Slovenije, </emph>
                     <emph>predsednik MK SZDL Ljubljana (1976-80), predsednik skupščine o. Ljubljana
                        Bežigrad (1984), predsednik zbora občin skupščine SRS (1986-). Prizadeval si
                        je, da bi SZDL nadaljevala demokratične tradicije OF.</emph>
                  </p>
                  <p>P. Kr.</p>
                  <p>BIZJAK, Bernard - Kostja <emph>(Brezovica pri Ljubljani, 8.5.1921),
                        generalmajor JLA. Pred 2. sv.v. je bil delavec; v NOB in KP od 1941. V NOV
                        je bil mdr. politični komisar bataljona in brigade ter politični komisar 18.
                        divizije. Po osvoboditvi je bil politični komisar brigade, pomočnik
                        komandanta vojnega območja idr. V Beogradu je 1956 končal VVA JLA, Nosilec
                        partizanske spomenice 1941. </emph>
                  </p>
                  <p>F. Pet.</p>
                  <p>OBLAKOV VRH, <emph>zaselek v povirju Kanomljice ob cesti Dolenja Trebuša-Idrija
                        v o. Idrija. Tu se odcepi cesta proti Šebreljam in Jagrščam.</emph>
                  </p>
                  <p>Med premikom kolone 9. korpusa iz doline Idrijce čez Jagršče proti Vojskemu je
                     22.7. 1944 prišlo do celodnevnega hudega boja z enotami nem. 139. bataljona
                     Heine. Glavnina 30. divizije je z drugimi enotami 9. korpusa in s civilnimi
                     ustanovami 1.4. 1945 zašla v sovražnikov obroč; po hudih dvodnevnih bojih so se
                     partizani v manjših skupinah reševali v različne smeri.</p>
                  <p> Z. KI.</p>
                  <p>ZABUKOVEC, Milan - Miloš <emph>(Spodnja Zadobrova, 16. 4. 1923), častnik,
                        narodni heroj. Izučil se je za strojnega ključavničcarja in sodeloval v
                        levičarskem delavskem gibanju. Augusta 1941 je postal partizan Mokrške čete;
                        septembra 1942 so ga dodelili zaščitni patrulji Glavnega poveljstva
                        slovenskih partizanskih čet; v zaščitnih enotah je ostal večinoma do konca
                        vojne. Po vojni je služboval v Knoju; 1968–82 je bil v TO komandant zaščitne
                        brigade vojaškega in političnega vodstva SRS. Nosilec partizanske spomenice
                        1941.</emph>
                  </p>
                  <p>M. Pa.</p>
                  <p>Partizanska »vojska« je obdelana z vsemi najmanjšimi podrobnostmi. Vsaka
                     najmanjša četa je omenjena. Razen tega pa je značilno tudi izrazoslovje, ki
                     stvari lepša in tudi zavaja.</p>
                  <p>KOŽLJEŠKA PARTIZANSKA ČETA – <emph>je imela več prehrambenih in političnih
                        akcij v notranjskem okrožju</emph>. Nič o Krimski jami in drugih
                     pobojih.</p>
                  <p>Tak zavajajoč izraz je »prehrambena akcija«. V medvojnem Slovenčevem koledarju
                     sem prebrala o taki »prehrambeni akciji«. Partizani so prišli h kmetu in rekli,
                     da bodo kupili kravo. Kmet se je sicer malo upiral, a partizani so bili zelo
                     »prepričevalni«. Za kravo so mu ponudili 3000 lir. Kmet je ponudbo sprejel. Ker
                     niso imeli »drobiža«, so mu plačali s partizanskim bonom za 5000 lir. Torej jim
                     je moral kmet razen krave dati še 2000 lir v pravem denarju.</p>
                  <p>Ob izidu zadnje, petnajste knjige Enciklopedije Slovenije so na televiziji
                     pripravili obširno oddajo o njenem nastanku in vsebini. Govorili so vsi njeni
                     glavni akterji. Menili so, da je v Enciklopediji Slovenije zajeto najbolj
                     verodostojno vedenje o živih in mrtvih Slovencih. Da je vsestranski splet
                     informacij, temelj narodove samobitnosti in krepitev narodove samopodobe. Ob
                     Enciklopediji so se zbrale široke skupine znanstvenikov, ki so delovali v
                     strokovnih uredniških odborih, kot zunanji strokovni uredniki, kot člani
                     strokovnih, znanstvenih in političnih ustanov ali kot posamezniki. Kako božajo
                     ušesa prijetne stare besede: samoupravni sporazum in družbeni dogovor, ki ju je
                     bilo treba skleniti pred začetkom. Nato so pripravili geslovnik in ga dali v
                     pregled na SZDL. Nekatera gesla so jim črtali, sicer so jih pa podprli. In jim
                     dali vrsto koristnih nasvetov. Posebej še ob poskusnih polah leta 1985. Seveda
                     je bilo treba narediti osrednji načrt, kajti brez tega so nekatera področja
                     dobro obdelana, druga le delno, tretja izpuščena. Za nekatera področja so
                     morali ustanoviti znanstvenoraziskovalne skupine, da so raziskale tiste
                     segmente, ki niso bili znanstveno obdelani. Dr. Jasna Fišer je dejala, da je
                     pokrita vsa slovenska zgodovina. Izrečene so bile še mnoge lepe besede. Da je
                     to trenutno najboljši pregled naše preteklosti.</p>
                  <p>Ob vsem povedanem se človek vpraša, kako je po vsem tem mogoče, da je izpuščeno
                     vse, kar je v zvezi z državljansko vojno med drugo svetovno vojno: sama
                     državljanska vojna, revolucija, medvojni atentati in poboji, povojni poboji in
                     montirani procesi, da naštejem samo nekaj najbolj razvpitih. Ne morem verjeti,
                     da je to nenamerno, da je tako odločujoč segment naše zgodovine in kulture
                     puščen vnemar.</p>
                  <p>Ko sem pregledovala enciklopedijo, sem se spomnila na neko izjavo svoje
                     profesorice z gimnazije, ki jo zelo cenim. Ko je moj sin obiskoval osmi razred
                     osemletke, je bil precej časa v bolnišnici, torej odsoten od pouka. Učiteljica
                     zgodovine mu je dala nekakšne liste z vprašanji in mu rekla, naj doma napiše
                     odgovore nanje. Vsebina je bila seveda druga svetovna vojna, predvsem NOB. Doma
                     imamo celo skladovnico knjig o omenjeni tematiki, zato ne bi smel imeti
                     problemov, če česa ne bi našel v svojih šolskih knjigah. Ko je sam napisal vse,
                     kar je našel, sem mu skušala pomagati. Pa ni bilo tako preprosto. Zahtevanih
                     podatkov nisem mogla najti. Sposodili smo si še nekaj knjig in cela družina je
                     brskala po njih in iskala. Kljub temu je ostalo kar nekaj vprašanj
                     neodgovorjenih. Zato sem odšla k svoji profesorici z gimnazije in ji pokazala
                     vprašanja. Pregledovala jih je in dejala: Večino tega so si pozneje
                     izmislili.</p>
                  <p>Hm. Napisali so celo goro knjig, da bi izoblikovali in ovekovečili NOB. Za
                     krono teh prizadevanj so napisali še enciklopedijo. Kajti če pade mit o NOB,
                     pade skoraj pol enciklopedije.</p>
               </div>
            </div>
            <div type="div2">
               <head>Manjkajoča gesla v eES – nekaj predlogov Nove slovenske zaveze </head>
               <div type="div3" subtype="intro">
                  <p>
                     <emph>Ena od žalostnih odlik Enciklopedije Slovenije so tudi kričeče praznine,
                        ki jih povprečen poznavalec slovenskih stvari ne more spregledati. Tu
                        navajamo nekaj biografskih, krajevnih in stvarnih gesel, ki najbolj vpijejo
                        s svojo odsotnostjo. Seznami, ki sledijo, seveda niso popolni in imajo samo
                        ilustrativno vlogo. </emph>
                  </p>
               </div>
               <div type="div3">
                  <head>Biografska gesla</head>
                  <p>Ambrožič, Alojzij</p>
                  <p>Ambrožič, Vid</p>
                  <p>Arnež, Janez</p>
                  <p>Bajuk, Marko</p>
                  <p>Bastič, Alojz</p>
                  <p>Bastič, Ivan</p>
                  <p>Beranek, Jože</p>
                  <p>Berlot, Božidar</p>
                  <p>Bernik, Jože</p>
                  <p>Bevc, Ladislav</p>
                  <p>Blatnik, France</p>
                  <p>Borštnar, Janez</p>
                  <p>Bračko, Stane</p>
                  <p>Capuder, Karel</p>
                  <p>Casar, Franc</p>
                  <p>Cerkovnik, Franc</p>
                  <p>Cigan, dr. France</p>
                  <p>Corsellis, John</p>
                  <p>Čokan, Tone</p>
                  <p>Debeljak, Janko</p>
                  <p>Dežman, Josip</p>
                  <p>Dolenec, Ivan</p>
                  <p>Dolinar, France</p>
                  <p>Dolinar, Rudolf</p>
                  <p>Emmer, Franc – FanOuš</p>
                  <p>Fajdiga, Vilko</p>
                  <p>Finec, Milan</p>
                  <p>Gabrovšek, dr. Franc</p>
                  <p>Gajšek, Vlado</p>
                  <p>Geohelli, Jože</p>
                  <p>Glavač, Franc</p>
                  <p>Gogala, Ivan</p>
                  <p>Grozde, Lojze</p>
                  <p>Hočevar, Gabrijel</p>
                  <p>Ilovar, Albin</p>
                  <p>Jagodic, dr. Jožef</p>
                  <p>Jakoš, Jožko</p>
                  <p>Jeločnik, Niko </p>
                  <p>Jenko, Alojz Janez</p>
                  <p>Jevdjević, Dobroslav</p>
                  <p>Jezernik, Maksimiljan</p>
                  <p>Kikelj, Jaroslav</p>
                  <p>Komar, Milan</p>
                  <p>Koprivica, Danilo</p>
                  <p>Kranjc, Milan</p>
                  <p>Kremžar, France, ml.</p>
                  <p>Kremžar, France, st.</p>
                  <p>Križaj, dr. Peter</p>
                  <p>Kvaternik, fRANC</p>
                  <p>Kukovič, Kazimir</p>
                  <p>Legat, Leopold</p>
                  <p>Lehmann, Friderik</p>
                  <p>Lenček, Ignacij</p>
                  <p>Majdič, Fortunat</p>
                  <p>Mavser, Darko</p>
                  <p>Meršol,Valentin</p>
                  <p>Muster, Miki</p>
                  <p>Perne, Tone</p>
                  <p>Polda, Anton</p>
                  <p>Nadrah, Ignacij</p>
                  <p>Oven, Anton </p>
                  <p>Peršuh, Ivo</p>
                  <p>Peterka, Odon</p>
                  <p>Rabuza, Anton, prof.</p>
                  <p>Starc, Anton</p>
                  <p>Stepinac, Alojzij</p>
                  <p>Stepišnik, Milan</p>
                  <p>Šabič, Miloš</p>
                  <p>Šimenc, Josip</p>
                  <p>Šinkar, Anton</p>
                  <p>Škof, ing. Rudolf</p>
                  <p>Šturm, Franc</p>
                  <p>Tepež, ing. Anton</p>
                  <p>Tolstoj, Nikolaj</p>
                  <p>Urbanc, Peter</p>
                  <p>Vasiljević, Dobrivoje</p>
                  <p>Vizjak, Milko</p>
                  <p>Vojska, ing. Jože</p>
                  <p>Vošner, Pavel</p>
                  <p>Žitko, Stanislav</p>
                  <p>Župec, Franc</p>
               </div>
               <div type="div3">
                  <head>Krajevna gesla</head>
                  <p>Ajdovec</p>
                  <p>Barbarin rov</p>
                  <p>Begunska taborišča <lb/>– posamezno</p>
                  <p>Brezarjevo brezno</p>
                  <p>Brezni pri Konfinu</p>
                  <p>Brezno pod Krenom</p>
                  <p>Brezovica pri Ljubljani</p>
                  <p>Grahovo</p>
                  <p>Hinje</p>
                  <p>HoteDršČica</p>
                  <p>Jelendol</p>
                  <p>Kanižarica</p>
                  <p>Kopišča</p>
                  <p>Kraji z domobranskimi postojankami</p>
                  <p>Kraji z vaškimi stražami</p>
                  <p>Kucja dolina</p>
                  <p>Lienz - Peggez</p>
                  <p>Macesnova gorica</p>
                  <p>Mavrlen</p>
                  <p>Mozelj </p>
                  <p>Rovte nad Logatcem</p>
                  <p>Slovenska Bistrica</p>
                  <p>Spittal</p>
                  <p>Šentjošt</p>
                  <p>Šentpavel</p>
                  <p>Tezenski gozd</p>
                  <p>Travna gora</p>
                  <p>Turjaški grad</p>
                  <p>Ujetniška taborišča <lb/>– posamezno</p>
                  <p>Veliki Osolnik</p>
                  <p>Vetrinjsko taborišče</p>
                  <p>Zaprto kočevsko ozemlje </p>
                  <p>Žiglovica</p>
                  <p>Žvirče</p>
               </div>
               <div type="div3">
                  <head>Stvarna gesla</head>
                  <p>Črne bukve</p>
                  <p>Domobranski bataljoni – posamezno</p>
                  <p>Državljanska vojna</p>
                  <p>Eksodus</p>
                  <p>Eksplozija na Jesenicah</p>
                  <p>Exodus – politični begunci</p>
                  <p>Farne spominske plošče</p>
                  <p>Glasila politične emigracije</p>
                  <p>Glasila protirevolucije</p>
                  <p>Grobišča</p>
                  <p>Književnost protirevolucije</p>
                  <p>Komunistični teror</p>
                  <p>KOS – vojaška protiobveščevalna služba</p>
                  <p>Krivične sodbe</p>
                  <p>Kulturno prosvetna dejavnost v taboru protirevolucije</p>
                  <p>Likovna umetnost v taboru protirevolucije</p>
                  <p>Likvidacija</p>
                  <p>Logaška klavnica</p>
                  <p>Matjaževa vojska</p>
                  <p>Mladinske ilegalne protikomunistične organizacije</p>
                  <p>Montirani procesi</p>
                  <p>Morišče</p>
                  <p>Poboji in atentati med vojno</p>
                  <p>Pohorska afera</p>
                  <p>Politični umori duhovnikov</p>
                  <p>Politični umori županov</p>
                  <p>Politični zločin</p>
                  <p>Povojni poboji</p>
                  <p>Prisilno delo</p>
                  <p>Ranjenci</p>
                  <p>Rešenci iz brezen</p>
                  <p>Revolucionarno nasilje</p>
                  <p>Revolucionarno pravo</p>
                  <p>Skupina Ypsilon</p>
                  <p>Slovenija 1968, kam?</p>
                  <p>Studia Slovenica</p>
                  <p>Taboriščno šolstvo </p>
                  <p>Tajna policija</p>
                  <p>Upor domobranskih častnikov</p>
                  <p>Višarsko slovenstvo</p>
                  <p>Vlaki z domobranskimi ranjenci</p>
               </div>
            </div>
            <div type="div2">
               <head>ES – Sklepna stališča in zahteve Nove Slovenske zaveze</head>
               <div type="div3">
                  <p>V sedanji postavitvi je Enciklopedija Slovenije v tako velikem delu ideološko
                     prizadeta, da v celoti ni izraz avtentične duhovne, moralne, kulturne in
                     politične identitete slovenskega naroda, ampak njena potvorba. Zato si ni
                     pridobila legitimne pravice biti dokument narodovega samozavedanja. Stvar
                     vsakega slovensko čutečega državljana Republike Slovenije je torej, da se v
                     okviru civilnih in državljanskih možnosti zavzema zato, da se njena podoba
                     spremeni v skladu s temeljno resničnostjo vseh stvari, ki se jih dotika ali bi
                     se jih morala dotikati. </p>
                  <p>Da bi ES dobila to podobo, se morajo zgoditi naslednje nujne reči: </p>
                  <p>1. Enciklopedija Slovenije mora dobiti novo preambulo, ki bo izraz duhovnega,
                     kulturnega in političnega stanja, ki smo ga Slovenci v civilizaciji dosegli. </p>
                  <p>2. V korpusu ES je treba: a) vključiti članke, ki jih v njej ni, a bi zaradi
                     celostnega zajetja stvari tam morali biti, b) ideološko tendenciozne, stvarno
                     deformirane in snovno pomanjkljive članke dopolniti, uravnotežiti in
                     posodobiti, c) enciklopedijo razbremeniti člankov, ki v delo nacionalnega
                     pomena ne spadajo, d) racionalizirati in uravnovesiti slikovno gradivo. Nekaj
                     ilustracij k vsaki od naštetih točk je mogoče najti v naši anketi. </p>
                  <p>3. Ideološko pogojene velike lakune ali praznine je treba zapolniti z
                     naslednjimi sklopi gesel: </p>
                  <p>a) KPS in priprave za revolucijo. </p>
                  <p>b) Enobe in boljševiški teror – dve modaliteti komunističnega nastopa.</p>
                  <p>c) Državljanska vojna – vzroki in posledice.</p>
                  <p>d) Komunistični masakri jeseni 1943 – preludij v povojni genocid. </p>
                  <p>e) Povojni genocid slovenske domobranske vojske in eksodus.</p>
                  <p>4. Ob škandalu, ki se je ob tako koncipirani in realizirani nacionalni
                     enciklopediji zgodil, se morajo vznemiriti vsa senzorska vozlišča kulture:
                     znanstvene in kulturne institucije, organizacije civilne družbe, medijska
                     središča, in ker gre tu za veliko moralno vprašanje, Katoliška cerkev – nobena
                     od teh entitet nima pravice, da se ne bi odzvala na krizo, ki je nastala. </p>
                  <p>5. Izvorno demokratične politične stranke so dolžne, da v državnem zboru
                     zahtevajo parlamentarno debato o ES, ne zato, ker je država zanjo prispevala
                     svoj denar, ampak zato, ker gre tudi tu, kakor na mnogih drugih področjih, za
                     zaščito državljanov Republike Slovenije.</p>
                  <p>6. Dokler ne bo na voljo prenovljena, dopolnjena in posodobljena Enciklopedija
                     Slovenije, mora sedanji glavni odbor ES izpolniti svojo kulturno in moralno
                     dolžnost in opozoriti uporabnike obstoječe enciklopedije na njeno pogojno in
                     omejeno uporabljivost – analogno zdravilu, ki vsebuje nevarne sestavine. </p>
               </div>
            </div>
         </div>
         <div type="div1">
            <head>Kako se je začelo </head>
            <div type="div2">
               <head>Fara pod mehovskim hribom </head>
               <docAuthor>Janko Maček </docAuthor>
               <div type="div3">
                  <p>V lepem zgodnjefebruarskem jutru hitimo po glavni cesti od Novega mesta proti
                     Metliki. Pokrajina okrog nas je oblita s sončno lučjo, mogočna gmota Gorjancev
                     pred nami pa je odeta v vijoličastosiv plašč, značilen za bukov gozd v tem
                     letnem času. Nikjer, niti na najvišjem vrhu Gorjancev ni videti snega.
                     Svečnica, ki so jo prebivalci teh krajev nekoč imeli za praznik in vremenski
                     mejnik, je naredila svoje. Tu in tam že delajo v vinogradu. Treba je pač
                     izkoristiti ugodne zimske dneve. Kdo ve, kako muhasto bo vreme kasneje!</p>
                  <p>Ko se naša cesta pri Črmošnjicah začne vzpenjati, se spomnimo, da smo že blizu
                     cilja današnje poti. V Podgradu bi od neposrednih prič radi slišali vsaj del
                     resnice o tem, kako se je tu pred šestdesetimi leti razplamtela komunistična
                     revolucija, kdo in kako jo je zanetil in kakšne so bile njene posledice. Tabla
                     ob cesti nas opozori, da so na naši levi Stopiče in Šentjošt. Podgrajska fara s
                     približno 700 prebivalci je ob začetku druge svetovne vojne spadala pod občino
                     Šmihel-Stopiče. Ko v Podgradu med vojno ni bilo duhovnika, so farani hodili k
                     maši v Stopiče. Šentjošt pri Stopičah je znan po slovenski nacionalni ilegali
                     in Štajerskem bataljonu. Že poleti 1942 so se vanj vključili tudi nekateri
                     fantje iz podgrajskih vasi, zato je Podgrajčanom ta del polpretekle zgodovine
                     dokaj blizu.</p>
                  <p>In že smo na področju podgrajske fare. Na desni strani se tik ob cesti belijo
                     poslopja Koroške vasi, le malo naprej proti zahodu pa je Jurna vas s
                     podružnično cerkvico sv. Marjete in pokopališčem. Le malo se še vzpnemo po
                     glavni cesti in nato skrenemo na desno v Vinjo vas. Naenkrat smo na valoviti
                     kraški terasi, kjer se poleg Vinje vasi stiskata še Podgrad in Konec, nekoliko
                     vstran proti Uršnim selom na zahodu pa sta še vasici Pristava in Mihovec. Nad
                     Podgradom se dviga Mehovski hrib, na katerem je pred petsto leti stal mogočen
                     grad. Uporni tlačani so leta 1515 grad požgali in njegove razvaline so kasneje
                     porabili za zidanje cerkve in župnišča v Podgradu. Zidali so okrog leta 1660.
                     Cerkev so posvetili Mariji, Materi dobrega sveta. Župnija v Podgradu je bila
                     ustanovljena leta 1874.</p>
                  <figure>
                     <graphic url="slike_z_44/z_44_11.png"/>
                     <head>Zaključek predvojnega misijona v Podgradu <name type="author"/></head>
                  </figure>
                  <p>Razgled po bližnji okolici nam pove, kako zelo kraški je ta svet in kako trdo
                     je bilo tu življenje prednikov. Golo grmičevje ob vrtačah in veliki kupi
                     kamenja ob njivicah ter vinogradih nemo pričajo o tem. Zaradi skoposti zemlje v
                     bližini vasi so od pomladi do jeseni pasli živino po gozdnih jasah okrog
                     prelaza na Vahti in celo na belokranjski strani. S pašniki je gospodarila vaška
                     skupnost. Iz Podgrada do Vahte so po bližnjicah prišli v pičle pol ure.
                     Pastirji so dobro poznali pota in so se v gozdu počutili kot doma. Starejši so
                     svoje znanje prenašali na mlajše, ki so ga v tem in onem dopolnili, kakšnih
                     bistvenih sprememb pa ni bilo, dokler ni prišla druga svetovna vojna in z njo
                     graditelji novega družbenega reda, ki so krepko posegli tudi v življenje
                     prebivalcev podgrajskih vasi.</p>
               </div>
               <div type="div3">
                  <head>Četniki in partizani</head>
                  <p>Pastirska opravila so bila samo manjši del prizadevanja in skrbi podgrajskih
                     ljudi za vsakdanje življenje. Koliko dela je bilo treba opraviti od zgodnje
                     pomladi do pozne jeseni na njivah, travnikih, vinogradih in v gozdu. Kljub temu
                     nikomur ni prišlo na misel, da bi opustil njivico na kamenitem bregu, da ne bi
                     pokosil skromne trave v pusti vrtači. Ko je sin dobil domačijo od očeta, je
                     brez velikih besed prevzel tudi odgovornost, da jo bo ohranil in, če le mogoče,
                     tudi izboljšal za svoje potomce. Iz roda v rod se je prenašala ta odgovornost
                     in bila hkrati opora za obstanek vaške in farne skupnosti, v tem duhu so
                     vzgajali že otroke, ko so jih navajali k vestnemu in marljivemu delu. Kako hudo
                     je bilo, ko je ujma uničila pridelek ali je v hišo prišla bolezen. Navezanost
                     na zemljo in sosedska pomoč sta ljudem pomagali vzdržati tudi v takih
                     situacijah.</p>
                  <p>Pa ne samo to, verjeli so tudi v božjo pomoč. Nedelje in prazniki zato niso
                     bili samo dnevi, ko so pospravili hišo in dvorišče, poskrbeli za osebno higieno
                     in se oddahnili od garanja, ampak so se tudi zbrali v farni cerkvi, da so
                     obnovili zavezo z Bogom. To je bil tudi čas, ko so vsaj po nekaterih domovih
                     vzeli v roke časopis ali knjigo, ko so šli na obisk ali sprejeli obiskovalce,
                     ko se je na vasi oglasila fantovska pesem. Otroci so obiskovali šolo v
                     Podgradu. Nikomur tedaj niti na kraj pameti ni prišlo, da verouk ne bi spadal v
                     šolo, hkrati pa niso nasprotovali učitelju, ki je bil zaradi liberalne
                     usmerjenosti malo pred začetkom druge svetovne vojne prestavljen iz Novega
                     mesta v Podgrad. Prosvetnega društva – niti katoliškega niti liberalnega – v
                     Podgradu ni bilo, morda tudi zato, ker niso imeli svoje občine, so pa nekateri
                     fantje in dekleta bili člani prosvetnega društva v Stopičah.</p>
                  <p>Začetek okupacije ni prinesel posebnih sprememb; v cerkvi in v šoli je ostalo
                     vse po starem, pastirji so kot vsako leto gonili živino na gorjanske pašnike,
                     dela v vinogradih in na polju ni zmanjkalo. Italijani so le poredko zašli v
                     vasi podgrajske fare, imeli pa so karabinjersko postajo v Stopičah in
                     postojanko obmejne straže v opuščeni šoli pri Zajcu ob glavni cesti blizu Vinje
                     vasi.</p>
                  <p>Nesreča, ki je v začetku novembra 1941 doletela belokranjsko partizansko
                     skupino, je Podgrajčane prizadela. Na Pristavi so Belokranjci eno noč celo
                     prespali in se okrepčali s hrano, v Jurni vasi in v Koroški vasi pa so jih le
                     videli, ko so v hudem snežnem metežu šli mimo. V knjigi Radka Poliča
                     Belokranjski odred je ta pohod obširno popisan: Četa 30 oboroženih mož je 31.
                     oktobra odšla z Gornjih Laz. Po najkrajši poti naj bi prišli do Otočca, se
                     prepeljali preko Krke in pohiteli v Zasavje, kjer bi pomagali pri splošni
                     vstaji, ki naj bi preprečila preseljevanje tamkajšnjega prebivalstva. Ukaz za
                     to je prišel od najvišjega vrha partije iz Ljubljane, priprave pa sta v Beli
                     krajini vodila Tone Šušteršič, takratni delegat cekaja in domači komunist
                     Matija Bahor. Snega je bilo že do kolen in še vedno je snežilo, zato so se
                     pohodniki s težavo prebijali po gozdnih poteh in do večera prišli do Pristave
                     pri Podgradu. Naslednji dan, na praznik vseh svetih, so nadaljevali pot in
                     pozno popoldne prišli do bližine Otočca. Bili so mokri, lačni in utrujeni, za
                     prevoz preko narasle reke ni bilo preskrbljeno, zato so se odločili za
                     povratek. Opazili so, da Italijani že oprezujejo za njimi, pri Črmošnjicah je
                     italijanska patrulja celo streljala nanje, vendar ni bil nihče ranjen in v
                     nedeljo, 2. novembra zvečer, so popolnoma izčrpani spet prišli na Gornje Laze.
                     Italijani, ki so jim sledili, so nameravali prenočiti na Radohi in nadaljevati
                     zasledovanje drugi dan zjutraj, ko pa so dobili obvestilo, da so se partizani
                     ustavili na Lazah, so takoj šli v akcijo in jih presenetili pri počitku.</p>
                  <p>Podgrajčani se še spominjajo tega pohoda Belokranjcev skozi njihove vasi in pri
                     tem govorijo o četnikih. Prepričani so, da so se pohodniki tedaj tudi sami tako
                     imenovali. Bili so jim pripravljeni pomagati in so obsojali italijanski napad
                     in kruto ravnanje z ujetniki. Sicer so pa nekateri Podgorci še več kot pol leta
                     kasneje imeli partizane za četnike. Ivo Pirkovič v knjigi Svobodna republika
                     pod Gorjanci opisuje, kako je skupina partizanov 24. maja 1942, na binkoštni
                     dan popoldne, prišla v Lurd pri Šentjerneju prav ob uri, ko je bilo precej
                     ljudi zbranih pri šmarnični pobožnosti. Počakali so, da je bilo slovesnosti
                     konec, nato pa začeli svoj propagandni nastop. Neki možakar je tedaj zaklical
                     iz množice: Živeli četniki. Nimamo podatka, kdaj in katera partizanska enota je
                     imela »nastop« pri Šurletu v Vinji vasi. Vsekakor je bilo to spomladi ali
                     zgodaj poleti 1942. Ljudje jih niso več imeli za četnike. Tedaj so že grozili,
                     da bo kaznovan s smrtjo, kdor bo pred njimi skrival orožje ali jim kako drugače
                     nasprotoval. Oni da so edini pravi borci za osvoboditev, v kratkem bodo
                     pregnali okupatorje in potem obračunali tudi z domačimi kapitalisti. Da bi
                     vaščane prepričali o resnosti svojih besed, so pri Šurletu opravili temeljito
                     »rekvizicijo«. Prav tedaj ali morda nekoliko kasneje so gospodarja Staniša, po
                     domače Šurleta, odpeljali s seboj. Mnogi so se tedaj bali, da ga ne bo več
                     nazaj, pa se je vendarle vrnil. Večini sovaščanov tako ravnanje
                     »osvoboditeljev« ni bilo všeč, saj so vedeli, da Šurletovi, ki so bili res
                     nekoliko bolj premožni, niso nikomur naredili krivice. Če je namen OF boj proti
                     okupatorju, kot govorijo, zakaj potem grozijo Slovencem. V dobronamernost nove
                     osvobodilne organizacije so podvomili tudi zaradi nekaterih znancev, ki so jih
                     opazili ob voditeljih sestanka v Vinji vasi in ki niso ravno sloveli po
                     delavnosti in poštenosti. Nekatere posameznike pa je seveda prav to pritegnilo,
                     saj niso imeli pomislekov proti temu, da je treba hkrati z bojem proti
                     okupatorju stopiti na prste tudi domači gospodi, h kateri so prištevali tudi
                     večje kmete.</p>
                  <figure>
                     <graphic url="slike_z_44/z_44_12.png"/>
                     <head>Skupina legionarjev v Vinji vasi <name type="author"/></head>
                  </figure>
                  <p>Svoj delež k temu, da so podgrajske vasi dokaj hladno sprejele OF in njene
                     partizane, so prispevali tudi starejši možje, ki so v prvi svetovni vojni
                     preživeli rusko fronto in se po več letih vrnili iz ujetništva. V Rusiji so od
                     blizu videli revolucijo in okusili vsaj nekaj njenih trpkih sadov. Ko so leta
                     1942 videli rdeče zvezde na kapah oborožencev, ki so prihajali iz gozda, in
                     slišali njihovo govorico, so takoj pomislili na boljševiško revolucijo. Svoje
                     zaskrbljenosti niso mogli skriti pred domačimi in sovaščani, ki morda še niso
                     opazili nič posebnega.</p>
               </div>
               <div type="div3">
                  <head>Z ognjem in mečem</head>
                  <p>Ob prvem svitu 28. junija 1942 so partizani napadli postojanko italijanske
                     obmejne straže pri Zajcu. Napad ni uspel. Že okrog poldneva so iz Novega mesta
                     na kamionih prihiteli Italijani in skupaj z njimi je potem posadka zapustila
                     postojanko. Napadalci pač niso vedeli, da se je italijansko poveljstvo že prej
                     odločilo za ukinitev postojanke pri Zajcu; napad je uresničitev te odločitve
                     kvečjemu nekoliko pospešil. Ko so se Belokranjci 28. junija zjutraj umikali od
                     Zajca skozi Vinjo vas, je padlo nanje nekaj strelov, ki so jih sicer
                     vznemirili, niso pa jim povzročili nobene škode. (R. Polič, Belokranjski odred,
                     str. 222) Identiteta »Štajerskega bataljona« v gozdu pri Šentjoštu tedaj še ni
                     bila znana.</p>
                  <p>Lahko sklepamo, da so vsaj posamezniki v podgrajski fari konec maja 1942 že
                     vedeli za zbiranje slovenske nacionalne ilegale okrog Novega mesta. F. Saje v
                     Belogardizmu piše, da je župnik Kirar 22. maja dobil mobilizacijske pozive, ki
                     naj bi jih razdelil zanesljivim fantom in jih organiziral, da bi bili 25. maja,
                     na binkoštni ponedeljek, pripravljeni za odhod v ilegalo. Vendar vodnik, ki je
                     25. maja po nalogu kapetana Stamenkoviča prišel v Podgrad, ni dobil nikogar,
                     neuspešna pa je bila tudi patrola, ki naj bi odpeljala prostovoljce v noči na
                     27. maj. Stamenkovič je o tem kratko zapisal: Patrola 5 ljudi je šla na
                     Podgrad. Fantje niso spali doma … « (Belogardizem, str.276) Torej so se bali.
                     Koga so se bali? Ali jim je župnik sploh povedal, da je dobil pismo in pozive?
                     Vsekakor pa je vse ostalo v strogi tajnosti.</p>
                  <p>Stamenkovičeva skupina, ki se še ni postavila na noge, je bila v stalni
                     nevarnosti tako pred Italijani kot pred partizani. Ko je 28. maja pri Potovem
                     vrhu prišla v navzkrižni ogenj italijanske in partizanske patrole, se je
                     razbežala; nekatere njene člane so potem zaprli Italijani, nekaj pa so jih
                     prestregli partizani. V nedeljo, 31. maja, so partizani na domu na Škrjančah
                     ubili dijaka 7. razreda novomeške gimnazije Miha Turka, ki so ga Italijani
                     prejšnji večer izpustili iz zapora. Še isti dan je poveljnik pešadijskega polka
                     v Novem mestu obvestil nadrejene, da je umorjeni dijak Turk verjetno bil
                     pripadnik »bele garde«. Med organizatorji te organizacije naj bi po njegovem
                     bil tudi župan šmihelsko-stopiške občine Franc Brulc.</p>
                  <p>Nekaj dni kasneje je štab Dolenjskega odreda, ki mu je tedaj načeloval Urban
                     Velikonja (dr. M. Dermastja), izdal razglas o obsodbi in ustrelitvi devetih
                     »članov slovenskemu narodu sovražne in z okupatorji in zatiralci delovnega
                     ljudstva povezane belogardistične organizacije«. Med deveterico na tem razglasu
                     je bil Miha Turk, ni pa bil omenjen Alojz Hrovat, mizarski mojster in podžupan
                     občine Šmihel-Stopiče, ki so ga menda odpeljali isto noč kot Mišjakove z
                     Boričevega. Razglas se je skliceval na Naredbo štaba Dolenjskega odreda za 28.
                     maj 1942 o uničenju »belogardistične tolpe, ki se je bila pojavila na področju
                     odreda«. (Belogardizem 1952, str. 290). Naredba in razglas sta očitno bila
                     namenjena skupini novomeške nacionalne ilegale, ki se še niti ni utegnila
                     zbrati.</p>
                  <figure>
                     <graphic url="slike_z_44/z_44_13.png"/>
                     <head>Jože Kastelic iz Vinje vasi, izginil v povojnem genocidu <name
                           type="author"/></head>
                  </figure>
                  <p>V gozdu pri Šentjoštu blizu Stopič se je v začetku junija utaboril odred
                     nacionalne ilegale, katerega jedro je 17. maja pod poveljstvom Milana Kranjca
                     odšlo iz Bizovika pri Ljubljani. Nadel si je ime Štajerski bataljon in bil tako
                     sredi Velikonjevega področja več kot en mesec zaščiten pred njegovo Naredbo. V
                     tem času so se Kranjčevemu odredu priključili tudi nekateri fantje iz
                     podgrajskih vasi. Dokler ni bilo znano »poreklo« Štajerskega bataljona, se ni
                     moglo vedeti, kdo je v njem, vendar so partizani po napadu pri Zajcu do
                     Podgrajčanov postali vse bolj nezaupljivi. </p>
                  <p>
                     <lb/>8. julija so v Vinji vasi »rekvirirali« in iskali orožje. Posebej so se
                     spravili nad Cimermančičeve, po domače Jerenčeve. Zahtevali so od njih, naj jim
                     izročijo mitraljez. Komaj 14-letnega Jožeta Cimermančiča, rojen je bil 13. 4.
                     1928, so prijeli kar na paši in odpeljali na zaslišanje, ki pa se je spremenilo
                     v kruto mučenje. Seveda fant kljub mučenju ni mogel povedati, kje je skrit
                     mitraljez, ki ga ni bilo. </p>
                  <p>Med ljudmi se je do danes ohranilo prepričanje, da so partizani »Jerenčevega
                     Jožka« sežgali. K temu spada tudi spomin na prizor, ko je Jerenčeva mati v
                     rjuhi prinesla sinove ožgane ostanke iz gozda domov. Bila je zelo naglušna in
                     težko je bilo govoriti z njo. Morda je tudi zato nihče ni nič vprašal, ko je
                     počasi šla skozi vas, upognjena od bremena in bolečine. »Vesti« so v septembru
                     1942 takole poročale: Podgrad 26. 9. Moški se boje spati doma, ampak se
                     skrivajo tu in tam. Precej fantov je v legiji. Najbolj je izpostavljena Vinja
                     vas. Tam so neko noč vdrli partizani in v nekaterih hišah vse pobrali. Ubili so
                     12 letnega (v resnici štirinajstletnega, op. J.M.) Cimermančičevega fanta.
                     Najprej so ga tepli, nato so mu ukazali stopati na žerjavici, slednjič so ga
                     ustrelili. Dolžili so ga, da ima skrit mitraljez. Ljudje žive v silnem strahu
                     in težko čakajo legije, da jim pride na pomoč. (AINZ 110 A-0243913)</p>
                  <p>Nehote se vprašamo, ali je bila res možna taka krutost. Resnici na ljubo je
                     treba povedati, da je bilo v poletnih mesecih dvainštiridesetega na tej in na
                     oni strani Gorjancev še nekaj primerov, ko je tako imenovano ljudsko sodišče
                     sodilo z ognjem. Ne bomo jih naštevali. Posebno Brezova reber in Mavrlen sta
                     bila znana po tem. Ni dvoma, da je bilo to izredno učinkovito sredstvo za
                     vzbujanje strahu, hkrati pa je pospeševalo nastajanje odpora. Oboje je bilo
                     potrebno za razvoj revolucije in njeni pionirji so to dobro vedeli. Kljub temu
                     težko razumemo mučenje in umor otroka, Jože Cimermančič je bil namreč star le
                     malo več kot štirinajst let. Tudi tu moramo dodati, da to ni bil edini primer,
                     ko so »borci za svobodo« na tak ali podoben način umorili otroka.</p>
                  <p>Skoraj hkrati z vestjo o umoru mladega Cimermančiča je do podgrajskih vasi
                     prišel tudi glas o umorih, ki so jih partizani tiste dni zagrešili v stopiški
                     fari. Posebno je ljudi pretresel uboj župana Franca Brulca in njegovega
                     sedemnajstletnega sina Jožefa. Marsikdo je ob tem pomislil: Kdaj bodo prišli
                     tudi k nam, v našo vas? Vsak pasji lajež bi lahko pomenil prihod morilcev, vsak
                     nenavaden šum je pretrgal nočni počitek. Možje in fantje zato ponoči niso spali
                     doma, ampak so se potikali po kozolcih, koruzah in v grmovju. Poleti, ko je
                     bilo vreme lepo in toplo, je še nekako šlo, toda prišle so hladne in deževne
                     jesenske noči in tako prenočevanje je postalo skoraj nevzdržno. Tedaj se je
                     bilo treba odločiti in odločitev ni bila lahka, čeprav je marsikdo že nekaj
                     časa vedel, kam bo šel, vendar je še zavlačeval usodni korak in po tihem upal,
                     da ga ne bo treba narediti. Le redki so se odločili za partizane, nekateri so
                     šli k legionarjem, kajti Štajerski bataljon, ki se je medtem povečal, se je
                     preimenoval v Legijo, nekateri pa so še ostali doma in čakali, kaj bo.</p>
                  <figure>
                     <graphic url="slike_z_44/z_44_14.png"/>
                     <head>Alojz Kralj s Pristave, izginil v povojnem genocidu <name type="author"
                        /></head>
                  </figure>
               </div>
               <div type="div3">
                  <head>Nepričakovana smrt dveh pastirjev</head>
                  <p>V marsikateri slovenski vasi so se možje in fantje tisto poletje skrivali
                     podobno kot v Podgradu. Ponekod se je z ustanovitvijo vaške straže skrivanje
                     končalo že pred nastopom hladnega vremena. V Podgradu, bolje rečeno v Vinji
                     vasi, pa je neke jesenske nedelje 1942 prišlo do dogodka, ki je močno vplival
                     na usodne odločitve, celo bolj kot bližajoča se zima.</p>
                  <p>Obetal se je lep dan. Zvonovi v Podgradu so vabili k maši in vzdušje v vasi je
                     bilo praznično. Pastirji tudi ob nedeljah niso bili prosti, saj je bilo treba
                     živino nakrmiti tako kot vsak dan, vendar so dopoldne pasli bliže doma in so se
                     šele po kosilu odpravili na bolj oddaljene pašnike. Devetnajstletni Janez
                     Kovačič in šestnajstletni Ivan Lukšič sta tako tisto nedeljo zgodaj popoldne
                     odgnala svojo čredo proti Vahti. Kovačičevi in Lukšičevi so večkrat pasli
                     skupaj. Bili so sosedje in fantje so se dobro razumeli, pašniki so pa itak bili
                     skupni. Pravzaprav je čudno, da so po vsem, kar se je dogajalo v zadnjih
                     mesecih, še gonili na pašo na Gorjance. Kljub uboju Jožeta Cimermančiča, se
                     pastirji partizanov niso posebno bali. Starše je sicer skrbelo, da bi se
                     zgodilo kaj nepredvidenega, toda krme za živino je primanjkovalo in Vahta je
                     bila blizu, da bi lahko hitro prignali domov, če bi se pojavila nevarnost.</p>
                  <p>Ko se Janez in Ivan tisti dan ob običajni uri nista vrnila, so njuni domači in
                     sosedje postali pozorni. Že v mraku se je Kovačičeva čreda vrnila sama brez
                     pastirja, pri Lukšiču pa ni bilo ne živine in ne pastirja. Zaman so iskali po
                     vasi in bližnji okolici. Kar nekaj časa so še upali, da se bosta vsaj fanta
                     vrnila. Po nekaj tednih so ju našli nepokopana na kolovozu blizu kamnoloma
                     nedaleč od prelaza na Vahti. Prišli so legionarji iz Stopič in v njihovem
                     spremstvu so ostanke obeh pastirjev prepeljali v Podgrad ter pokopali v
                     blagoslovljeno zemljo.</p>
                  <p>V Vinji vasi se tega dogodka še spominjajo. Prepričani so, da je bilo na
                     nedeljo v oktobru. Marija Kastelic, soseda Kovačičevih, se spominja, da se je
                     zvečer z očetom vrnila iz vinograda, kjer se je posladkala z grozdjem. Ob
                     prihodu v vas sta takoj opazila nemir in zvedela, da se Janez in Ivan nista
                     vrnila s paše. Spominja se, kako je župnik ob pogrebu začel svoj nagovor z
                     verzi Gregorčičeve pesmi Z zakrivljeno palico v roki. Ko sovaščani razmišljajo
                     o vzroku prezgodnje smrti Janeza in Ivana, omenjajo tudi neuspeli partizanski
                     napad na Dolž. »Bili so razdraženi, ker jim napad ni uspel, pa so se znesli nad
                     fantoma«. Kdaj je pravzaprav nastala postojanka na Dolžu in kako je potekal
                     napad nanjo? Odkar je okrog 10. julija postalo jasno, da Štajerski bataljon pri
                     Stopičah ne spada k partizanom, so ga le-ti stalno zalezovali in poskušali
                     uničiti. Namesto prvotno zamišljenega odpora proti okupatorju, je moral
                     sprejeti vsiljeni boj z domačimi nasprotniki. Kljub temu pa je število njegovih
                     članov do začetka septembra naraslo na blizu 500 mož. V sredini septembra so se
                     razdelili na dve enoti; eno je vodil Milan Kranjc, drugo pa kapetan Vasiljevič
                     - Iztok. Kranjc se je s svojo enoto odpravil proti Šentjerneju, toda pri
                     Gracarjevem turnu ga je napadla večja skupina partizanov – poleg domačega
                     Gorjanskega odreda sta bila tu še Žumberški odred in Kordunaška brigada, torej
                     hrvaški partizani. Napad ni uspel, saj so napadeni dokaj hitro dobili pomoč z
                     Dolža, kjer se je bil ustavil Vasiljevič s svojo enoto. 20. septembra so
                     slovenski in hrvaški partizani napadli tudi Dolž, po neuspeli akciji pa so se
                     preko Gorjancev odpravili v Belo krajino.</p>
                  <figure>
                     <graphic url="slike_z_44/z_44_15.png"/>
                     <head>Kože Kralj s Pristave, izginil v povojnem genocidu <name type="author"
                        /></head>
                  </figure>
                  <p>O tem napadu piše tudi Ivan Korošec v knjigi Prva nacionalna ilegala. Pravi, da
                     se je napad začel v nedeljo, 20. septembra, ponoči in da je trajal do jutra.
                     »Nekako ob 5. uri zjutraj so se hrvaške brigade umaknile do vinogradov pod
                     vasjo. Fantje so udarili za njimi in jih pognali v Gorjance.« V Vesteh najdemo
                     zelo kratek zapis, ki ga povežemo z napadom na Dolž: »Vinja vas 21. 9. Hrvaški
                     partizani so z Gorjancev pridrli v Vinjo vas in jo izropali. Enake usode je bil
                     deležen tudi Podgrad.« O dveh pastirjih ni tu niti besedice. Morda so domači
                     tedaj še upali, da se bosta vrnila. V knjigi Status animarum (Družinska knjiga)
                     župnije Podgrad je pri Janezu Kovačiču in Ivanu Lukšiču kot datum smrti vpisan
                     20. 9. 1942. Namesto nedelje v oktobru, ki jo imajo v spominu domačini, naj bi
                     torej bila nedelja 20. septembra, ko so partizani že bili pripravljeni za napad
                     na Dolž. Gotovo niso želeli, da bi jih tedaj kdo srečal. Morda sta fanta
                     naletela na hrvaške partizane. Lahko bi še ugibali, toda ostane dejstvo, da
                     svojcem obeh pastirjev in sovaščanom, ki jih je njuna smrt v Gorjancih hudo
                     pretresla, ni nikoli nihče pojasnil, kako in zakaj se je to zgodilo. Niso se
                     mogli sprijazniti s tem, da so mlada fanta, ki nista bila nič kriva, kar tako
                     umorili. Še posebno so bili prizadeti njuni vrstniki in malo starejši. Pri
                     marsikom je tedaj dozorela odločitev za vstop v Legijo. Ker v Podgradu ni bilo
                     postojanke, so bili nekateri dodeljeni k posadki v Stopičah, večina pa je odšla
                     drugam v bolj oddaljene postojanke. Še ne osemnajstletni Alojz Vindišman iz
                     Jurne vasi, ki je sredi junija vstopil v Štajerski bataljon pri Šentjoštu, je
                     že 30. septembra padel v bližini Škocjana, kjer je jeseni 1942 le malo časa
                     bila legionarska postojanka.</p>
               </div>
               <div type="div3">
                  <head>Matere domobrancev skrbijo za partizane</head>
                  <p>Od novega leta do septembra 1943 je bilo v Podgradu dokaj mirno. Tu in tam so
                     se oglasili legionarji iz Stopič, ljudje so jim rekli legisti, med katerimi je
                     skoraj vedno bil tudi kak domačin. Partizanov skoraj ni bilo več videti. Že
                     oktobra 1942 so partizani požgali poslopje Hrenove žage v Gorjancih. O njej je
                     veliko imel povedati Šentjernejčan Ivo Pirkovič. V knjigi Svobodna republika
                     pod Gorjanci je namenil celo poglavje temi, kako so partizani leta
                     dvainštiridesetega preprečili ropanje gozdov in odvažanje lesa v Italijo. Med
                     ukrepi v zvezi s tem je bila tudi prepoved dela na žagi v Gorjancih. O požigu
                     žage pa ni nič povedal. Ali je bilo res nevarno, da bi se tedaj sredi
                     gorjanskih gozdov naselili legionarji? Ali ni bila tudi žaga narodno bogastvo,
                     čeprav je bila v lasti takratnega vrhniškega župana Hrena. Sicer pa so
                     partizani skoraj hkrati s požigom žage v Gorjancih, v krajih pod njimi požgali
                     več gradov, menda zato, ker so bili strateškega pomena in so s tem preprečili
                     ustanovitev sovražnih postojank. O tem se Pirkovič ni razpisal, saj je v tem
                     videl del osvobodilnega boja ne pa ropanje in uničevanje narodnega
                     bogastva.</p>
                  <p>Po kapitulaciji Italije so partizani zasedli Novo mesto. Vaške straže ali
                     legisti, kot so jim večinoma rekli domačini, so se pod vodstvom Vuka Rupnika
                     umaknili proti Zameškem. Med njimi so bili seveda tudi fantje iz podgrajskih
                     vasi in vsi skupaj so se potem vključili v Slovensko domobranstvo. Nekaj
                     fantov, ki so še vztrajali doma, je tedaj odšlo k partizanom; nekateri zaradi
                     mobilizacije, drugi pa iz strahu pred nemško ofenzivo, ki je prihajala preko
                     Gorjancev iz Bele Krajine. Nekateri od teh fantov so, nepripravljeni za
                     ravnanje z orožjem in za bojevanje, izgubili življenje že v prvih spopadih z
                     dobro izvežbanim nasprotnikom, na primer, Franc Sekula iz Jurne vasi je že 24.
                     septembra 1943 padel v bližini Ljubljane, drugi so imeli srečo, da so preživeli
                     nemško ofenzivo in kasneje pobegnili k domobrancem, na primer Jože Kastelic iz
                     Vinje vasi, tretji so ostali pri partizanih in večinoma dočakali konec vojne.
                     Za Nemci, ki so prodirali po cesti od Metlike proti Novemu mestu, je tu in tam
                     ostalo kako truplo. Skoraj sedemdesetletni Franc Kralj iz Konca je bil zato
                     upravičeno v skrbeh za sina Janeza, ki je nenadoma izginil od doma. Ko mu je
                     nekdo omenil, da so njegovega sina videli ležati mrtvega nekje pri Koroški
                     vasi, se je takoj odpravil tja. Med iskanjem so ga prijeli Nemci in ker se jim
                     je zdel sumljiv, so ga ustrelili. Vest, zaradi katere je oče Kralj šel na pot,
                     ni bila resnična. Njegov sin Janez je kmalu po očetovi smrti vstopil v
                     Slovensko domobranstvo in bil umorjen po maju 1945.</p>
                  <figure>
                     <graphic url="slike_z_44/z_44_16.png"/>
                     <head>Jože Božič iz Jurne Vasi <name type="author"/></head>
                  </figure>
                  <p>Janez Kralj iz Konca ni bil izjema. Še več fantov iz podgrajskih vasi je konec
                     leta 1943 odšlo k domobrancem. Le malo jih je ostalo v Novem mestu, večinoma so
                     bili razporejeni drugam. Jože B. je bil na Ljubljanskem gradu, v Črni vasi, v
                     Kočevju, nekaj časa pa celo v Trstu. Medtem ko so bili fantje v domobranskih
                     enotah po raznih krajih, so se v njihovih domačih vaseh nastanili partizani –
                     zaščita »osvobojene« Bele krajine. V začetku aprila 1944 je na področje med
                     Gorjanci in Novim mestom prišla 15. brigada, imenovana tudi Belokranjska. Njen
                     štab je precej dolgo bil v Podgradu, enote pa tudi v okoliških vaseh. 3. aprila
                     1944 so partizani pri Lakovnicah napadli domobransko kolono, ki je prišla iz
                     Novega mesta, in jo prisilili k umiku. Naslednje jutro, 4. 4. 1944, so nemška
                     letala bombardirala Podgrad in okoliške vasi. V knjigi Petnajsta brigada je
                     Mile Pavlin zapisal, da je bilo pri bombardiranju udeleženih devet letal in da
                     je bilo ubitih sedem civilistov, med partizani pa je bil samo eden lažje
                     ranjen. (M. P., Petnajsta brigada, str. 174) Najbolj je bila prizadeta Vinja
                     vas. Med žrtvami bombardiranja je bilo tudi nekaj otrok, najmlajši je bil star
                     komaj pol leta. Kljub bombardiranju so partizani ostali v Podgradu in iz Novega
                     mesta so jih potem večkrat obstreljevali s topovi. 26. aprila je baje samo na
                     Podgrad padlo 70 granat. Tedaj je bilo poškodovano tudi župnišče in ni bilo več
                     varno za prebivanje. Podgrajski farani so potem hodili k maši v Stopiče,
                     kolikor je to bilo zaradi posebnih razmer sploh mogoče. Na Jurno vas je pri
                     enem takšnih obstreljevanj padlo nad 300 granat, med njimi tudi zažigalne, zato
                     je večina poslopij v vasi pogorela. Pravijo, da je neposredni povod za tisto
                     kanonado bil spopad med partizani, ki so se vkopali ob glavni cesti pri Koroški
                     vasi, in kolono iz Novega mesta, ki se je usmerila proti Gorjancem. Tudi okrog
                     Podgrada in Vinje vasi so se partizani utrdili, saj je bila njihova naloga
                     držati položaje in preprečiti nasprotniku prehod proti Beli krajini. </p>
                  <p>Ko so belokranjski partizani o vseh svetih leta 1941 šli skozi podgrajske vasi,
                     so jih ljudje imeli za četnike. Na prvih srečanjih spomladi 1942 je bilo že
                     drugače. Partizani so sami poskrbeli, da so se jih ljudje začeli bati. Očitno
                     so pokazali, da ne spoštujejo kmeta in njegove zemlje. Ni čudno, saj so med
                     njimi bili taki, ki so vedno imeli nekaj proti kmetom; zavidali so jim njihovo
                     zemljo, sami so se pa dela izogibali. Grozili so zaradi bele garde, ki je nihče
                     ni poznal, kaj šele, da bi imel z njo kaj opraviti. In tisto zaradi orožja.
                     Predvsem pa, zakaj so v to mešali otroke! Štirinajstletnega pobiča so porinili
                     na žerjavico in se smejali njegovim mukam. In kaj so počeli z županom Brulcem,
                     njegovim sinom in drugimi, ki so jih sredi julija odgnali v gozd! Za ljudi, ki
                     so o komunizmu že prej nekaj slišali, je bilo to dovolj, da so odklonili OF in
                     partizane. Ta strah in odpor pa so še povečevali nekateri na videz nepomembni
                     dogodki. Poglejmo samo enega, ki se je zgodil na kmetiji v Vinji vasi. Nekega
                     večera je mati napajala živino, dvanajstletni sin pa ji je pri tem pomagal.
                     Vodo sta zajemala iz vodnjaka za hišo in jo nosila v hlev. Med delom je fant
                     opazil dva partizana, ki sta po bližnji stezi prišla čez vrt in zavila v
                     sosedov hlev. Precej glasno je opozoril mamo: »Mama, v sosedovo štalo pravkar
                     gresta dva partizana.« Mama, ki je s polnim vedrom ravno odhajala v hlev, se je
                     ozrla, rekla pa ni nič. Ko sta se partizana kmalu potem po isti poti vračala,
                     je bil fant še pri vodnjaku. Eden od partizanov se je nenadoma odtrgal od
                     steze, se približal nič hudega slutečemu fantu in ga trdo vprašal: »Kaj si ti
                     malo prej govoril?« Še preden bi mogel dobiti odgovor, je dal fantu dve krepki
                     klofuti in odsekano rekel: »Zapomni si, da imamo partizani hostna ušesa!« Fant
                     se je čutil prizadetega in naenkrat mu je pred očmi vstala slika temne hoste,
                     kjer so pred nedavnim žgali njegovega vrstnika. Kako so se ljudje počutili ob
                     »rekvizicijah«?</p>
                  <figure>
                     <graphic url="slike_z_44/z_44_17.png"/>
                     <head>Farna spominska plošča v Podgradu <name type="author"/></head>
                  </figure>
                  <p>Ko so se partizani leta 1944 pogosto zadrževali v podgrajskih vaseh, ko so bili
                     tako vaščani kot partizani v nevarnosti pred letalskimi bombami in topovskimi
                     granatami, so se vendarle nekoliko zbližali. Vaščani so videli, da niso vsi
                     partizani tako grozni, kot so si jih predstavljali zaradi dogodkov prejšnjih
                     let. Zlasti »Belokranjci« so se jim zdeli čisto človeški in ko so včasih zapeli
                     sredi vasi, so se jim nekateri celo pridružili. Neka mati, ki je imela sina pri
                     domobrancih, je partizanom, mladim fantom, ki zlepa niso imeli dovolj hrane,
                     prostovoljno postregla s kruhom, ki ga je ravno potegnila iz peči, in potem kot
                     v opravičilo rekla domačim: »Ko režem kruh tem mladim fantom, mislim na našega.
                     Kako vesel bi bil domačega kruha! Bog ve, kako se ima.« Marsikatera mati v
                     podgrajski fari je v tistih mesecih bila v podobnem položaju, rezala je kruh
                     partizanom, mislila pa na svoje sinove, ki so bili pri domobrancih. Nekoč so
                     skozi vas nesli mladega ranjenega partizana, ki je glasno vzdihoval in klical
                     mamo. Tedaj se je orosilo oko marsikateri materi v vasi, ki je slišala fantove
                     vzdihe in pomislila: »Ta joka tukaj, naši pa drugod.«</p>
                  <p>Kadar so se od Novega mesta bližali domobranci, so bili Podgrajci v skrbeh,
                     čeprav so vedeli, da so med njimi verjetno tudi domačini. Po svojih močeh so
                     pomagali, da so se partizani še pred prihodom nasprotnika umaknili. Vedeli so,
                     da se bodo partizani spet vrnili, zato so morali biti skrajno previdni.
                     Upravičeno so slutili, da jim partizani kljub navidezni prijaznosti ne zaupajo.
                     V zvezi s tem je zanimiva trditev, ki jo je zapisal Mile Pavlin v že omenjeni
                     knjigi Petnajsta brigada: »V podgorskih vaseh na zahodni strani Gorjancev je
                     bilo prebivalstvo zelo neenotno. Največ partizanov je bilo doma iz večjih
                     krajev, kot iz Novega mesta, Kostanjevice in Šentjerneja. Edina izjema so bile
                     Gabrje, drugače pa so bili skoraj po vseh vaseh domobranci v večini. Zato je
                     bila sovražnikova obveščevalna dejavnost zelo uspešna in živa. Prenašalci
                     sporočil o partizanih so bili navadno družinski člani domobrancev, ki so kljub
                     stražam in patruljam uhajali v postojanke. (M. Pavlin, Petnajsta brigada, str.
                     175) No, tudi iz podgrajskih vasi je bilo več domobrancev kot partizanov.
                     Delitev je bila v glavnem končana do konca leta 1943, ko so nekateri
                     mobiliziranci še prebegnili od partizanov k domobrancem. Zelo težko in tvegano
                     je bilo leta 1944 skozi partizanske straže in patrulje iti na obisk k
                     domobrancem, poleg tega so ti večkrat bili na oddaljenih postojankah, da obisk
                     skoraj ni bil mogoč. Predvsem pa je bilo nevarno prenašati kakršnakoli
                     obveščevalna poročila. Sicer pa, kdo je zaradi napadov na podgrajske vasi imel
                     največ škode? Kakšen je bil rezultat letalskega bombardiranja 4. aprila in
                     kasnejšega topniškega obstreljevanja Podgrada in Jurne vasi? Pa še nekaj je
                     kronist 15. brigade pri svoji ugotovitvi nehote ali hote prezrl. Ni opazil ali
                     pa ni hotel opaziti, da je bilo v ljudeh tako imenovanih domobranskih vasi
                     nekaj, zaradi česar je domobranska mati rezala kruh lačnim partizanom, zaradi
                     česar je sočustvovala z njihovim ranjencem, kar ni dovoljevalo nekoga pahniti v
                     nesrečo. </p>
                  <p>In kaj je prinesel maj 1945? Kmalu se je izvedelo, da so novomeški domobranci
                     prišli komaj do Zidanega mosta. Nekateri od njih so se potem zatekli domov in
                     se skrivali. Miličniki in vojaki so pogosto prihajali v vasi in iskali celo
                     tiste, ki so bili že mrtvi. Ko so ljudje slišali težke detonacije iz kočevskih
                     gozdov, niso vedeli, da z njimi zakrivajo jame, kamor so bili pospravili več
                     tisoč domobrancev. Niso vedeli, da je z vlaka na poti v Kočevje pobegnil
                     bratranec »Jerenčevega Jožka«, pastirčka, ki so mu tri leta prej uničili mlado
                     življenje v Gorjancih. Jože Kastelic, ki tako kot mnogi drugi od jeseni 1943 ni
                     obiskal domačih, je bil pred odhodom na Koroško v domobranski postojanki na
                     Kopanju. Od tam je poslal domov poslovilno pismo, iz katerega je bilo čutiti
                     veliko domotožje, skrb za domače in tudi slutnjo smrti, ki se je v kratkem času
                     uresničila. Jože Kralj je od Zidanega mosta prišel domov in se skrival. Ko se
                     je po nekaj mesecih šel javit, se ni vrnil. </p>
                  <p>Velik davek sta zahtevali vojna in revolucija od podgrajske fare. Med njunimi
                     žrtvami je 18 partizanov, 28 civilistov in 76 domobrancev, ki so zvečine bili
                     pomorjeni po koncu vojne. Konec leta 2000, ko je vse govorilo o novem
                     tisočletju, so v Podgradu pri farni cerkvi postavili ploščo z imeni domobrancev
                     in drugih žrtev komunističnega nasilja. S tem so jih javno priznali in jim dali
                     simbolen grob v domačem kraju. Demokratična država Slovenija pa prav sedaj
                     pripravlja zakon, po katerem naj bi se za take, kot je bil Jože Cimermančič, ne
                     smelo zapisati, da so bili žrtve revolucije in komunističnega nasilja. Ali bo
                     to morda spremenilo dejstvo, da je eno in drugo bilo in da je zato nastala
                     Legija, kasneje pa domobranstvo? Ali bodo strokovnjaki, ki so pisali zgodovino
                     v času totalitarizma, to dejstvo končno odkrili? </p>
               </div>
            </div>
         </div>
         <div type="div1">
            <head>Pripovedi </head>
            <div type="div2">
               <head>Zakaj se je ›to‹ pri nas zgodilo</head>
               <docAuthor>Vanja Kržan</docAuthor>
               <div type="div3">
                  <p>»Ali ni lep, naš Blegoš?« nemo sprašuje popotnika nekdanji gospodar z Visokega
                     v Poljanski dolini, Ivan Tavčar, ki v bronastem kipu ponosno zre tja proti
                     njegovim višinam. Vsi Poljanci so si v tem edini, pa naj gre za tiste iz doline
                     ali hribovskih naselij. Čim bliže njegovega pobočja so, tem bolj je njihov:
                     Javorci ga imajo za svojega, pa Hotaveljci, Čabračani, Volačani, Debeničani in
                     Leskovčani. Iz vsakega od zaselkov vodi v njegove strmine pot ali steza, s
                     severne ali južne, vzhodne ali zahodne strani. </p>
                  <p>Ko sem v kristalno jasnem zimskem jutru s Hotavelj v Poljanski dolini zavila
                     proti Čabračam na južnem pobočju Blegoša, me je zviška pogledoval njegov s
                     soncem obsijani in zasneženi vrh, globoko doli pod njim pa me je pozdravljala
                     vsa svetla cerkvica sv. Jedrt: v svoje varstvo objema nekaj hiš, kakšno
                     gospodarsko poslopje in hlev Čabračanov. Tudi med vojno so bile Čabrače pod sv.
                     Jedrt majhen zaselek, podobno kot povsod v Škofjeloških hribih. Štirim kmetijam
                     se je po domače reklo: pri Janezu, pri Šemonu, pri Hribovcu in pri Mešiču. Še
                     bolj po domače bi bilo, če bi po njihovem narečju končni -u kar izpustili.
                     Bajtarji z manj zemlje in živine so bili Maticovi, Lovrinovi, Blažonovi in
                     Košancovi ali še bolj po domače, Košančkovi. Poseben privilegij so uživali pri
                     Mežnarju, ker je bila hiša in ohišnica cerkvena last, dana v uživanje mežnarju
                     in njegovi družini za mežnarski posel, ki ga je od svojega očeta podedoval Tine
                     Peternel, medvojni mežnar. Kadar ga vaščani danes omenjajo, mu še vedno rečejo
                     kar Mežnarjev, čeprav se je med vojno svojim opravilom odpovedal. </p>
                  <p>Vse do vojne so bili med Čabračani zdravi sosedski odnosi, ki jim ostajajo v
                     lepem spominu. Začela se je vojna. Takrat pa se je vse zmešalo, pravijo.
                     Njihove domačije, stisnjene na pobočju, je še vedno kot v naročju varovala
                     cerkvica sv. Jedrt, ki so jo njihovi predniki obnovili že v 17. stoletju, več
                     kot sto let zatem pa jo je poslikal Štefan Šubic. Kadar se danes z grenkobo
                     spominjajo hudih vojnih časov, so ti grenki spomini povezani tudi s cerkvico
                     sv. Jedrt, ali natančneje z Mežnarjevim. </p>
                  <p>Nevidno in potihoma, ne da bi kdo slutil, se je v zvonik cerkvice pritihotapilo
                     skrivno, a vsevidno oko in veliko uho medvojne revolucije v osebi Tineta
                     Peternela, Mežnarjevega. Prenehal je zvoniti, to je zdaj namesto njega
                     opravljala mežnarica. Vsa štiri leta pa Čabračani niti slutili niso, kar so
                     ogorčeni odkrili šele po vojni, ko se je mežnar z družino odselil in so
                     mežnarske posle prevzeli pri Hribovcu. </p>
                  <p>»V zvoniku si je mežnar uredil kar bivališče,« pripoveduje sedanja mežnarica
                     Pavla Klemenčič (1933), po domače Hribovškova. »Noter si je postavil posteljo,
                     tudi kuhal si je kar v zvoniku, ker je bil zid okajen. Na strehi nad vhodom je
                     bila odmaknjena skodla. S tem si je pridobil lino, da se je lahko razgledoval
                     po vasi. Kot na dlani je imel pod seboj vse hiše, vse ljudi, vsa dogajanja,
                     vsak korak svojega sovaščana.« Vedeli so, da je delal s partizani in ni bil
                     priljubljen, niso pa slutili, da jih je partizanom tudi ovajal. </p>
                  <p>Kar naprej so bili v vasi zdaj partizani zdaj Nemci, ti vedno samo podnevi in
                     mežnar je lahko videl, pri katerih hišah so se ustavljali. Morda bolj pogosto
                     tam, kjer je hišni gospodar znal nemško. »Tudi naš ata je govoril nemško,« se
                     spominja mežnarica Pavla. »Spraševali so ga po partizanih, banditi so jim
                     pravili, pa jim je ata odgovoril: ›Kako naj kaj vemo o njih? Pridejo oboroženi,
                     z orožjem nam grozijo, pobijajo, pokradejo nam, ubogati jih moramo in tiho
                     moramo biti!‹ Če bi se partizani resnično borili proti Nemcem, bi v domačinih
                     iskali in imeli zaveznike. Še naprej bi vas skupaj držala, partizani pa so
                     prinesli med nas razdor. Veliko manj žrtev bi bilo, če ne bi bilo partizanov,«
                     je še danes ogorčena Hribovškova Pavla. »Ko so partizani l. 1942. ubili vaščana
                     Jurija Oblaka, mu Mežnarjev sploh ni šel zvonit. Naš ata so šli namesto njega.
                     Bil je prva žrtev partizanov v Čabračah.« </p>
                  <p>Jurij Oblak (1904), po domače Košancov ata, je bil gospodar majhne kmetije in
                     oče štirih nedoraslih otrok. Bil je zelo priden, pravi garač. Ženo si je
                     pripeljal iz Ribnega pri Bledu. Gosposko se je nosila in ni bila za delo. Njen
                     brat je takoj pristopil k partizanom. Košancova in Mežnarjev sta se zelo dobro
                     razumela. Že 1942. leta so se pod večer hodili čabraški gospodarji skrivat pred
                     partizani, bodisi v gmajno, bodisi v štale in tam prebili noč. Tudi Juriju so
                     prigovarjali, pa se ni hotel. Bilo je jeseni in Jurij je že nekaj dni vozil
                     proso z njive, ob večerih ga je na podu mel. Tisti večer se je Jurij oglasil
                     pri Hribovcu in ta ga je opozoril, da ni varno, če je zvečer pokonci. Naj se
                     raje skriva, saj je še podnevi nevarno, kaj šele ponoči. Pa ga ni poslušal.
                     »Kaj bi se skrival, saj nisem nikomur nič storil,« je odvrnil Hribovšku. Do
                     takrat v Čabračah partizani niso ustrelili še nikogar in še predstavljal si ni,
                     da bo prav on prvi na vrsti za partizanski ›odstrel‹. Ko se je storila noč, so
                     se ob njem na podu pojavili partizani. Odgnali so ga v hišo in v veži pred
                     kuhinjskimi vrati ustrelili. Naslednji dan so ga sosede pripravile za mrtvaški
                     oder: iz žepov in čevljev se mu je še usipalo proso. Taka je torej nasilna
                     smrt, jih je obhajalo doslej neznano spoznanje: na vsem lepem, sredi dela, na
                     lastnem domu te bogsigavedi kdo ustreli. Le zakaj? </p>
                  <figure>
                     <graphic url="slike_z_44/z_44_18.png"/>
                     <head>Mali Ivan s staro mamo in starim očetom pred hišo, v kateri se je zgodil
                        trojni umor <name type="author"/></head>
                  </figure>
                  <p>Ljudje so onemeli in hišni gospodarji so se skrivali še skrbneje. O vzroku
                     smrti Košancovega očeta, pa še danes lahko samo ugibajo. So bile po sredi tudi
                     zamere med Jurijem in bratom njegove žene, ki je bil partizan? Jurijev oče je
                     snahi očital, da je ona kriva smrti njegovega sina. Zaradi te izjave ga je
                     Mežnarjev pretepel s puškinim kopitom. Morda mu je Jurijevo smrt oponesel še
                     kdo drug od Čabračanov in bo odslej Mežnarjev čakal na ugoden trenutek, da se
                     znebi še njega? Seveda bo to opravilo prepustil partizanom, s katerimi je vedno
                     tesneje sodeloval in vedno bolj očitno prijateljeval z vdovo Jurija Oblaka.
                     Baje so prav tisto noč ustrelili tudi gospodarja in očeta Janeza Primožiča
                     (1896), ki je stanoval niže, tam kjer pot šele krene navkreber v Čabrače,
                     Volaka 1. Ubili so ga kar vpričo žene in sina. Še nekaj ur je smrtno ranjen
                     umiral, pa mu ni nihče mogel pomagati. </p>
                  <p>Nemške patrulje so se ustavljale tudi pri Janezu, kjer je stari oče Janez
                     Tavčar (1875), vojak iz prve svetovne vojne, govoril nemško. Njegov sin,
                     gospodar kmetije, prav tako Janez Tavčar (1902), večinoma ni bil doma, ker se
                     je pred partizani skrival s svojim sorodnikom v neki hišici pod gradom v Škofji
                     Loki. Tako je njegova žena Marija Tavčar, roj. Jelovčan (1904) z Gabrške gore,
                     na domačiji živela s starim očetom, s staro materjo(1873) in s tridesetletno
                     Fani Tavčar (1914), neporočeno sestro svojega moža. Imela sta samo enega
                     otroka, sina Ivana (1936).</p>
                  <p>Nemški vojaki so prihajali tudi k najbližjim sosedom Tavčarjevih, k Šemonu.
                     Šemonov gospodar Blaž Jelovčan je padel v prvi svetovni vojni, zato ga je
                     nekako nadomeščal brat France, invalid z leseno nogo, ki je tudi znal malo
                     nemško. Vencelj, edini sin pokojnega Blaža in njegove žene France, je že med
                     vojno skrivaj odšel na Koroško. Na razmeroma veliki kmetiji, deset glav živine
                     je bilo v hlevu, je morala gospodinja Franca najeti dve dekli, ena je bila
                     Marija Mrljak roj. Čeferin (1912), ki so ji pravili Mici. </p>
                  <figure>
                     <graphic url="slike_z_44/z_44_19.png"/>
                     <head>Mali Ivan z mamo in očetom <name type="author"/></head>
                  </figure>
                  <p>Pa se najprej ustavimo pri Janezu, Čabrače 3., kjer danes gospodari Tavčarjev
                     Ivan (1936). Seveda se deloma spominja nemških vojakov, ki so se ustavljali pri
                     njih, ne more pa imeti najmanjšega pojma, o čem so se s starim očetom
                     pogovarjali. Spominja se tudi obiskov partizanov in danes prav dobro ve, da so
                     se jih vsi bali. Že pred nočjo je bilo vse zaklenjeno in zapahnjeno; kadar so
                     se pojavili, zastražili hiše in kričali povelja, je vsa vas, otrpla od strahu,
                     samo čakala, kaj se bo spet zgodilo. Izjema so bili nekoč partizani, ki so
                     prišli s Primorske, pa so bili tako razcapani in sestradani, da so se vsem
                     zasmilili. Pobirali so korenje in ga jedli, zato so jih partizanski voditelji
                     kruto kaznovali. Obesili so jih na zamrežena okna, da so jim noge bingljale nad
                     tlemi.</p>
                  <p>Bilo mu je že osem let, ko so mu neko jutro povedali, da so ponoči partizani
                     ustrelili njihovega psa. On, zdrav fantič, je lahko takrat še tako trdno spal,
                     da ni slišal strelov iz hiše. Zvedavo si je zjutraj ogledoval luknje v nogah
                     klopi ob kmečki peči in krvave madeže pod njo, ki so jih ženske čistile. Ali je
                     katera od njih slutila, kaj bo temu dogodku sledilo? Zakaj je bilo treba
                     utišati psa?</p>
                  <p>Kakšen teden kasneje, bilo je 9. marca 1944., so pri Tavčarjevih žagali drva.
                     Gospodarja ni bilo doma, vemo že, da se je skrival v Škofji loki, zato je
                     Ivanov stari ata najel Šubičevega Martina, po domače Koritarjevega iz Volake,
                     da je pomagal. Zvečer, ko so vse dobro pozaprli, so legli k počitku. Ivan je
                     spal v gornji kamri pri stari materi in očetu. Spominja se, da ga je prišla
                     mama razburjena budit in odpeljala ga je v hišo. Tam je zagledal partizane.
                     Mrzlično so čakali, da ga mama obleče in obuje, celo priganjali so jo. Stara
                     mama ga prime za roko in stražar ju odpelje k Šemonu, tudi Koritarjevemu so
                     ukazali, naj gre z njimi. Mama je morala ostati doma, prav tako Fani in stari
                     oče. Pri Šemonu so Ivana položili na peč, ostali pa posedli na klop ob peči,
                     molčali in otrpli od strahu – čakali. Molčal je tudi stražar. Umolknili in
                     čakali so po vseh hišah. Vsi so vedeli, da so na vasi partizani, da je vas
                     obkoljena, hiše zastražene. Slišali so jih in razpoznali, da se partizani
                     zadržujejo pri Tavčarjevih. Zakaj pri njih? Bodo prišli tudi k njim? </p>
                  <p>Pri Hribovcu so na hiše v vasi gledali od zgoraj navzdol. Bila je noč in niso
                     videli nič, napeto pa so prisluškovali vsem glasovom. Hišnega gospodarja kot
                     običajno ni bilo doma, ampak je prenočeval v skrivališču. Okrog pol devetih je
                     zaropotalo po vratih. Mama je šla odpret. »Mama, dajte mi kos kruha in malo
                     mleka,« je prosil partizan. Mleko je popil, kruh pa odnesel s seboj. Čez nekaj
                     časa spet neki drug partizan stoji pred vrati. »Pol hleba kruha mi dajte in
                     nalijte mleka v čutarico,« je hotel od mame. Dobil je in odšel. Pri Hribovcu
                     nobenemu niti na misel ni prišlo, da bi šel spat. Čakajo naprej in dočakajo
                     ponovno trkanje na vrata. Tokrat že tretji, ki hoče mleko in kruh. »Zdaj pa ga
                     bom imela komaj še za otroke,« se je uprla mama. »Če ne boste dali mleka in
                     kruha, bomo tako naredili kot pri Tavčarjevih. Tudi Tavčarjeva mama je rekla,
                     da nič nimajo, mi pa bomo naredili preiskavo, pa bomo videli!« Kaj je
                     Hribovškova hotela, dala je še preostali kruh. </p>
                  <p>Hčerka Pavla pripoveduje dalje: »Partizan je odšel, takrat pa smo slišali od
                     Tavčarjevih razbijanje in ropotanje in kmalu še strele. ›Joj, pa ne, da jih
                     bodo postrelili!‹ je zastokala mama. Zmolili smo vse tri dele roženkranca. Vse
                     je bilo tiho. Mama pa spet: ›Joj, Bog ne daj, da bi prišla taka stvar nad našo
                     hišo kot dol!‹ Nihče ni vprašal kakšno stvar misli, vsi smo jo slutili.
                     Prisluškovali smo v noč in v grozi čakali, če pride ›taka stvar‹ tudi nad nas.« </p>
                  <p>Ob pol ponoči zaslišijo od dol vozove, nalaganje in kričanje na živino.
                     Odpeljali so. Vso noč so pri Hribovšku prebili na peči in bedeli do jutra. </p>
                  <p>Zjutraj je nad vasjo ležala grobna tišina. Pri Hribovcu je vsak, ki je stopil
                     na dvorišče pogledal dol, k Janezu. Tam ni bilo nobenega na spregled. Okrog
                     hiše, okrog hleva sama tišina. Najstarejša Hribovškova hčerka Marica je šla k
                     Šemnovim, oni bodo kaj vedeli, saj sta domačiji blizu skupaj. In res, oni so
                     vedeli, ker so že videli ...</p>
                  <p>Tudi k Šemonu so prejšnji večer okrog pol devetih prišli partizani, toda ne
                     sami. Kot že vemo, so pripeljali Tavčarjevega Ivana, staro mamo in Martina in
                     jih stražili v hiši. Pri Šemonu se je ta partizanska straža vsem zdela zelo
                     sumljiva. Najbolj je bila zaskrbljena Ivanova stara mama: »Ali jih bodo s seboj
                     odgnali ali jih bodo pobili,« je večkrat zavzdihnila. Za partizana, ki jih je
                     stražil, se niso menili. Razbijanja pri Tavčarjevih niso slišali kot pri
                     Hribovcu. Nenadoma v noč zaslišijo strele. Sedemkrat je počilo, še danes ve
                     povedati takratna Šemonova dekla Mici, danes dobrovoljna in zdrava
                     devetdesetletna ženica. Slišali so, da so nalagali voz in končno odpeljali.
                     Takrat je odšel tudi stražar. </p>
                  <p>Kaj zdaj?</p>
                  <p>Koritarjev Martin je predlagal dekli Micki, da bi šla pogledat k Janezu. Stara
                     mati se ni ganila z mesta. Martin in Micka se tiho prikradeta k sosedu. »Hodiva
                     po hiši,« pripoveduje Mici, »nikjer nobenega. Obstaneva pred stopnicami. Polite
                     so bile z malinovcem in mislila sem že, da je to kri. ›Prižgiva petrolejko,‹
                     reče Martin. Vzpne se po stopnicah, pride v gornjo hišo in naprej v kamro. ›Za
                     gledat ni,‹ mi pravi. Omahujem, ali naj grem za njim po stopnicah ali ne. Danes
                     ne bi bila več tako pogumna. V gornji hiši zagledam ob pragu v kamro truplo
                     starega očeta v mlaki krvi. ›Še v kamro poglej,‹ mi pravi Martin. Na eni
                     postelji je ležala Ivanova mama, na drugi teta Fani. ›Obe sta mrtvi,‹ mi pravi
                     in posveti na eno in drugo posteljo. Ustreljeni sta bili v glavo, na stranicah
                     so se videli možgani.« </p>
                  <p>Odšla sta še v hlev. Tudi tam je bilo vse krvavo in Mici zagleda na tleh kupček
                     črev. Eni so pobijali v hiši in puščali za seboj raztreljene glave, drugi so
                     medtem klali v hlevu in pustili čreva zaklanega prašiča. Ali so sploh še ločili
                     med obema dejanjema, da so lahko hladnokrvno opravljali kar oboje hkrati? </p>
                  <p>Vrneta se k Šemonu. Oči vseh obvisijo na Micki. Toda kako naj pove Tavčarjevi
                     stari materi, pa Ivanu, saj še Šemonovim težko. »No, kako je z njimi? Je še kdo
                     tam?« sprašuje Ivanova stara mama. »Ne morem vam prikrivati, ›stara mati‹,«
                     zastoka Mici, »vsi trije so mrtvi.« »Oh, saj sem vedela, da je nekaj,« zaječi
                     stara mati. In že jo gledajo prestrašene otroške oči Ivanove. Mici hoče
                     prikriti vsaj njemu, pa jo vznemirjen prekine, ko se obotavlja: ›Saj si rekla,
                     da je mama tudi mrtva!‹ </p>
                  <p>Ivan se spominja, kako so vsi trije ležali na parah, stari oče na sredi, mama
                     na eni, teta na drugi strani. K mrličem je zvonila Košancova, Mežnarjev je
                     zvonjenje že zdavnaj opustil. Kadar je kdo pred vojno ležal na mrtvaškem odru,
                     so vsi, ki so molili ob njem in žalovali z domačimi, zrli spokojne obraze
                     mrličev, ki so izražali že onstranski mir. Tokrat pa obrazov ni bilo videti, ni
                     jih bilo več. Ljudje mrjejo drugače kot včasih, brez molitve ob umirajočih in
                     prižgane sveče. Skrivnost smrti navdaja žalujoče s tesnobo. Zakaj sta morali
                     poleg starega očeta umreti še dve ženski, mama osemletnega fantiča in teta? Z
                     nikomur se nista družili, nikamor hodili. Morda pa sta kdaj kakšno besedo
                     preveč rekli ali se zamerili Mežnarjevemu ? Luknje v obeh vzglavnih stranicah
                     so bile vse, kar je Ivanu ostalo v spomin na mamino smrt. Kolikokrat so se
                     njegove otroške oči v grozi zastrmele vanje! Vse skrinje so bile razbite s
                     sekiro. Mamina je bila cela, a prazna. Odslej s staro mamo nista več spala
                     doma. Vsak dan sta z mrakom odšla k Šemonu, zaklenila hišna vrata, v kamri pa
                     pustila luč, naj gori v spomin vernim dušam. Da bo hiša groze postala posvečen
                     kraj smrti! </p>
                  <p>Stara mati je kljub vsemu hudemu dočakala visoko starost, 89 let. Pa tudi, če
                     bi jih dočakala sto, nikoli ne bi domislila odgovora na vprašanje, zakaj so
                     tistega večera ubili njenega moža, hčerko in snaho. Že med vojno so spoznali,
                     da ni bilo treba dosti ali pa sploh nič, da so te pokosili partizanski rafali.
                     Zadosti je bilo, da si rekel kakšno besedo preveč, ali pa si kakšno napačno
                     postavil ali pa sploh nič od tega, še danes modrujejo starejši ljudje. </p>
                  <p>Ko se je na zimo 1945. leta vrnil iz zaporov v Loki in Šentvidu Ivanov oče, sta
                     se Ivan in stara mama vrnila od Šemonovih domov. Hvala Bogu za dobre sosede in
                     sorodnike, ki so jima do takrat pomagali pri vsakem delu in opravilu, da sta
                     preživela. Sosedje so jima tudi zorali in pokosili, saj je bilo Ivanu šele osem
                     let, stara mati je bila že čez sedemdeset. Ivan je še naprej spal pri stari
                     materi v gornji kamri in spominja se njenih noči brez spanja. Nekoč mu je ob
                     treh zjutraj potožila: »Še nič nisem zaspala. Premišljujem, zakaj se je to pri
                     nas zgodilo.« Z leti je tudi Ivan čedalje huje občutil, da ga je ›to‹ za vselej
                     oropalo matere in deloma tudi doma. Stara mama ga je vsako leto 10. marca
                     opomnila: »Ali se še spominjaš, kaj se je zgodilo na to noč?«</p>
                  <p>Za staro mater pa se ›to‹ ni zgodilo samo tiste nesrečne noči med 9.in 10.
                     marcem 1944., ko so ji ubili moža, hčerko in snaho. Ubijanje se tudi v Čabračah
                     ni ustavilo po koncu vojne. Junija 1945. so stari materi ubili še
                     sedemindvajsetletnega sina Vinka Tavčarja, ki se je l. 1944. ob ustanovitvi
                     domobranske postojanke na Hotavljah pridružil domobrancem. Po vojni ni bežal,
                     ampak se je skrival doma v štali in po gozdovih. Ivan mu je večkrat nosil
                     hrano. Niso se bali, da bi Ivan svojega strica izdal. Na Hotavljah je imel
                     dekle, zato so likvidatorji, ki so prežali za Vinkom, postali pozorni nanjo.
                     Zasledovali so jo, ko ga je obiskovala in nekega dne izsledili Vinka. Ko je
                     videl, da je njegovo skrivališče obkoljeno, je skočil s štale in se skozi
                     sadovnjak hotel pognati v breg v hosto. Pokosil ga je strel in ranjen je
                     obležal v travi. Likvidatorji so dovolili, da so mu pri Šemon očistili rano,
                     nato pa ukazali dekli Micki, da je zapregla voz in se z ranjencem odpeljala v
                     Gorenjo vas. Od tam pa je izginila za njim vsaka sled. </p>
                  <p>Ko se je to dogajalo, sta stara mama in Ivan na njivi plela koruzo in strelov
                     nista slišala. Videla pa sta voz, ki se je oddaljeval po klancu navzdol ravno
                     takrat, ko sta se vračala z njive in prišla do znamenja: »Koga pa vozi Šemonova
                     dekla?« se je spraševala stara mama. Prideta do Šemonovih. Zbegani so postopali
                     okrog. Pa ja ne, da so odkrili in odpeljali še Vinka? Žal, odpeljali,
                     ranjenega, ker so streljali nanj. Morda se bo pa še vrnil, so jo tolažili.
                     Nikoli se ni vrnil in nikoli ji ni nihče povedal, zakaj, kje in kdaj so
                     dokončno ubili še njega. </p>
                  <figure>
                     <graphic url="slike_z_44/z_44_20.png"/>
                     <head>Ivanova mama Marija Tavčar (1904-1944) <name type="author"/></head>
                  </figure>
                  <p>Spomin na prestano vojno gorje je počasi in mukoma bledel, pozabljen ni do
                     danes: spet se prikradejo solze v oči, glas zatrepeta in beseda zastane.
                     Bolečine in krivice se ne da pozabiti.</p>
                  <p>Poleg Mežnarjeve družine sta se po vojni odselili tudi Košancova mama z otroki
                     in Maticova mama s sinom Feliksom, ki ga je Mežnarjev kot trinajstletnega dečka
                     zvabil, da je delal za partizane. Velikokrat so ga domačini videvali na poti v
                     grapo k Logarjevim. Pravijo, da so se odselili na Štajersko, v Apaško dolino,
                     kjer je bilo po izselitvi nemških družin veliko praznih domačij. Čabrače so
                     bile spet enotne, zato so sčasoma ljudje lažje normalno zaživeli. Po vojni se
                     je kdaj pa kdaj v Čabračah pojavil nekdanji Mežnarjev Tine, zdaj ves okrašen z
                     mnogimi odlikovanji. Pa mu jih ni nihče prav nič zavidal.</p>
                  <p>Ko sem se poslavljala od prijazne vasice, še vedno nisem mogla skriti
                     začudenja, kako to, da so partizani kar tako ustrelili na njunem domu dve
                     nedolžni ženski, ena je bila celo mama! Ivan je kasneje prebral vso partizansko
                     literaturo, ki je opisovala medvojne dogodke v teh krajih, pa nikjer ni
                     izsledil, da bi bila omenjena smrt njegove mame, starega očeta in tete.
                     Povedali so mi tudi, da v Poljanski dolini in po škofjeloškem hribovju
                     pobijanje žena, mater in deklet ni bilo nič neobičajnega. Isto noč so pobijali
                     po Javorju in nedaleč od njih, na Hotavljah. Tam so se znesli nad Žerovcovo
                     mamo, kmečko gospodinjo in materjo šestih otrok.</p>
               </div>
               <div type="div3">
                  <head>Poboji deklet, žena in mater</head>
                  <p>Žerovcova mama Frančiška Klemenčič, roj. Miklavčič (1893) se je l. 1921.
                     primožila na Hotavlje z Dolenje Ravni pod Malenskim Vrhom. Miklavčičevi so bili
                     zelo ukaželjni in dve Franckini sestri sta se izšolali v samostanih in postali
                     redovnici, šolski sestri, Franckin mlajši brat Maks je bil duhovnik ter
                     profesor zgodovine in geografije na Škofijski klasični gimnaziji v Šentvidu, po
                     vojni pa profesor na Teološki fakulteti. Vse Miklavčičeve je odlikovala
                     delavnost in globoka vernost, pravijo danes sorodniki. Franckin mož Valentin
                     Klemenčič (1873) je bil vdovec z odraslima hčerkama in dvajset let starejši od
                     žene. Bil je skromen, tih in delaven, nekoliko samsvoj možak in z drugimi
                     gospodarji ni kaj dosti moževal. V zakonu sta imela šest otrok, štiri dekleta
                     in dva sinova: Cilko (1922), Ivanko (1924), Angelco (1926), Heleno (1928),
                     Janeza (1931) in Tineta (1933). Ob začetku vojne se je Žerovec bližal
                     sedemdesetim in videti je bil zgaran od dela. Zelo verjetno se dela ni znal več
                     lotevati na pravem mestu, zato pri nekaterih ni veljal za najboljšega ali celo
                     naprednega gospodarja. S svojo delavnostjo je Francka potrdila, da je ena
                     tistih žena, ki podpirajo tri hišne vogale in so steber družine. S skupnimi
                     napori jima je uspelo, da sta obdržala grunt s šest do sedem glavami goveje
                     živine, s konjem, nekaj prašiči in svinjo z mladimi pujski, ki sta jih
                     prodajala, da sta lahko plačevala davke. Njive in travniki kot povsod po teh
                     krajih niso bili v ravnini, zato je bilo delo na kmetiji naporno. Lakote ravno
                     niso trpeli, ne bi pa mogli govoriti o kakšnem obilju, prej o pomanjkanju.
                     Takole je pomodrovala ena od starih kmetic s Hotavelj: Kdor je najbolj delal,
                     ni imel nič, kdo je delal malo manj, so ga prodali. Kadar je Francka obiskala
                     starše v Dolenji Ravni, ni od njih nikoli odšla praznih rok. </p>
                  <p>Francka je zelo rada brala in je bila zato dokaj razgledana. Morda so jo
                     nekateri za hrbtom celo opravljali, češ da bi bilo za kmetijo boljše, če bi
                     manj brala in več delala. Knjige si je tudi izposojevala, naročeni so bili na
                     verske časopise in revije. V teh krajih so ženske klekljale in tudi Francka je
                     velikokrat z ročnim delom odšla k eni od sosed, da jima je bil čas krajši, saj
                     je rada poklepetala. Nikoli pa ni opravljala, ker je druge puščala na miru.
                     Obenem je s kleklanjem prislužila kakšen dinar. Njena pogosta pot je bila tudi
                     do vaške šivilje Reze Tavčar, po domače Matevžove, ki ji je urezala oblačila za
                     hčere in sinova, Francka pa jih je sešila sama. Do vojne so šoloobvezni otroci
                     hodili v šolo, najstarejša Cilka se je izučila za kuharico. Vsako nedeljo je
                     šla družina k maši v Gorenjo vas. Ti opravki in razvedrila so bile edine
                     Franckine poti zdoma. Jurij Primožič, po domače Tičnikov, sin sosede, h kateri
                     je Žerovčeva mama rada zahajala s kleklanjem, danes odločno trdi: »Takih
                     kmetic, takih skrbnih mater in gospodinj danes ni več!« Vsi, ki so jo poznali,
                     se strinjajo, da je bila skromna in zelo verna. </p>
                  <figure>
                     <graphic url="slike_z_44/z_44_21.png"/>
                     <head>Ivanov stric Vinko Tavčar (1918-1945) <name type="author"/></head>
                  </figure>
                  <p>Ko se je med vojno pojavilo v teh krajih partizanstvo, je bila Žerovcova mama
                     že dobro seznanjena z učenjem cerkve, ki je svarila pred ›brezbožnim
                     komunizmom‹; tudi hčerke so prebrale »Ukrajina joka«, čeprav nihče ni doumel,
                     kaj pomeni komunizem in kaj prinaša. S prvimi poboji po okoliških vaseh l.
                     1942., je Francka zaslutila, kaj prihaja nadnje. Kot povsod po vasi, so se tudi
                     pri njih ustavljali zdaj nemški vojaki, drugič partizani. Pred partizani so
                     imeli razmeroma mir, ker je bil Žerovec prestar zanje, sinova pa še na pol
                     otroka, zato pri njih niso ›agitirali‹ in se tudi ne pogosto ustavljali. Vedelo
                     se je, da pri Žerovcu niso za partizane. </p>
                  <p>Nemške vojake ali partizane, vse je bilo treba sprejeti, z vsemi govoriti. Toda
                     pri Žerovcovih je bil cvet mladih deklet, zato je pri nekaterih hišah v vasi
                     prišlo do govoric, da se nemške patrulje pri njih še posebno rade ustavljajo in
                     se Žerovcova dekleta rada z njimi pogovarjajo. Naenkrat so prej živahna in
                     naravna Žerovcova dekleta pričele hoditi z ruto na glavi kot kmečke matere.
                     Takoj so vsi vedeli, da so jim postrigli dolge lepe kite, kar je pomenilo, da
                     so – izdajalke. Za striženje so partizani določili hlapca že omenjenega
                     Logarjevega mlina in žage. S tem so bile javno ožigosane za izdajalke in kdor
                     je to hotel verjeti, je verjel ali pa je temu, zdaj očitnemu dejstvu –
                     ostriženim dekliškim glavam – nasedel. Znano je, da so že predvojni komunisti v
                     svojem besednjaku zelo radi in pogosto uporabljali besedo ›izdajalec‹ za
                     vsakogar, kdor je bil njihov idejni nasprotnik. </p>
                  <p>Kaj bi lahko izdajale? Da pripravljajo partizani ofenzivo? Starejši Hotaveljci
                     danes modrujejo: Zadosti je bilo že to, če si vedel, pri kateri hiši v vasi
                     kuhajo partizani v kotlu štruklje! Najbolj pametno je bilo molčati.
                     Opravljanje, vaške zdrahe, nevoščljivost in še marsikaj pa je naprej živelo.
                     Ljudje so še vedno vtikali nosove v lonec soseda in o njem več vedeli kot o
                     sebi. Nemci in partizani pa so vse to pridno izrabljali, vsak v svojo korist. </p>
                  <p>Žerovcova mama se morda niti ni zavedala, da so se nad njeno družino pričeli
                     zbirati črni oblaki. Kako pa naj bi si pomagala? Edino rešitev je videla v tem,
                     da se starejše tri hčerke za nekaj časa umaknejo. Cilka, izučena kuharica, in
                     Ivanka, od vseh deklet najbolj pridna in priročna za kmetijska dela, sta med
                     vojno odšli služit na Koroško. Za njima še najbolj zgovorna in živahna Angelca,
                     ki je ostala na Koroškem le devet mesecev, nato pa se vrnila domov. Morda pa bi
                     bilo bolje, če se ne bi? Morda pa so Žerovcovi mami nekateri zamerili, da so
                     dekleta odšla v t.im. Arbeitdienst, kar sicer v teh krajih ni bila nobena
                     redkost? </p>
                  <p>Nekega zimskega večera v prvih dneh marca 1944. je navalilo k Žerovcu večje
                     število partizanov. Prišli so z namenom, da izvedejo ›likvidacijo‹ mame in
                     Angelce in ›rekvizicijo‹, ki sta bili po partizanskih ›zakonih‹ tesno povezani
                     druga z drugo. </p>
                  <p>Najprej se jih je nekaj lotilo ropa v hlevu. V jasni, mesečni in snežno
                     pobeljeni noči so jim prišli na sled Nemci. Plazili so se po hribu skozi vas
                     proti Žerovcu. Na vasi so mnogi oprezovali za zastrtimi okni, ker so bili
                     Nemci, čeprav sključeni in oblečeni v bele maskirne uniforme, dobro vidni. </p>
                  <p>Obkolili so domačijo. Prvi streli iz brzostrelk so pokosili partizane, ki so
                     ravno gnali krave s hleva. Nekaterim vaščanom ni ušel prizor, ko sta se krava s
                     prestreljenimi nogami in partizan kot spodkopana zvalila navzdol. V trenutku je
                     bilo mrtvih šest partizanov, nekaj pa ranjenih. Žerovcova mama je takoj
                     uvidela, da močni nemški patrulji partizani ne bodo kos, zato jim je odprla
                     zadnja vrata, da jih je večina zbežala v breg in gozd tik za hišo, kakšnih
                     devet pa so Nemci zajeli in hoteli postreliti kar pri Žerovcu. Med partizani je
                     bil tudi eden s čini na uniformi. Vendar se je pogumna Angelca postavila pred
                     Nemce in prosila, naj ne streljajo. Tako sta Žerovcova mama in Angelca tisto
                     noč rešili gotove smrti večje število partizanov in bi si s tem prislužili
                     povojno odlikovanje. </p>
                  <p>Nemci so takoj pričeli zasliševati na smrt prestrašeno mamo Francko in Angelco,
                     zakaj jim nista nikoli prijavili, da se pri njih zbirajo partizani, da jih pri
                     Žerovcu hranijo, da pri njih pobirajo živež in podobno. Vse izgovarjanje ni nič
                     pomagalo in Angelco so Nemci odpeljali s seboj na policijsko postajo v Gorenjo
                     vas, jo tam zaprli in zasliševali. Grozili so tudi mami, vendar so jo še
                     pustili doma. Tako so se pri Žerovcu znašli v navzkrižju dveh pritiskov, ki sta
                     jih mlela kot mlinska kolesa in grozila, da jih zmeljejo.</p>
                  <p>Mama je dobro vedela, zakaj so prišli partizani in kaj bo sledilo rekviziciji.
                     Vse naslednje dni ni nič govorila, nič jedla, nič postorila, le jokala se je in
                     tresla od strahu. Tudi sosedi so jo sočutno opazovali. V nedeljo so se vaščani
                     zbrali kar v svoji cerkvici sv. Lovrenca na Hotavljah, ker v Gorenji vasi ni
                     bilo maše. Molili so roženkrance, križev pot in vse molitve, ki so jih znali na
                     pamet. Vsi so pogledovali Žerovcovo mamo, kako se trese od strahu, molči in
                     joka. »Pri Žerovcu se bo v kratkem nekaj hudega zgodilo,« so prerokovali
                     nekateri in eni od sosed je mož prepovedal: »Mici, zdaj pa ne hodi več k
                     Žerovki!« Svoje neznosno breme je tiste dni mama nosila sama in v grozi
                     pričakovala, kdaj bo prišlo nadnjo tisto neizbežno, da zdrobi njo in vso
                     družino. In prišlo je, ne od Nemcev, ki jim Žerovcovi niso prijavljali
                     partizanskih obiskov in ›oskrbovanja‹ pri njih, ampak je vanje udarila
                     maščevalna pest partizanov. Nočni rop z likvidacijo pred nekaj dnevi jim ni
                     uspel, pri tem jih je celo napadla močno oborožena nemška patrulja, smrtno
                     pokosila šest partizanov, jih nekaj ranila in izpred nosa so jim Nemci
                     odpeljali Angelco. </p>
                  <figure>
                     <graphic url="slike_z_44/z_44_22.png"/>
                     <head>V sredini sedi Ivanova teta Fani Tavčar, na levi Šemonova dekla Micka –
                        na levi in desni stojita Ivanova strica Lovro in Vinko Tavčar, v sredini
                        Ivanov oče Janez in Jurij Oblak <name type="author"/></head>
                  </figure>
                  <p>V noči med 9. in 10. marcem je ta maščevalna pest udarila na Žerovcova vrata.
                     Na peči so že ležali oba najmlajša fantiča trinajstletni Janez in enajstletni
                     Tine, ki sta edina morda že spala. Mama, Helena in še neka mamina znanka so kot
                     prejšnje noči bedele. Oče je spal v zadnji kamri na drugem koncu hiše.
                     Partizani so navalili v hišo in zahtevali, da gre mama z njimi. Za dve uri so
                     jo odgnali ven. Kam, še danes nihče ne ve, in tudi tega ne, kaj so z njo
                     počeli. Dve neskončno dolgi uri za Heleno, Janeza in Tineta. Končno, partizani
                     so mamo pripeljali nazaj, so zaznali otroci. Slišali so jo govoriti. Otrpli od
                     groze so še naprej prisluškovali v noč, nihče na peči se niti dihati ni upal.
                     Čez nekaj trenutkov se zasliši krik, strel in ropot kuhinjske omare in takoj
                     nato je zavladala smrtna tišina. Odšli so. Otroci v grozi pričakajo jutra. V
                     kuhinji zagledajo na tleh mamo s prestreljeno glavo. V smrtnem strahu se je
                     verjetno v trenutku, ko je zagledala naperjeno puškino cev, prijela za zgornji
                     rob omare, da se je podrla na nižjo omarico. Za omaro ja zijala luknja, ki jo
                     je naredila smrtonosna krogla.</p>
                  <p>Zjutraj nihče v vasi niti slutil ni, kaj se je ponoči dogajalo pri Žerovcu.
                     Spodnji sosed se je celo pohvalil: »Danes smo imeli mirno noč,« in odšel na pod
                     plest rete. Potem pa je naenkrat kot strela z jasnega udarilo, kar je viselo
                     nad Žerovcovo domačijo zadnjih nekaj dni: »Žerovcovo so ustrelili!« »Uboga
                     Francka,« je zastokala spodnja soseda, »pa ravno včeraj je imela god!« Sosede
                     so jo dale na mrtvaški oder, vsa vas jo je kropila in molila zanjo, morda tudi
                     kdo od tistih, ki je bil hote ali nehote sokriv njene smrti. </p>
                  <p>Otroci so se kot splašene živalce razbežali od doma. Spali so pri sosedih in
                     znancih, doma v samoti je do smrti vztrajal samo postarani, zapuščeni oče:
                     hlev, ki ga je načenjal zob časa, se je bil skoraj sesul nanj. Ostala mu je
                     edinole zemlja in še tisto so po vojni skoraj vso zaplenili in postala je
                     splošno ljudsko premoženje. Kaj bi z njo Žerovec, saj je že star in vrh vsega
                     še nespreten gospodar! Nekaj od Žerovčevih njiv so dobili tisti, ki so izgubili
                     svoje zaradi gradnje hotaveljske tovarne marmorja in zadružnega doma. In tako
                     še danes ni konec krivic in zamer. </p>
                  <p>Vsa tri dekleta so do konca vojne ostala na Koroškem, Angelo so Nemci takoj po
                     uboju matere sami poslali na Koroško. Po vojni so domobranci odpeljali na
                     Koroško še Tineta in Janeza. Sestre in Janez so se razkropili po svetu, Tine se
                     je kasneje vrnil, dobil dobro službo in dosegel visoke položaje. </p>
                  <p>Edino Helena je ostala v Sloveniji. Čez nekaj časa se je vrnila domov k očetu,
                     ljudje so jima radi pomagali kot prej očetu samemu, se zaposlila, obnovila
                     nekdanji dom, se poročila in zgradila svoj dom na kraju, kjer je stala nekoč
                     njihova štala. Ima štiri otroke, štirinajst vnukov in pet pravnukov. Videti je,
                     da mame, tudi Žerovcova, blagoslavljajo svoje otroke še po smrti. Neskončno
                     Božje usmiljenje pa seje življenje tam, kjer je človek v hudobiji ubijal. </p>
                  <p>Nedolžna žrtev krvave revolucije ni bila samo Žerovcova mama, ampak vsak po
                     svoje tudi njenih šest otrok. Še danes so žrtve krivic, tudi te, da je povojna
                     partizanska literatura ožigosala Žerovcovo mamo za izdajalko. Izzvala naj bi
                     partizanski napad na svojo domačijo, ker je v kleti skrivala Nemce. Kasneje je
                     partizanski pisec na Helenino zahtevo to ›napako‹ popravil.</p>
                  <p>Hčerka Helena, por. Justin, danes meni: »Mamina edina krivda je, da je dovolila
                     hčerkam, da so govorile z Nemci.« Pravi, da je bolečina pozabljena, tudi
                     preteklost in krivice je treba pozabiti. Zakaj bi vse to spet vlekli na dan?
                     Krivice so vedno bile in bodo. Vojna vedno terja žrtve, v njej so eni
                     zmagovalci in drugi poraženci. Mamina smrt je njena usoda in vsakega prej ali
                     slej doleti njegova usoda. Morda so to tudi razlogi, zakaj imena Žerovcove
                     matere nisem našla na farni spominski plošči v Gorenji vasi.</p>
                  <p>Kakšno mnenje o uboju Žerovcove mame ima njen nečak, sedanji gospodar na
                     maminem rojstnem domu v Dolenji Ravni, Franc Miklavčič (1931), po domače pri
                     Martinovcu? Vse njegove tete so bile zelo verne in delavne, pravi, tudi
                     Žerovcova mama. O njej pa raje ne bi nič povedal, ker se sorodnikov ne sme
                     opravljati in o nobenem ne smeš govoriti nič slabega. Njena smrt je bila pač
                     ›vojna tragedija‹. </p>
                  <p>Na spominski plošči bi zaman iskali tudi imeni dveh Žnidarjevih deklet iz
                     Podgore, majhnega naselja, stisnjenega pod bregove Stare Oselice, malo naprej
                     od Hotavelj proti Žirem. Šest družin je že l. 1942. izkusilo nemško nasilje, ko
                     so kot talce ubili šest gospodarjev in očetov majhnih otrok iz Podgore, bolj
                     ali manj revnih bajtarjev. Postrelili so jih zaradi enega ustreljenega Nemca
                     malo niže od zaselka. V trdem boju za preživetje verjetno niso premišljevali,
                     da partizani bijejo boj za zmago revolucije in še manj so vedeli, kaj
                     revolucija pomeni. Uvideli pa so, da nekako spada k vojni, da prenočujejo zdaj
                     nemške vojake, drugič partizane, ki so jim pobirali hrano. Nemce, ki so jim z
                     ustrelitvijo njihovih mož in očetov prizadeli toliko hudega, bodo partizani
                     prej ali slej pregnali.</p>
                  <p>Na bregu nad grapo, preden zavije pot s ceste proti Podgori, je stala
                     Žnidarjeva hiša. Zemlje niso imeli, razen nekaj malega ohišnice, tako da so se
                     preživljali z očetovim zaslužkom. Bil je krojač in je hodil po hišah šivat. Vsi
                     so ga imeli le za Žnidarja in marsikdo ni vedel, da se piše Peternelj. Z ženo
                     sta imela tri hčerke: Ivanko, Anico (1913) in Pavlo (1922). Žena mu je kmalu
                     umrla, zato sta Anica in Pavla živeli precej osamljeni, še posebej potem, ko se
                     je Ivanka poročila in odselila bliže naselju, v bajto z malo zemlje, ki je bila
                     tudi Žnidarjeva last. Poročila se je s čevljarjem Trčkovim iz Žirov, pisal se
                     je Kavčič. Rodila sta se jima sinova Lado in Bogdan, živahna in prikupna
                     fantiča, kot se ju danes v Podgori spominjajo starejši. Anica in Pavla nista
                     bili poročeni, ker so se dekleta brez zemlje in dote takrat težje poročala. </p>
                  <p>Anica in Pavla sta k sestri redkokdaj zahajali in ljudje se ob svojih skrbeh
                     niso zanju kaj dosti menili. Ženske so vedele, da tudi onidve klekljata in
                     prodajata izdelke v Trebiji, da zaslužita kakšen dinar. Kadar je bila v Gorenji
                     vasi maša, so ju videli tudi tam. </p>
                  <p>Šele takrat, ko so ju nekega jutra l. 1943. našli ustreljeni v postelji, kdaj
                     natančno, se ne spominjajo, se je njihova pozornost obrnila nanju. Pravijo, da
                     sta bili zelo razmesarjeni in vedeli so, da so ju ustrelili partizani. Ivanka
                     je bila zelo prizadeta in ogorčena in do konca življenja je ponavljala, da sta
                     bili sestri po nedolžnem umorjeni in obsojala morilce. </p>
                  <p>Kaj se je takrat med ljudmi govorilo, se danes starejši Podgorčani še
                     spominjajo: takrat so bili na splošno še vsi otroci, vendar so si te spomine
                     prisvojili kot svoje lastno vedenje. Eno od zgodbic, ki so si jo zapomnili, sem
                     v Podgori slišala od takrat tri letne deklice: »Nekega dne je ena od sester, ne
                     ve se katera, ali Anica ali Pavla, šla v gozd nabirat gobe. Nenadoma zagleda
                     ranjenega partizana samega sredi gozda. Takoj mu obljubi, da gre po pomoč.
                     Ranjenec posumi v dobronamernost njene pomoči in odtava globje v gozd. Dekle se
                     vrne, toda ne sama, temveč z oboroženim domobrancem. Ranjenca na srečo ne
                     izsledita.« </p>
                  <p>Žensko spomnim, da leta 1943. v teh krajih še ni bilo domobrancev, šele poleti
                     1944., ko je nastala domobranska postojanka v Hotavljah. To mi potrdi tudi
                     njena soseda, nato pa obe zaključita, da so se nemški vojaki in financarji
                     pogosto shajali pri Anici in Pavli, zanju pa je znano, da sta radi izdajali. Pa
                     sta znali vsaj malo nemško? To pa ne! Pa ste vaščani kdaj vedeli, kje se
                     partizani nahajajo in kaj nameravjo? Seveda, vedelo se je, da so se skrivali po
                     hosti, mi pravita, velikokrat pa so bili tudi v vasi. Vprašanja mi je znala
                     najbolje osvetliti odločna in čila devetdesetletna starka, ena od tistih, ki so
                     ji l. 1942. Nemci ustrelili moža in očeta treh majhnih otrok, Marija Peternelj
                     (1912) roj. Obed, po domače pri Grohc, Podgora 34. Žnidarjeve je vse dobro
                     poznala, tudi dekleta. Nič slabega ni vedela povedati o njima, tudi pred
                     ustrelitvijo se ni o njima govorilo nič slabega med ljudmi. Poznala je fanta v
                     soseščini, ki so ga ženili z eno od njih, pa ni marala zanj. »Veste«, mi še
                     pravi, »partizani so znali zelo izzivati in skušati ljudi. Tudi mene so enkrat,
                     ko so bili v vasi, spraševali, na kateri strani sem in na kateri strani je vas.
                     ›Me nič ne briga,‹ še danes glasno in odločno ponovi svoj odgovor partizanom.
                     ›Imam s seboj dosti opravka. Tri majhne otroke moram sama preživljati in sama
                     delati na kmetiji!‹ Mene so od takrat pustili na miru.« Hvaležna sem za to
                     izjavo pošteni, pogumni in trezni ženi. Taka je ostala vse življenje. V
                     odločilnem trenutku je niso omajali partizanski ovaduhi in ni je omajal in
                     pokvaril povojni politični režim krvavih revolucionarnih zmagovalcev, ki so
                     nagrajevali tiste, ki so bili na ›njihovi strani‹ ali na ›njihovo stran‹ po
                     vojni prestopili.</p>
                  <figure>
                     <graphic url="slike_z_44/z_44_23.png"/>
                     <head>Čabraška podružnica Sv. Jederti nad Maticovo bajto <name type="author"
                        /></head>
                  </figure>
                  <p>Kdo lahko danes trdi, da partizani niso preizkušali tudi naivnih in
                     nerazgledanih Peternelovih deklet? Gotovo pa nista bili tako naivni, da ne bi
                     vedeli, kdo so partizani, saj so tam okrog ropali in pobijali že od l. 1942.
                     dalje. Morda nista vedeli le tega, kar tudi vsi Podgoričani, ne le Čabračani,
                     vedo danes: Lahko si zinil samo eno besedo preveč ali eno napačno ali pa nič od
                     tega, pa je bilo po tebi. Podgorčana, ki je rekel, da bo z nemško vojsko kmalu
                     konec, je nekdo izdal Nemcem in neprevidni prerok se je takoj znašel v nemškem
                     taborišču. V še tako majhnem zaselku kot je Podgora, je veliko uho revolucije
                     ujelo vsako besedo, tudi nepremišljeno in naključno izrečeno ali pa izzvano. </p>
                  <p>Ali niso izdajalci tudi tisti, ki so poteptali osebno poštenje in izdajali
                     svoje sosede, znance in rojake, celo sorodnike partizanom, saj so vedeli, da
                     jih bodo le-ti pobili? Ali ni tega počel Mežnarjev iz Čabrač? Kdo more trditi,
                     da ni izdajalec, pa je bil po vojni odlikovan in užival vse možne privilegije.
                     ›Izdajalski‹ dekleti Anica in Pavla, ki nista bili na pravi, t.j. ›njihovi
                     strani‹, pa sta bili zverinsko ubiti in še danes tako kaznovani za svoj
                     ›zločin‹, da ne zaslužita niti javnega spomina na farni spominski plošči v
                     Gorenji vasi. </p>
                  <p>Pretresla me je resničnost krvavih pobojev deklet in žena v teh krajih, le
                     nekaj kilometrov oddaljenih drug od drugega. Prvič v življenju sem slišala, da
                     je bilo kaj takega sploh možno. Pa sem morala kar naprej poslušati še o novih
                     žrtvah žena in mater samo v tej okolici, kaj šele, če bi se napotila v bližnjo
                     Gorenjo vas in druga naselja Poljanske doline in hribovja. Dan se je že
                     prevešal v popoldne, sonce ni več sijalo, hribi in dolinice niso bili več tako
                     svetli. Tudi vzpetina na nasprotnem bregu Čabrač je postala bolj pusta, kot je
                     bila v lesku jutranjega sonca. Pogled, ki mi je poromal tja čez v Debeni, se je
                     žalostno ustavil pri Teminc, kot se pravi po domače eni od kmetij. </p>
                  <p>Leta 1944. je bil sedanji gospodar pri Teminc Stanko Mezeg (1937) fantiček
                     sedmih let, edini brat svojih šestih sestric, najstarejše Marice (1930), ki so
                     ji sledile še Katica, Francka, Barbka, Rezka in najmlajša Lojzka (1941). Še
                     danes so vsi prepičani, da je bila njihova mama Ana roj. Krek (1895) ›zlata‹
                     mama. Kljub delu na veliki kmetiji, imeli so enajst glav goveje živine, kljub
                     skrbi za moževe ostarele starše in številno družino, je našla čas za otroke. Od
                     l. 1941. v Leskovici ni bilo več šole. Naravno inteligentna mama je vedela, da
                     morajo otroci znati brati in pisati, zato jih je vsak prosti čas, zlasti
                     pozimi, ob deževnih dneh in večerih sama učila branja in pisanja, pa tudi sama
                     jim je prebirala povesti. Drugorojenka Katica pravi: »Imela je čas tudi za nas.
                     Kolikor je le mogla, se je ukvarjala z nami. Poleg branja in pisanja nas je
                     učila moliti, saj tudi verouka ni bilo več in nas je kar mežnar iz Leskovice
                     enkrat na teden učil katekizem. Vsak večer smo pokleknili okrog peči in skupaj
                     molili.« Vsi, ki so jo poznali, so vedeli povedati, da tako dobre ženske zlepa
                     niso poznali. Vedno je vsakemu postregla, tudi za reveže je imela odprte roke.
                     Otroci ne pomnijo, da bi se z možem kdaj prepirala. Oče Janez Mezeg (1899) je
                     bil štiri leta mlajši od nje, dober in sposoben gospodar.</p>
                  <figure>
                     <graphic url="slike_z_44/z_44_24.png"/>
                     <head>Miklavčičevi z Dolenje Ravani – na desni hčerka Francka, umorjena
                        Žerovcova mama <name type="author"/></head>
                  </figure>
                  <p>Vsi tam okrog so vedeli za partizanski štab v Delnicah, tej vasi so pravili
                     mala Moskva, od koder so partizani prek Malenskega vrha, Suše, Čabrač in Volake
                     prihajali, ropali in pobijali tudi pri njih in v bližnjih zaselkih. In vsi so
                     se jih bali. </p>
                  <p>Pod Temincovo domačijo, malo bolj desno, mi kažejo, sta v leseni bajti
                     prebivala zakonca Mohorič. Vesela in odkritosrčna Liza Mohorič (1896) je bila
                     po rodu Korošica. Po poklicu je bila medicinska sestra in je spoznala svojega
                     moža, invalida iz prve svetovne vojne, v bolnici, ko ga je negovala. Vnela se
                     je ljubezen, zapustila je rodno Koroško in se naselila z možem v njegovo bajto.
                     Rodila se jima je hčerka edinka, ki je med vojno živela na Koroškem in Liza jo
                     je kdaj tudi obiskala. Razumljivo, da je dobro govorila nemško in da se je
                     nemška patrulja ustavljala tudi pri njih. Gotovo je med vojaki in financarji
                     spoznala tudi kakšnega koroškega rojaka. Videli smo že, da jih je bilo kar
                     nekaj na Hotavljah. Njuna bajta je bila na samoti in zaradi strahu pred
                     partizani sta hodila na večer prenočevat k sosedu, k Roljičku. Nekega večera pa
                     so ju presenetili. »Kam?« jima ustavijo pot. »K sosedu greva,« jim odgovori
                     Liza. V tistem vidi, da je eden od partizanov segel zadaj za pas in izvlekel
                     pištolo. Liza v hipu spozna, da je izgubljena. V grozi dvigne roke in zavpije:
                     »Jezus, Marija, ustrelili me bodo!« In v naslednjem trenutku se zgrudi ob
                     moževih nogah. To se je zgodilo že l. 1943. in vsa okolica je zvedela za vsak
                     poboj.</p>
                  <p>Sredi avgusta l. 1944. so Temincovo domačijo obiskali neznani moški, ki so bili
                     oblečeni v domobranske uniforme. Izbrali so dan, ko je oče na senožeti kosil.
                     Če bi jih videl, bi morda koga prepoznal, mama ni nobenega. Verjetno je nasedla
                     njihovemu izzivanju in povedala tudi kakšno na račun partizanskega ropanja in
                     pobijanja. </p>
                  <p>24. avgusta, bil je še dan, ko je prišlo k Temincu najmanj šest partizanov v
                     uniformah. Obkolili so hišo in štalo pod hišo. Stanko se spominja: »Vsi otroci
                     smo bili doma in še zunaj, razen najstarejše Marice, ki je pomagala teti na
                     Studoru. Oče je takoj zaslutil, da so prišli ponj. Tudi mi otroci smo nagonsko
                     vedeli, da se nekaj hudega dogaja. Otrpli od strahu smo kot vkopani na mestu
                     opazovali. Prašiči so krulili od lakote in oče je prosil partizane, če jim sme
                     nakositi malo trave. Dovolili so mu, stražar je stal poleg. Odnesel je travo
                     prašičem v štalo, potem pa na drugem koncu štale odprl še druga vrata, kjer ni
                     bilo straže in urno zbežal v hrib za hišo in navzdol po grapi čez Srednje Brdo.
                     Ko je bil pri Šoštarjevemu kozolcu, je slišal strele; pričakal je noč in uspelo
                     mu je pribežati prek Hotavelj v Gorenjo vas. </p>
                  <p>Čeprav trda od strahu je tudi mama ohranila prisebnost. Mukale so krave, bil je
                     čas molže. Dovolili so ji, da gre molst. Vsi otroci od trinajstletne Katice do
                     triletne Lojzke pa za njo. Kjer je mama, tam je varnost, so nagonsko čutili
                     kljub puškam na ramah partizanov. Oboroženi partizani so obstopili hlev, dva
                     sta stražila mamo. Mar so se bali, da jim še ona zbeži? Sredi molže ji partizan
                     ukaže: ›Z nami boš šla!‹ ›Od otrok ne grem nikamor!‹ odločno pribije mama.
                     Partizan grobo potegne stol izpod krave. ›Z nami greš!‹ ›Nikamor ne grem!‹ je
                     mama še vedno odločna. Vseh šest smo se je držali, eni za krilo, drugi za
                     predpasnik, eni jokajo, drugi v grozi gledajo. Partizani jo vlečejo iz štale,
                     mama se z rokami upre ob podboje vrat, otroci pa še vedno vsi okrog nje. Ker se
                     mama ne odlepi od vrat, jo eden od partizanov tako močno udari s puškinim
                     kopitom po prstih, da ji roke omahnejo. Otroci hočemo zgrabiti zanje, toda v
                     grozi opazimo, da ji prsti dobesedno visijo proč. Partizani so jo zvlekli čez
                     travnati obronek na pot pod štalo. Mi pa jokali in vsi za njo. S poti so jo
                     pahnili nazaj na obronek, tako da je na pol slonela, napol ležala. Vsi smo bili
                     v hipu ob njej in se je spet prijeli za krilo. Eden nas je odganjal proč, drugi
                     pa se je ustopil na pot, dvignil brzostrelko, pomeril in v hipu je mami
                     razneslo glavo. </p>
                  <p>V grozi smo zbežali proti hiši in naravnost v mamino in atovo kamro. Kdaj so
                     odšli partizani, ne vem. Razen bika in krave so odpeljali vso živino. Kasneje
                     smo zvedeli, da so se spotoma ustavili pri stricu Francetu, ki je bil čevljar,
                     in mu pokradli vse usnje. Žive duše ni bilo na spregled, niti stare matere in
                     očeta, ki sta živela v bajti pod nami. Nobena soseda se ni od nikoder
                     prikazala, tako je bilo vse strah, saj so slišali vpitje, jokanje, strel in
                     potem grobno tišino. Soseda je kasneje pripovedovala, da ji je naš jok tako
                     trgal srce, da bi najraje prišla vsaj po najmanjšo in jo odnesla k sebi domov.
                     Pa so vsi v grozi tičali doma, jokali in molili. Vedeli so, da mama leži mrtva,
                     pa ni nihče upal do nje. Na obronku je ležala vso noč.</p>
                  <p>Vseh sedem se nas je zgnetlo v zavetje prazne mamine postelje in stisnjeni smo
                     preždeli do jutra. Še vedno ni bilo nobenega od nikoder. Lačni smo pobirali
                     hruške in prestrašeni čakali. Nihče si ni upal pogledati na obronek.</p>
                  <p>Kmalu je čez Srednje Brdo prišlo nekaj domobrancev iz Gorenje vasi in oče z
                     njimi. Na Hotavljah je bila domobranska postojanka le nekaj časa, kmalu pa se
                     je pridružila številčnejši postojanki v Gorenji vasi. Očetu ni bilo treba nič
                     praviti, vedel je, da so mamo ubili, ker je slišal strel. Na voz so naložili
                     mamino truplo skupaj z ruto in ostanki glave v njej, vse nas otroke, nekaj
                     krame, vpregli bika, privezali za voz kravo, edino preostalo od desetih, in se
                     odpeljali v Gorenjo vas. Oče je vedel, da bodo prišli še enkrat ponj, da
                     ustrelijo še njega. Zato smo do konca vojne ostali v Gorenji vasi, potem pa so
                     očeta zaprli in ostali smo popolnoma sami.« Nekateri iz Gorenje vasi še danes
                     vedo, v kakšni strašni revščini in osamljenosti so životarili v razdrapani,
                     opuščeni Mihovi bajti.</p>
                  <p>Tukaj gospod Stanko Mezeg, petinšestdesetletni uspešen in postaven gospodar pri
                     Temincu, Debeni 9, konča svojo pripoved, še danes vidno pretresen. Tega, kako
                     je bilo v Gorenji vasi, se ne spominja skorajda nič. Tudi čas, ko so se vrnili
                     domov, ostaja v njegovem spominu zabrisan. Dobro pa se tega spominja takrat
                     štirinajstletna sestra Kati. »Že v Gorenji vasi so hodili k Stanku
                     najrazličnejši zdravniki, bil je samo bolan. Ko smo se vrnili domov, je bil kot
                     zmešan. Kar na lepem je obstal, kot da bi se nečesa ustrašil, potem pa zdrvel
                     po travniku, da smo ga komaj ulovili. Pa ves čas je tako močno jokal, da ga
                     nismo mogli utolažiti. Klical je mamo in spraševal, kje je mama. Tako lepo smo
                     mu prigovarjali in ga tolažili, ampak vseeno ni mogel razumeti, da mame ne bo
                     več nazaj. Samo z dobroto in lepo besedo smo ga lahko pozdravili, za njegovo
                     bolezen ni bilo nobenega zdravila.«</p>
                  <p>Pa vendar je danes gospod Stanko trden in zadovoljen mož, z najstarejšim sinom,
                     mladim gospodarjem, in štirimi vnuki na svoji rojstni domačiji. Ko sem prvič
                     prišla k njim, je pri sv. Jedrt ravno zvonilo poldne v sončni dan: obstala sem
                     na dvorišču in občutila, da stojim sredi zdravega življenja, ki kljub strahotam
                     te družine ni nikoli zamrlo: takoj je izpred vežnih vrat pritekel domači
                     psiček, me pridno oblajal in ovohaval; že me je priliznjeno obkrožila muca z
                     dvignjenim repom in s svojega otroškega kolesa me je zvedavo ogledoval prijazno
                     sramežljivi fantek in ob njem deklica z okroglimi lički, v vozičku je spal
                     dojenček s stisnjenimi ročicami ob spokojnem rožnatem obrazu, po klancu pred
                     hišo pa jo je primahal provošolček s torbo na rami, bodoči Temincov gospodar.
                     Opazovala sem, od katerega opravila se bosta odtrgala ata in mladi gospodar,
                     saj se je od nekod slišal traktor, okrog sebe sem videla pričeto delo in vohala
                     zložen sveži les blizu senika. Temincova mama, Stankova žena, in ›ta mlada‹ pa
                     nista mogli biti daleč, saj imata okrog hiše, po hiši in z otroki dosti
                     opravka, njive in travniki pa še počivajo, razmočeni od komaj stopljenega
                     snega. </p>
                  <p>»Seveda je Stanko trden mož in gospodar,« pravi sestra Kati. »Saj je moral
                     biti. Povsod je bila sama revščina, bridki spomini in še dolgo sam strah in
                     molk. Trden si moral biti, če si hotel obstati. To si pridobiš, to se te drži,
                     te drže se navadiš, ta trdnost te potem spremlja vse življenje.« Pa vendar
                     vsakič, kadar se Kati spominja teh dogodkov, čuti, kako ji gre ›mraz do kosti‹. </p>
                  <p>Vse do konca vojne je ostal Temincov ata s sedmimi majhnimi otroki v Gorenji
                     vasi. Vrnili so se šele maja 1945., s kravo in bikom. Dom so našli prazen: tla
                     so bila nastlana s slamo, povsod vse umazano in zanemarjeno. Celo atove in
                     mamine postelje ni bilo več v njuni kamri, edinega spomina nanjo v
                     zanemarjenem, nasvinjanem in oskrunjenem domu. Komaj so za silo počedili, so
                     prišli po ata in ga odpeljali v zapor, najprej v Škofjo Loko, nato v Šentvid.
                     Gotovo bi ga ustrelili, če bi se ata med vojno družil z domobranci ali če bi mu
                     lahko karkoli očitali. </p>
                  <p>Vse poletje so bili otroci sami na kmetiji. »Vsi ljudje so bili z nami izredno
                     dobri,« jim je Stanko še danes hvaležen. »Pripeljali so krompir, zorali in ga
                     vsadili. Tisto leto je bila zelo dobra letina. Ljudje so govorili, da Bog že
                     ve, kje blagoslavlja. Blagoslov za nas so bili tudi vsi ti dobri ljudje: iz
                     vseh okoliških naselij so nam nosili moko, kruh, pridelke, brez njih otroci
                     sami ne bi preživeli. Marica, Kati in Francka so gospodinjile, pomagale so
                     sosede in stara mati. Naš bik je bil plemenski, pa nič hudoben in toliko
                     pameten, da smo otroci lahko delali z njim, vodili smo ga h kravam, v zameno pa
                     dobili hrano.</p>
                  <p>Ko se je vrnil oče, je bilo takoj laže, vendar je bilo samo delo od jutra do
                     večera. Dobili pa nismo nobenih kart. Zaradi obveznih oddaj smo se le za silo
                     preživljali. Vrh vsega nam je nekdo 17. marca l. 1951. podtaknil ogenj, da sta
                     nam zgoreli štala in hiša. Zatočišče smo dobili v bajti pri stari materi in
                     očetu, ki sta bila takrat še živa. In spet so bili dobri ljudje tisti, ki so
                     nam pomagali in nas rešili z materialom in delom. Celo denar za opeko so nam
                     podarili. Do jeseni sta bili hiša in štala pod streho. Tudi peč je stala v
                     hiši, da smo lahko kurili in se za silo že jeseni naselili v novi hiši.« </p>
                  <p>Niti pomisliti ni bilo mogoče, da bi požar prijavili in bi se iskal krivec. Saj
                     morajo še vedno živeti z najhujšo krivico: da so jim zverinsko ubili dobro mamo
                     in za las je manjkalo, pa bi bili še ob ata. Še danes zločin ni raziskan in
                     zločinec znan. Šele l. 1995. so na farno spominsko ploščo v Leskovici lahko
                     javno izpisali mamino ime. Pri Teminc domnevajo, kdo je morilec. ›Širjenje teh
                     govoric‹ mu je prišlo na uho in l. 1991. so od njega dobili pismo, v katerem
                     zanika, da bi bil on morilec. Med drugim piše: »Po poizvedbah sem ugotovil, da
                     se je tisto vaši materi zgodilo v poletju 1944., verjetno tudi veste, zakaj.«
                     Za domnevnega morilca je zločinski umor matere sedmih majhnih otrok zgolj
                     ›tisto‹, mamina očitna krivda pa jasna vsem. Dosegel bo, da ga bodo sodišče in
                     mediji spoznali za nedolžnega, še več, da operejo njegovo čast: »Prisiljen bom
                     zaradi žalitve moje časti zadevo razčistiti in rešiti pred sodiščem. Zahteval
                     bi preklic laži in klevet potom sredstev javnega obveščanja.« Vendar, piše
                     dalje, bi raje ostal prizanesljiv, v vsakem primeru pa ostaja pravičen: »Nisem
                     prijatelj sodišč, v vsem življenju nisem imel z njimi opravka in ga, če le
                     mogoče, tudi ne bom imel, razen v zgoraj omenjenem primeru. To pot pa bom,
                     čeprav nerad, moral sodišče uporabiti proti vsakemu, ne glede na to, kdo je, za
                     katerega bom zvedel, da je to laž in klevete pripovedoval komur koli ali jo
                     celo širil med ljudi.« Pismo je podpisano s polnim in partizanskim imenom.
                     Podpisani tovariš in borec NOB je imel še tri brate, vse tri partizane, in
                     poznal vse partizanske tovariše iz tistih krajev. Če ni on morilec, prav gotovo
                     ve, kdo potem je. Ali so to dolžni raziskovati domači sami? Saj jim tudi ni
                     omogočeno! Sodišče bi kaznovalo nje, ker so žalili čast ubijalca njihove
                     matere. </p>
                  <figure>
                     <graphic url="slike_z_44/z_44_25.png"/>
                     <head>Umorjena Temincova mama Ana z možem Janezom in prvorojenko Marico <name
                           type="author"/></head>
                  </figure>
                  <p>Ko sem se zvečer poslavljala od Poljanske doline, njenih pobočij in njenih
                     ljudi, si nisem mogla kaj, da se ne bi še enkrat ozrla na mogočnega lepotca, na
                     Blegoš, ki me je zjutraj tako očaral. Ovijal se je že v mrak. Vedno doslej sem
                     imela občutek, da me pohajanje po naravi umiri in razvedri, kot da bi se bila
                     nevidna roka Božje Lepote in Harmonije dotaknila mojega srca.</p>
                  <p>Tokrat pa sem čutila eno samo veliko žalost. Kako je mogoče, da so partizani,
                     Slovenci, sploh mogli tako zverinsko pobiti vse te žene in vrh vsega še matere?
                     Tavčarjevo mamo in teto, Žerovcovo s šestimi odraščajočimi otroki, dekleti
                     Anico in Pavlo, Lizo, prostodušno Korošico, in oh, ljubi Bog, Temincovo s
                     sedmimi majhnimi otroki. Niti za hip si nikoli ne bom mogla predstavljati, da
                     bi se namesto nje znašla pred naperjeno puško jaz, ob meni bi pa jokali moji
                     otroci! </p>
                  <figure>
                     <graphic url="slike_z_44/z_44_26.png"/>
                     <head>Temincov oče s svojimi sedmimi sirotami po vojni – prvi z desne Stanko,
                        pripovedovalec zgodbe, za njim levo Katica <name type="author"/></head>
                  </figure>
                  <p>Kolikokrat smo od takrat že proslavljali osmi marec, dan žena in mater, in
                     koliko lepih besed smo povedali o njih! Nikoli pa ni nihče črhnil besedice o
                     mučenih in pobitih ženah, dekletih in materah širom po Sloveniji. Še danes bi
                     mnogi najraje videli, da se jih ne bi nihče več spominjal. Saj še najhujše
                     zločinke ne zaslužijo take kazni! Ali ni zato še vedno največja zločinka naša
                     država sama? </p>
                  <p>Kako je mogoče, da nas ti, večna Lepota, z gnusom ne izpljuneš iz ust? Ne, ti
                     nas kot mati svojega otroka objemaš v naročju, da se moremo v tebi umiriti in
                     naužiti tvoje Lepote. </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Če bi … </head>
               <docAuthor>France Papež</docAuthor>
               <lg>
                  <l>Če bi se pa kdaj vrnil, </l>
                  <l>ne v sanjskem, irealnem povratku, </l>
                  <l>in tudi ne v realnem poetičnem doživljanju, </l>
                  <l>ampak v pravi, trdi resničnosti, </l>
                  <l>ki je možna, če sploh, v najvišjem dnevu, </l>
                  <l>ko je sonce kot bog – </l>
                  <l>bi šel pod hrast </l>
                  <l>v moji roški samoti </l>
                  <l>in ga prijel z obema rokama </l>
                  <l>ter mu iztrgal grenko snov domovine, </l>
                  <l>ki je v koreninah, pod skalo, </l>
                  <l>v najglobljem gozdu. </l>
                  <l>In če bi prišel po stari poti, </l>
                  <l>ki je najbrž ni več, </l>
                  <l>in zagledal črno zemljo, slišal besedo, </l>
                  <l>vino in kruh pokusil, </l>
                  <l>potem bi, </l>
                  <l>če bi ne sanjal, </l>
                  <l>le moral verjeti, </l>
                  <l>da je mogoč povratek </l>
                  <l>iz enega sveta </l>
                  <l>v drugi. </l>
               </lg>
               <figure>
                  <graphic url="slike_z_44/z_44_27.png"/>
                  <head>Vino in kruh bi pokusil <name type="author">Mirko Kambič</name></head>
               </figure>
            </div>
            <div type="div2">
               <head>Luč</head>
               <docAuthor>Nada Matičič </docAuthor>
               <div type="div3">
                  <p>Bilo je smešno. Svetil je, ne da bi dobro vedel, kako se taki reči streže, kako
                     se uporne duše spravi na kolena. Hotel me je prisiliti priznati nekaj, za kar
                     se pač nisem čutil krivega. Kvarite učence! Uh, huda obtožba … In povrh še tako
                     nizka ocena za učitelja – saj samo zadovoljuje. Res bi ga morala srečati pamet.
                     Profesor Mohorko pa nič. Ali zares nagaja, ali pa je že tako pokvarjen element,
                     da hoče izničiti kar celotno politično ureditev, umazati njeno ideološko
                     podobo? Možakar z mogočnimi brki, visečimi v gosto brado, je sedel za mizo in
                     mi naravnal luč v obraz, da bi me preučil.</p>
                  <p>»Že prav, že prav, gospod direktor.«</p>
                  <p>»Jaz – nisem noben gospod.«</p>
                  <p>»Res? Žalostno. A jaz ne morem biti vaš tovariš, saj nisem vreden.«</p>
                  <p>»Nehajte se sprenevedati, tovariš Mohorko«</p>
                  <p>»Prosim, ne svetite mi naravnost v obraz – nisem zločinec. Zločinci namreč
                     ubijajo.«</p>
                  <p>»Tako je. Vi ubijate z besedo.«</p>
                  <p>»Dajte no.«</p>
                  <p>»K stvari. Poklicati sem vas dal zaradi prepovedane literature, ki jo
                     uporabljate v razredu.«</p>
                  <p>»Prepovedane? Kdo pa jo je prepovedal in zakaj, prosim vas?«</p>
                  <p>»Vnovič se sprenevedate. Ne delajte se naivnega. Torej razlagate Balantiča, ali
                     ne?«</p>
                  <p>»Seveda. Odličen poet.«</p>
                  <p>»Za vas. Da z njim izpodkopavate.«</p>
                  <p>»Ste prebrali katero njegovih pesmi, če smem vprašati?«</p>
                  <p>»Takih pesnikov ne berem. Zavajajo, hujskajo.«</p>
                  <p>»Če niste brali. Prosim, ne morem gledati. Veste, nimate pravice.«</p>
                  <p>»Kako sploh morete vi govoriti o pravici?«</p>
                  <p>»Vaše ideološke pravice ne priznavam. To ni moja pravica.«</p>
                  <p>»Poslušajte, tovariš Mohorko, dovolj imam vašega filozofiranja. Hočete me
                     pretentati. Ali prisiliti, da vam pritrdim?«</p>
                  <p>»Prosim … luč, umaknite to prekleto lampo.«</p>
                  <p>Zdelo se je, da je direktor še bolj povečal moč namizne svetilke. Zdaj je že
                     povsem razgalila moj obraz. Kot bi se hotelo s svetlobo prodreti v možgane
                     obtoženca. Pravzaprav se je vse dogajalo v direktorjevem kabinetu, ko je na tem
                     mestu nadrejeni prevzel nalogo sodnega zasliševalca – s pravico izvrševalca, se
                     razume. Z zapisnikarjem ob strani je bil ustvarjen vtis sodne obravnave. Kar se
                     mi je zdelo bolj komično kot ne. Zastiral sem si oči z rokami in skušal ne vse
                     načine oslabeti moč svetila.</p>
                  <p>»Veste, hudo me motite z lučjo, ne morem misliti.«</p>
                  <p>»Nič vam ni treba misliti. Vi samo priznajte, da hočete s sovražno literaturo
                     vplivati na učence. Ja, zločinec z besedo ste!« je potolkel po mizi. »Ta ubija,
                     tovariš Mohorko, huje kot nož, če me razumete. Ker ubija miselnost.«</p>
                  <p>»Prosim vas, kako naj bi recimo Balantič ubijal učencem pamet? Poslušajte:
                     Razpet sem med slastjo življenja – smrti, do blaznosti, Lepota, te bom
                     pil.«</p>
                  <p>Direktor je zamahnil. »Ne boste mi zdaj tu deklamirali … Tovariš Mohorko, samo
                     vaše priznanje hočemo. Torej ste tega prepovedanega pesnika Balantiča
                     preučevali v razredu celo tako, da so si učenci lahko zapisovali vaše
                     razlage?«</p>
                  <p>»Seveda.«</p>
                  <p>»Ste dovolili, da so učenci sami brali tudi na glas njegove pesmi?«</p>
                  <p>»Zakaj pa ne? Veste pesem bolj zaživi.«</p>
                  <p>Zapisnikar je hitel. Temačno vzdušje, ki ga je presekalo neusmiljeno rabljevo
                     orožje – luč, me je pričelo dušiti. Ne bom vzdržal. In sploh – čemu bi? Toda še
                     preden sem se pognal kvišku, je znova usekalo:</p>
                  <p>»Zavestno ste širili miselnost človeka, naj je že pesnik ali ne, ki se je boril
                     na strani izdajalcev, kar dovolj jasno pove, da ste proti naši družbeni
                     ureditvi, da rušite ugled Zveze komunistov. Te pesmi,« je udaril s pestjo po
                     drobni knjižici, »ne vsebujejo nobene pozitivne ideje, mistika in mračnjaštvo
                     vseskozi vejeta iz nje … « Spet je pobutalo.</p>
                  <p>Klevetanje bi še prenesel – saj se mi je smejalo – toda luči nisem zmogel.
                     Razbesnela me je. Pograbil sem svetilko in jo obrnil v ravnatelja. Tako, zdaj
                     pa ti glej vanjo! Obraz, ki sem ga že nekaj let gledal, priznam, da zmerom
                     površno, navidezno, kajti tisti pravi je bil skrit pod košatimi brki in široko
                     brado, ki je dobro pokrivala ves spodnji del obraza. Obraz se je počasi,
                     previdno luščil. Krinka se je razblinila. </p>
                  <figure>
                     <graphic url="slike_z_44/z_44_28.png"/>
                     <head>Kljub vsemu bo spet kmalu pomlad – čudovita in tolažljiva kot tista, ki
                        jo je pred šestdesetimi leti videl domobranec Franc Hrovat <name
                           type="author"/></head>
                  </figure>
                  <p>Onemel sem. Uplahnil. Brez moči sem obsedel. In če bi v tem trenutku znova
                     vperil luč vame, bi me ne motilo več. Ne bi bilo treba gledati drugega obraza.
                     Resničnega in strašnega. Tedaj je možakar ugasnil luč. Vstal sem in brez besed
                     zapustil kabinet. Šel sem v park in sedel na samotno klop. Nič ni bilo treba
                     slutiti ne ugibati … Vedel sem. Videl sem. Luč mi ga je odkrila. Pod krinko
                     brkov in brade se je izluščil gladek in lep, še kar mlad obraz. Uniforma
                     komisarja. In roka, ki se je odločno vperila vame, sedemnajstletnega vojaka,
                     ujetnika: Ti! Tja! je pokazala v desno. In vedel sem. Smrtna obsodba. Otrdel
                     sem. Znoj mi je meglil pogled. Nisem se mogel premakniti. Poveljnik je še meril
                     vame … Od tesnobe sem oglušel.</p>
                  <p>Tedaj se je nekaj premaknilo. Nekdo je stopil k poveljniku s polo papirja, kar
                     mi je nenadoma vzbudilo nekakšno upanje. In res. Poveljnik, ki še ni umaknil
                     pogleda z mene, se je počasi obrnil, zmignil z rameni in se poglobil v listino.
                     In vedel sem, da se zdaj lahko zahvalim materi, ki me je rodila leto
                     prepozno.</p>
                  <figure>
                     <graphic url="slike_z_44/z_44_29.png"/>
                     <head>Kljub vsemu bodo ljudje še orali in sejali <name type="author">Mirko
                           Kambič</name></head>
                  </figure>
                  <p>Stali smo razredčeni, kot sem ugotovil, in čakali. Danes smo sicer rešeni, kaj
                     pa jutri?</p>
                  <p>Proti večeru je prišlo povelje, da (sem) smo svobodni. Beseda, ki daje upanje.
                     Življenje je na mah postalo najvišja vrednota.</p>
                  <p>Nič več nisem mislil na tisto igro z lučjo. Čez teden dni sem dobil odločbo,
                     skrbno opremljeno s karakteristiko mojega delovanja, torej z moralno politično
                     diskvalifikacijo. Bili so pač svinčeni časi. Ostal sem na cesti. Ko sem končno
                     dobil zaposlitev, se seveda nisem več ukvarjal z Balantičem, postal sem namreč
                     akviziter z neprepovedanimi knjigami.</p>
                  <p>Včeraj sem se ponovno srečal s človekom, zasliševalcem, ki mi je pred
                     dvajsetimi leti svetil v obraz. Ne boste verjeli – smehljal se mi je z ekrana s
                     povsem novo krinko na nekoč gladkem obrazu, obrazu vsemogočneža, ki si je
                     dovoljeval odločati o življenju in smrti. Ta človek s še zmerom močnimi
                     osivelimi brki in osivelo brado, je zdaj predstavljal poslanca, zastopnika
                     upokojencev.</p>
                  <p>Ogrnil sem se s plaščem in stopil v zgodnjo pomlad. Zadišalo je, globoko sem
                     vdihnil in pogledal v odprto, prijazno nebo, in odleglo mi je. Šlo mi je na
                     smeh – spričo te tako bedne človeške komedije.</p>
               </div>
            </div>
            <div type="div2">
               <head>Mesto solidarnosti in usmiljenja v prostoru žive kulture </head>
               <docAuthor>Justin Stanovnik </docAuthor>
               <div type="div3">
                  <p>Na prvi pogled marsikdo ne vidi velike razlike med solidarnostjo in
                     usmiljenjem. Za oba pojma bi bilo mogoče reči, da izražata naklonjenost do
                     drugega človeka – zlasti v razmerah, ki jih imamo za nenavadne. Za večino ljudi
                     bi bilo to dovolj in se jim ne bi zdelo potrebno, da bi se ubadali z
                     vprašanjem, kaj pomeni en pojem in kaj drugi in v kakšnem odnosu sta si med
                     seboj. Tudi mi se ne bi lotili razmišljanja, ki ga nakazuje naslov, ko se ne bi
                     v nas nakazovala slutnja, da nam bo ravno globlji uvid v naravo solidarnosti in
                     usmiljenja nekoliko razložil, odkod nelagodnost – če že ne prava zaskrbljenost
                     – s katero nas navdaja stanje v sedanji kulturi. </p>
                  <p>Naša izhodiščna točka je vprašanje občutljivosti. Tisti, ki skrbimo za
                     prispevke v Zavezi in zato raziskujemo določeno zgodovino, se pogosto znajdemo
                     pred tem, da kak zelo dramatičen dogodek v območju neslišane človeške
                     skrajnosti, ne najde niti približno ustreznega odziva v ljudeh, ne takrat ko
                     zanj zvejo, pa tudi ne pozneje, ko je v njih s svojim pretresljivim sporočilom
                     že nekaj časa obstajal. Naše začudenje se vsakič še poveča, ko pomislimo, da tu
                     niti ne gre za ljudi, ki bi jim ideološki položaj branil, da bi se prepustili
                     energijam, ki prihajajo iz nečesa, kar je pred njimi: iz nečesa velikega,
                     neznanskega, presežnega. Nobena ideologija, nobene življenjske izkušnje, nobena
                     zgodovina ne stoji med njimi in tem, kar jim je posredovano. In vendar! Kako
                     naj si razložimo, da stvari niso več vznemirljive: najprej velike, potem pa
                     tudi majhne? Ali, da se popravimo, da niso vznemirljive, če se zgodijo ali so
                     se zgodile v pokrajinah, kamor ne sega interes – neposredni, oprijemljivi
                     interes. Toda, mar ni tako, da ima človek neko naravo? Da človek nekaj je? Kako
                     da se torej ne uveljavi, v vsem, kar je? Tega si ni mogoče razložiti drugače
                     kot tako, da kultura, s svojimi v razvoju civilizacije prevzetimi in
                     postavljenimi umetnimi normami, določeno govorico avtentične človekove narave
                     dopušča in določene ne. Nekatere človekove možnosti tako niso več legitimne,
                     kultura jih ne sprejema v svoj program. Določena človekova občutljivost ima
                     takó možnost, da se aktivira, določena pa te možnosti nima. Človekova
                     sposobnost sprejemanja sveta in odzivanja na svet lahko postane takó
                     enostranska – takó v eno smer naravnana – da ostanejo nekatere stvari, po sebi
                     velike, v celoti neregistrirane. To pa pomeni, da jih tako rekoč ni. </p>
                  <p>Taka velika reč je povojni umor slovenske domobranske vojske. S katerekoli
                     strani se že odločimo, da bomo ta umor gledali, vedno bo pred nami vstala
                     velikost, s katero se ne bomo mogli pomiriti, dokler ji ne bomo priznali
                     značaja presežnosti. Okvir, ki zahteva, da se ta velikost tako razume, je
                     slovenska zgodovina. V njej se kaj primerljivega ni bilo zgodilo. Če hočemo
                     velikosti tega umora nekoliko zadostiti, moramo pomisliti najprej na način,
                     kako je bil uprizorjen: na vso organizacijsko mašinerijo, ki so jo komunisti
                     postavili na noge, da so mogli pokončati tako veliko število ljudi; potem pa
                     tudi na ubijanje samo, ko so deset dni zapored gonili pred brezna mlade ljudi,
                     do brezumja trpinčene, a s še toliko življenja v sebi, da je vsakega mogla
                     zajeti groza konca; ko so tista brezna deset dni tulila, dobesedno tulila – iz
                     njih so prihajali kriki in tožbe in jok in prošnje; ko komunisti tem, ki so jih
                     nameravali uničiti, do konca niso povedali, kaj jih čaka – kakor nacisti svojim
                     žrtvam niso povedali, kam grejo, dokler pred njimi niso zazijale peči. Na to
                     velikost moramo najprej pomisliti. To velikost nam posreduje osnovni človeški
                     čut. To razume, to ima v sebi vsak človek, za to niso potrebne nobene šole.
                     Potem pa moramo pomisliti še na interese narodovega fizičnega in duhovnega
                     obstoja. Pomisliti moramo, da so komunisti, s tem da so ubijali tiste ljudi, v
                     resnici ubijali narodovo dušo, kakršna se je naredila v stoletjih civilizacije
                     in kulture. Pomisliti moramo na to, da so tistih deset dni izločevali iz naroda
                     tiste ljudi, ki so bili pripravljeni nesti njegove izkušnje v prihodnost: ki so
                     jamčili za kontinuiteto njegove zgodovine v civilizaciji. </p>
                  <p>Velikost, na katero smo tu pokazali, bi morali zagledati in razumeti vsi
                     ljudje. Vsi bi morali biti od nje presunjeni: že kot ljudje, še preden bi v
                     njih stekel zahtevnejši premislek o duhovnih, moralnih, političnih vidikih tega
                     umora; še preden bi se ljudje kot zavestni pripadniki civilizacije zavedeli, da
                     je to bil genocid, z vsem, kar ta beseda pomeni: z njegovo protičloveškostjo, z
                     njegovim napadom na človeka kot človeka, z njegovo radikalno prepovedanostjo, z
                     njegovo brezprizivno obsojenostjo. S tem smo hoteli povedati, da mislimo na
                     velikost, ki – še pred vsako refleksijo – naredi, da se nanjo človek odzove na
                     tisti ravnini, ki jo zgolj čuti, kjer se vse dogaja samodejno, temeljno
                     človeško, kjer ni udeležena nobena druga stvar razen gledanje prizorov, ki ne
                     morejo, da ne bi bili grozljivi. </p>
                  <p>In vendar. In vendar mi, ki s svojim pisanjem polnimo strani Zaveze in se k tem
                     ljudem pogosteje vračamo in jih bolj razumemo – rekli bi lahko, da smo njihovo
                     stvar vzeli za svojo – ne samo presenečeni, ampak naravnost šokirani opažamo,
                     da veliki umor iz leta 1945 ni vstopil v zavest slovenskega človeka. Naša
                     začudenost se seveda samo poveča, ko se spomnimo, da tu ne gre za ljudi, ki so
                     svojo moralno in politično integriteto investirali v nekdanji komunistični
                     projekt, ali pa za tiste, ki so se, opogumljeni od uspeha prvega, od njegove
                     neskončne lahkosti, odločili, da izpeljejo še drugega: Uvideli so, da jim
                     postmoderni nihilizem daje možnost, da se v okviru demokratskih institucij
                     znova politično polastijo naroda, a pri tem natanko vedo, da jim to ne bo
                     uspelo, če ne bodo rešili intaktne mitske podobe NOB. Če bi šlo za te ljudi, bi
                     razumeli, da se zapirajo pred moralno logiko genocida; če bi se ji namreč
                     prepustili, ne bi mogla, da ne bi bistveno prizadela njihove zavratne politične
                     volje. A, kakor rečeno, ne gre za te ljudi. Gre za ljudi, ki nimajo neposredne
                     zveze ne s prvim ne z drugim naklepom zoper slovensko politično kulturo. Tu gre
                     za navadne ljudi, za večinske ljudi, bi lahko rekli. To so ljudje, ki jih
                     nobena duhovna nuja ne priganja, da bi si izoblikovali lastno duhovno in
                     politično podobo; ljudje iz mehke gline, primerki, ki jih čas vedno in povsod
                     množično izdeluje; ljudje, ki svojo srečo in svoj notranji mir dosegajo tako,
                     da živijo, kakor se od njih pričakuje – kakor jim ukazuje duh časa. Hoi polloi
                     – večinski ljudje.</p>
                  <p>V uvodu smo omenili začetno slutnjo, da bi nam razmišljanje o dveh pojmih, o
                     solidarnosti in usmiljenju, o tem, kako nanju gleda in kako ju razume čas,
                     kateremu od obojega daje prednost, morda omogočilo razumetje tega časa in bi
                     nam lahko kaj povedalo o notranji vrednosti sedanje kulture – o njeni
                     zadostnosti oziroma nezadostnosti. </p>
                  <p>Ponovimo še to začetno misel, da sta si oba pojma pomensko sorodna v tem, da na
                     različne načine oba izražata skrb za sočloveka. Ta, če smemo reči, drugačnost v
                     istem, je ravno stanje, ki daje lepe metodične možnosti za raziskovanje. Glede
                     razlike med njima pa na začetku povejmo le to, da je solidarnost nekaj
                     zunanjega, da jo je mogoče, ne glede na to, iz kakšnih notranjih pobud prihaja,
                     opredeliti, formalizirati in zakonsko fiksirati; usmiljenje pa je nekaj
                     notranjega in te notranjosti, ne glede na obseg in oblike njegove zunanje
                     realizacije, nikoli ne izgubi, ampak ohranja neposredno zvezo človeka s
                     človekom. Na kratko: solidarnost je mogoče izreči, a je ne hkrati čutiti, ne da
                     bi v tem bilo kaj protislovnega; usmiljenje izreči, a ga ne hkrati čutiti, pa
                     je protislovje, ki je empirično sicer možno, a ostane spaka in nestvor. </p>
                  <p>O solidarnosti so seveda napisane knjige, prav tako o usmiljenju. Mi nimamo ne
                     časa ne ambicije, da bi se seznanjali s tem nakopičenim védenjem. Nas zanima
                     samo to, v kakšnem odnosu do njiju je sedanja kultura in kaj s tem odnosom pove
                     o sebi. </p>
                  <p>Solidarnost ni tako stara beseda, kot je usmiljenje. O usmiljenju govorijo
                     najstarejše knjige in spisi, solidarnost pa se je rodila takorekoč z novim
                     vekom. To ni nobena slučajnost ali kaka nepomembna obrobnost, ampak nam veliko
                     pove o notranji ali organski razliki med obema pojmoma. Solidarnost kot
                     socialno in etično držo je kot posebno človekovo možnost odkrila moderna
                     Evropa. Solidarnosti človek ni odkril v intenzivnem raziskovanju samega sebe:
                     ni je našel na poti v svojo notranjost, ki jo je tako zelo priporočal že sv.
                     Avguštin, ampak je nastala oziroma je morala nastati potem, ko se je človek
                     obrnil v svet, ven iz sebe: ko mu ni bilo več dovolj življenje v sebi in v
                     Bogu, ki ga je našel v sebi, ali bolje, ko mu ni bilo več dovolj življenje, ki
                     je teklo na vertikalni poti od sebe do Boga – itinerarium mentis in Deum,
                     popotovanje duha k Bogu, kakor se je izrazil v trinajstem stoletju sv.
                     Bonaventura – ampak ga je zamikalo potovanje v družbo, v živi svet ljudi. </p>
                  <p>Tu je bil prostor, ki je rodil idejo solidarnosti – najprej politične
                     solidarnosti. Dokler je človek verjel v nespremenljivost narave in sveta,
                     radikalen poseg v svet ni imel smisla. Smiselno je bilo sodelovanje z njim. Ko
                     pa je vera v temeljno danost in dobrost sveta odšla in se je pokazala možnost
                     za radikalne spremembe, je bil poseg v svet seveda smiseln. A smiseln je bil
                     samo, če je obetal biti uspešen; k uspešnosti pa je veliko lahko prispevala
                     solidarnost – strnjenost, zvestoba, trdnost sil, ki so šle v boj za spremembe.
                     Vse revolucije, od velike francoske dalje, so se vodile v znamenju
                     solidarnosti. Znano je, da je drugo geslo francoske revolucije, bratstvo,
                     ponekod za določen čas zamenjala beseda solidarnost. </p>
                  <p>Po letu 1848 je solidarnost postala ideološka parola delavskega razreda v boju
                     za emancipacijo. Po Marxu mora solidarnost spremljati delavski razred med
                     bojem, z zmagovito revolucijo pa se bo družba tako spremenila, da potrebe po
                     solidarnosti, pa tudi potrebe po kakršnikoli drugi ideologiji ne bo več. Nemški
                     socialist Wilhelm Liebknecht je sredi devetnajstega stoletja v solidarnosti
                     videl poglavitno značilnost socializma: »Pojem splošne človeške solidarnosti je
                     najvišji kulturni in moralni pojem; ta pojem uresničiti je naloga socializma.«
                     Da je družbene sile, ki so besedo solidarnost izpisovale na svoje prapore in ji
                     dajale vidno mesto v svojih programskih dokumentih, obvladoval nov duh, ki se
                     je zavedal, da ne gre samo za zmago novega, ampak tudi za poraz starega,
                     ilustrirajo besede, ki jih je izrekel bavarski revolucionar Kurt Eisner v
                     revolucijskem letu 1919 in so ohranjene v nekem zasebnem pismu: »Ne, nič več o
                     ljubezni, o sočutju, o usmiljenju! V plavžih znanstvene misli je že zažarela
                     nova beseda: hladna, kot jeklo trda beseda solidarnost.« Solidarnost je bila
                     torej nova evropska beseda, ki je nastala kot sredstvo in kot program na levici
                     v boju za novo družbo. </p>
                  <figure>
                     <graphic url="slike_z_44/z_44_30.png"/>
                     <head>Svetla perspektiva <name type="author">Mirko Kambič</name></head>
                  </figure>
                  <p>Razvoju, ki se je tako uveljavil, ni manjkalo izzivalnosti. Začutile so jo tudi
                     krščanske sile in se ob njej zavedele svoje notranje resničnosti: da se je
                     nekaj tega, kar se sedaj oznanja s solidarnostjo, v krščanskem kozmosu
                     uresničevalo že od začetka. Res so krščansko socialno dejavnost gnale druge
                     sile, sile, ki so nosile druga imena – »ljubezen, sočutje, usmiljenje« –
                     konkretni učinki pa so bili isti. Če torej socializem nosi solidarnostna ideja,
                     nosi krščanstvo še bolj, le da tu ni posledica nekega slučajnega razvoja, neke
                     ideje, nekega domisleka, ampak je vgrajena v temeljne nauka samega – še več, je
                     z njim pravzaprav identična. Poleg tega pa nad njo stojijo božje obljube. </p>
                  <p>To je vse res. Vendar je med krščanskim socialnim naukom in solidarnostjo
                     socialistične Evrope velika razlika: solidarnost je imela to na sebi, da je
                     bila zgolj politična, nastala je iz političnih razlogov in se je uresničevala s
                     političnimi sredstvi. Cerkev pa je oznanjala evangelij – idejo bližnjega in
                     pravičnost med ljudmi – a ni niti mogla niti hotela biti politična. Bila je
                     nekaj neskončno bolj pomembnega: bila je v svetu in ga presegala. Toda sedaj se
                     je na loku zgodovine izpisovala beseda politika, za katero se je vedelo, da je
                     zgolj stvar človeka. Vsem pa je obljubljala ne samo realne, ampak tudi
                     radikalne in celostne rešitve. </p>
                  <p>V Evropi sta se tako oblikovali dve sili: Cerkev, ki je poleg eshatološke ali
                     končne odrešenosti dajala človeku tudi možnost reševanja socialnega vprašanja s
                     postopki in načini, ki jih je priporočal in dopuščal evangelij, in nove duhovne
                     in politične sile, ki so eshatološko ali zadnjo odrešenost postavile iz
                     transcendence v zgodovino in v okviru zgodovine obljubljale človeku ne samo
                     lajšanje socialnega zla, ampak njegovo dokončno odpravo. Nastala sta dva
                     koncepta reševanja človeškega vprašanja. In ni si prav težko predstavljati, da
                     je bila nova solidarnost z vero v radikalne politične rešitve nekakšna
                     skušnjava za del tradicionalnega krščanstva. Ta skušnjava ni bila majhna, a je
                     bila dovolj prozorna, da ji krščanstvo nikoli ni resneje nasedlo. </p>
                  <p>Tu o tem ne bi govorili, ko ne bi želeli dopolniti svoje pripovedi o
                     solidarnosti z dejstvom, da so tudi na krščanski strani nastala gibanja, ki so,
                     ne da bi odstopala od krščanskih duhovnih izhodišč, iskala rešitve političnega
                     in socialnega vprašanja z energijami, ki jih je imela v sebi ideja
                     solidarnosti. Sem spadajo predvsem razna krščanskosocialna gibanja v prvi
                     polovici dvajsetega stoletja, ki jih poznamo tudi iz slovenske zgodovine. Iz
                     slovenske zgodovine tudi vemo, da so ta gibanja zaradi naboja, ki so ga nosila
                     v sebi, vedno presegala okvir socialne akcije in hotela biti tudi duhovno
                     prenoviteljska. Tako imenovani krščanski socializem je ena reč, druga pa je
                     krščanski solidarizem. Zahteve, ki jih je postavljal krščanski solidarizem, so
                     izhajale iz človekove osnovne družbenosti in kot naravno dejstvo niso
                     predstavljale nobenega nasilja. Tudi takrat ne, kadar naj bi za njihovo
                     uresničitev poskrbela država. Solidarizem kot etično načelo krščanskega
                     družbenega nauka se je razvijal zlasti na nemškem kulturnem področju na prelomu
                     med devetnajstim in dvajsetim stoletjem. </p>
                  <p>To so bili koncepti politične solidarnosti, utemeljene v krščanskem duhovnem
                     uvidu. V drugi polovici dvajsetega stoletja pa je pojem solidarnosti dobil
                     določeno vlogo tudi znotraj teologije, v zvezi z novimi duhovnimi pristopi na
                     področju soteriologije. Mi te okoliščine ne bi vpletali v svoje razmišljanje,
                     če te novosti ne bi bile v določeni zvezi z novimi teološkimi strujami, ki jih
                     poznamo pod imeni: politična teologija, teologija osvoboditve. Potrjujejo
                     namreč po svoje tezo, ki se nam počasi oblikuje pod rokami, da se solidarnost,
                     pa naj prihaja že od koderkoli, dokončno, kot po neki nujnosti, vedno ustali v
                        <emph>politični fakturi</emph>. Ali niso novi, tako nastali teološki impulzi
                     dajali spodbude za osvoboditev ubogih, vendar ne prvenstveno za njihovo duhovno
                     osvoboditev, ampak za družbeno. Kakor da bi se sedaj reklo: Iščite najprej
                     zemeljsko kraljestvo in ono drugo boste dobili povrhu. </p>
                  <p>Morda se bo komu zdelo, da smo pojem solidarnosti preveč vezali na nastanek in
                     razvoj socializma kot ideje in kot gibanja. Moderna Evropa namreč ni bila samo
                     socialistična, ampak tudi liberalna. Pravzaprav bi morali reči, da je bila
                     najprej liberalna in šele potem socialistična. Socialistični Evropi smo dali
                     prednostni poudarek zato, ker je solidarnost ravno v okviru socializma dobila
                     ideološko radikalizacijo, kot bojno geslo in kot utopični cilj. Tako se je
                     določneje pokazalo to, kar hočemo na njej poudariti – njena političnost. </p>
                  <p>Kakor smo rekli, je moderna Evropa bila – in je – tudi liberalna. In, kar je
                     važno, tudi liberalni Evropi solidarnost ni bila tuja. Da je bilo to manj
                     opazno, je zato, ker solidarnost ni bila del njene politične retorike.
                     Liberalna Evropa je svojo politiko uveljavljala v jeziku, ki sicer ni bil
                     popolnoma varen pred ideološkimi izstopanji, a ga je kontrolirala na eni strani
                     precizija pravne tradicije, na drugi pa formalna disciplina nastajajočih
                     humanističnih znanosti, predvsem zgodovine, sociologije in politologije. </p>
                  <p>Ena od prvin liberalne Evrope, ki bi ji lahko priznali solidarnostni značaj, je
                     njena politika. Politika liberalne Evrope je demokracija in v demokraciji je
                     nosilec suverenosti ljudstvo – torej vsak človek, ne glede na stan, rojstvo in
                     premoženje. S tem, da je bil vsakemu človeku podeljen status državljana, je –
                     spričo očitnih razlik med ljudmi, ki kar kličejo po kriteriju sprejemljivosti
                     in nesprejemljivosti – bilo narejeno dejanje, ki mu ni mogoče jemati značaja
                     prvinske človeške solidarnosti. </p>
                  <p>Druga prvina liberalne Evrope, ki tudi izhaja iz solidarnostnega impulza, pa je
                     njena socialna politika, ki se je iz skromnih začetkov v nekaj sto letih
                     razvila v mogočen sistem vsakovrstnega varstva tistih, ki se iz kakršnihkoli
                     razlogov niso mogli enakovredno podrediti poglavitnemu načelu liberalne ideje:
                     maksimalna investicija človekovih sil za maksimalno osvajanje bogastva. </p>
                  <p>Tudi za solidarnostna dejanja moderne države, politična in socialna, velja, da
                     se ne glede na to, iz kakšnih nagibov so nastala, nujno formalizirajo v
                     predpise in zakone, ki ne morejo delovati drugače kot po logiki aparata ali
                     mehanizma. Ne moremo reči, da ta dejanja niso koristna, saj dosežejo, da družba
                     funkcionira, da ne pade v nered in kaos. Toda njihova povnanjenost, njihova
                     mehaničnost, njihova avtomatičnost jih postavlja v neko protislovje – hočejo
                     biti človeška, a so hkrati daleč od človeškosti. S tem, da je solidarnost
                     države postala izterljiva pravica državljanov, in s tem, da so državljani prek
                     države in njenih ustanov zagotavljali solidarnost drugim državljanom, je bil
                     pretrgan osnovni neposredni človeški tok med ljudmi. Z vsemi se je sedaj nekaj
                     zgodilo, s tistimi, ki so imeli zakonito pravico, da dobivajo, in s tistimi, ki
                     so imeli zakonito dolžnost, da dajejo: tisti, ki so dobivali, so polagoma
                     pozabili, da so prejemniki, in tako pozabili na človeški odziv tistega, ki
                     dobi; tisti, ki so dajali, pa so se polagoma navzeli zmotne zavesti, da so s
                     tem, ko so izpolnili državljansko solidarnostno dolžnost, izpolnili tudi že
                     človeško. </p>
                  <p>Solidarnostni mehanizem moderne države je izrinil mnogo starejši in mnogo
                     finejši medčloveški regulativ – usmiljenje. Naj povemo še to, kar za našo temo
                     ni bistveno, a je zanimivo. Čim bolj se je sistem dajanja in prejemanja
                     formaliziral in tako izgubljal začetno naravnost, toliko bolj so se tudi ljudje
                     začeli obnašati nenaravno: tisti, ki so dobivali, so kmalu terjali vedno več in
                     vedno bolj arogantno – spomnimo se samo na šokantno zahtevnost ljudi ob
                     naravnih nesrečah – tisti, ki jih je država obvezovala, da dajejo, pa so začeli
                     dojemati državo, kot nekaj tujega in zgolj obvezujočega, ker se je naravni
                     značaj solidarnostnega dejanja vse bolj izgubljal. </p>
                  <p>Po vsem, kar je bilo tu povedano, bi bilo sedaj mogoče reči, da je solidarnost
                     – tista, ki se poteguje za strnjenost skupine, ki se je znašla v nevarnosti ali
                     krizi, in tista, ki zadeva »razdedinjene tega sveta« – civilizacijska dobrina,
                     a vodi po sebi in po svojih posledicah v odtujenost. To je zato, ker je
                     solidarizirani svet ustvaril varljiv videz, da usmiljenje ni potrebno. </p>
                  <p>
                     <emph>Usmiljenje</emph> ima, kot smo rekli uvodoma, nekaj skupnega s
                     solidarnostjo – obema je skupna ideja reševanja drugega. Ko pa ta pojem
                     nekoliko bolj premislimo, se pred nami odkrije nekaj svojevrstnega. </p>
                  <p>Usmiljenje je starodavna človekova stvar. V času, ko so ljudje brez dvoma bili
                     solidarni drug z drugim, a še niso vedeli, kako bi temu rekli, so že imeli ime
                     za usmiljenje. Ljudje krščanske poučenosti ob tej besedi takoj pomislimo na
                     zgodbo o usmiljenem Samarijanu, ki govori o popotniku, ki so ga na poti iz
                     Jeruzalema v Jeriho napadli razbojniki, ga pretepli, oplenili in v ranah
                     pustili tam ležati. Ključni stavek se glasi: »Ko pa je neki popotni Samarijan
                     prišel do njega in ga videl, se mu je v srce zasmilil.« Ker je to klasično
                     mesto za to besedo nabito z energijami mnogih razumetij in mnogega
                     samospraševanja ljudi, ki so zgodbo v stoletjih brali, predvsem pa poslušali,
                     ni nerazumno, če pričakujemo, da nam bo prav na tem mestu kaj odkrila o sebi.
                     Nekaj nam bi pokazalo že to, če bi uresničili domislek in zgodbo prebrali v
                     drugi verziji: da bi na primer rekli, da je bil Samarijan z ubogim popotnikom
                     solidaren, da mu je izkazal solidarnost. Ob tem bi bili nekoliko šokirani sami,
                     ne samo zaradi ustaljene oblike, v kateri zgodbo poznamo, in jo tako, kot
                     otroci sprejemajo pravljice, tudi mi sprejemamo samo v tej obliki, ampak tudi
                     zato, ker bi bil sedaj pred nami neki čisto drug človek: ne bi bil to več
                     »usmiljeni Samarijan«, ampak nekdo drug. </p>
                  <p>Usmiljenje, se zdi, nastane v človeku samodejno. Težko si predstavljamo, da bi
                     si lahko rekli: Ta človek se nam bo smilil. Ta človek se nam mora smiliti.
                     Čisto lahko pa si na primer pravimo: S tem in tem človekom moramo biti
                     solidarni. Pri usmiljenju nima volja kaj opraviti. Človeku se kdo zasmili
                     preprosto zato, ker je usmiljen. Usmiljenje prihaja iz človekove notranjosti,
                     pravzaprav je z njo identično. Nekateri ljudje so pač usmiljeni. Čisto lahko,
                     da nekoč niso bili taki, potem pa jih je kaj spremenilo: neki uvid, ki je
                     sledil kakemu doživetju ali pa tudi ne, je šel skozi njihovo notranjost in jo
                     naredil drugačno. Ta drugačnost je zdaj takšna, da je človek, ki jo nosi v
                     sebi, usmiljen. Tu smo morda zadeli ob eno najbolj bistvenih reči, ki zadevajo
                     usmiljenje: na njegov duhovni izvor. Kultura, ki je usmiljenju naklonjena in
                     usmiljenje podpira, je v poudarjenem smislu duhovna kultura. / Ne razumna ali
                     razumska, iz te lahko prihaja solidarnost. / Z duhovnostjo ni tako kot z
                     razumom – ne moremo je poljubno in po potrebi aktivirati. </p>
                  <p>To, kar smo pravkar povedali, bi lahko izrazili tudi drugače. Z usmiljenjem je
                     vedno povezano to, čemur pravimo <emph>videti</emph>, ali bolje,
                        <emph>opaziti</emph>, <emph>zagledati</emph>. Da se v človeku vzbudi
                     usmiljenje, mora najprej nekaj zagledati. V njem mora biti posebna duhovna
                     inteligenca, ki vidi, opazi, zagleda, razume, ne karkoli, ampak človekovo
                     stisko in človekovo bolečino. Tu bi se morda kdo oglasil in rekel, da je to, o
                     čemer govorimo, zgolj etičnost. Mislimo, da je več: poudarjena inteligenca, ki
                     človeku da, da zagleda koga v stiski in to stisko začuti. Ali pa jo more
                     začutiti, ne da bi jo na neki način občutil kot svojo? </p>
                  <p>V drugi pesmi zbirke Rekviem ruske pesnice Ane Ahmatove se odigra prizor, ki v
                     zgoščenem pesniškem jeziku govori natanko o tem: o duhovni inteligenci
                     usmiljenja. Scena je naslednja: rumeni mesec stopi v kočo ob Donu, prešeren,
                     vesel, »s klobukom postrani«. A tu je že nasprotje: Rumeni <emph>mesec zagleda
                        senco: </emph>
                  </p>
                  <p>Tu je žena bolna, </p>
                  <p>
                     <emph>tu je žena sama.</emph>
                  </p>
                  <p>Potem sledita še dva stiha, ki povesta, zakaj je žena bolna in sama: </p>
                  <p>V grobu mož, v ječi sin. </p>
                  <p>Molite zame.</p>
                  <p>Za nas, ki pesem beremo s posebej usmerjeno pozornostjo, je najvažnejša
                     vrstica: <emph>Rumeni mesec zagleda senco</emph>. Senca je seveda le podoba, v
                     resnici ni nobene sence, ampak pravo gorje: bolezen, osamljenost, nasilje,
                     smrt. Potem še besede žene v zadnji zapuščenosti: <emph>Molite zame</emph>. A
                     ko ta zadnji verz preberemo, že vemo, da je sedaj sredi te bede usmiljenje, da
                     je nad to bedo že razlito usmiljenje. Za nas je seveda važno to, da usmiljenja
                     ni zbudilo naštevanje gorja, ampak že njegova senca. Pesem govori o fini
                     občutljivosti, s katero hodi po svetu usmiljenje. </p>
                  <figure>
                     <graphic url="slike_z_44/z_44_31.png"/>
                     <head>Lepa misel za miren večer <name type="author">Mirko Kambič</name></head>
                  </figure>
                  <p>Če nam je z zgornjo sliko uspelo povedati, s kakšnimi tankimi antenami so
                     opremljeni ljudje, ki nosijo v sebi snov, ki je v stanju zatrepetati v
                     usmiljenju, potem nas bo z naslednjo še bolj. Prizor, na katerega vas bomo
                     opozorili, vsi prav dobro poznamo in nosi naslov Svatba v Kani galilejski.
                     Nanjo sta bila povabljena tudi Jezus in Marija. Tu se je potem zgodila tista
                     znana reč, spremenjenje vode v vino, a mi te zgodbe ne obnavljamo zaradi tega.
                     Tam so bile namreč izgovorjene tudi neke besede, ki niso stale tako v središču,
                     za nas pa, ki razmišljamo o usmiljenju, nenadoma dobijo pomen, za katerega
                     začutimo, da ga moramo zelo dobro razumeti. Ko je svatba že nekaj časa tekla,
                     je stopila Marija k Jezusu in rekla: <emph>Vina nimajo</emph>. Saj je mogoče,
                     mar ne, da te besede slišimo stokrat, potem pa se nam nenadoma stoprvič zgodi,
                     da v njih nekaj zagledamo: da so to najbolj rahločutne besede, kar smo jih
                     prebrali v besedilih, ki jim pravijo literatura, ali pa so bile uporabljene v
                     tisoč vsakdanjih ali manj vsakdanjih stavkih, ki smo jih mi izrekli drugim ali
                     pa so jih drugi izrekli nam. </p>
                  <p>Da so nas te besede tako pritegnile, pride tudi od tega, da so bile izrečene v
                     kontekstu povzdignjene zgodbe; in od tega, da so postavljene tako jasno in
                     preprosto, da imamo občutek, da bodo tam stale za zmerom – tako nepremakljive
                     se zdijo v svoji preprostosti; in od tega, da od njih prihaja neznan mir in
                     gotovost in posvečenost. </p>
                  <p>Posebej pa nas ob njih obide misel, da je to stavek, ki bi lahko obstal izpisan
                     nad vsakim razumetjem tuje nesreče, ki se zgodi na tem svetu: nad vsakim od
                     brezštevilnih razumetij brezštevilnih stisk, v katerih se znajdejo ljudje. V
                     tem stavku je izrečeno priznanje vsem tistim, ki hodijo okoli tako, da vidijo.
                     Ne kakor v paketih, kot se baje pravi v nekem jeziku, ampak tako, da vidijo,
                     opazijo, razumejo. <emph>Vina nimajo</emph>, je stavek, ki sta ga rodila
                     razumetje in sočutje, dve besedi za eno stvar. In kadarkoli se ponovi – nikakor
                     ne ravno v tej obliki – se zgodi ena od najlepših in največjih stvari, ki se
                     lahko zgodi med ljudmi: razumetje in sočutje. </p>
                  <p>Krščanska kultura je dosegla to zavidljivo višino, da se za ta stavek ljudem ni
                     treba vedno znova odločati, ampak je postal del življenja. Iz knjig pisatelja
                     Ivana Tavčarja je znan izraz »uboga žival«. Tisti, ki poznamo govorico njegovih
                     krajev, vemo, da ga ni naredil sam, ampak ga je prevzel od svojih ljudi. Nekoč
                     je torej obstajala kultura – ali še? – ki je ljudi izučila v tako izostreno
                     pozornost, da je človeku, ki se je mučil ali z otroki ali z dolgovi ali s strmo
                     hribovsko njivo, rekel »uboga žival«: da so ga razumeli in se jim je zasmilil.
                     Pravzaprav so s tem naredili še nekaj več. Če prav pomislimo, so mu s tem
                     izrazom dali veliko priznanje.</p>
                  <p>Govorimo o usmiljenju. Seveda imamo pri tem svoj namen. Z usmiljenjem, ki smo
                     ga identificirali kot avtentičen izraz človekove občutljivosti, bi radi
                     izmerili občutljivost kulture v celoti. Merjenje seveda ni naš zadnji cilj. V
                     resnici bi radi etablirali usmiljenje v njegovi prvobitni vrednosti. Pri tem
                     smo morali opustiti nekaj stvari. Ene pa bi se le še radi dotaknili. Radi bi
                     zavrnili neki pomislek. </p>
                  <p>Nekateri pravijo: Danes nihče noče, da bi se komu smilil. S tem hočejo reči, da
                     je usmiljenje poniževalno. Mogoče mnogi res tako pravijo, a to delajo iz
                     nevednosti, iz nadutosti modernega človeka na višku tehnološkega razvoja. Mi
                     postavljamo nasprotno trditev: Človek usmiljenje zasluži. Usmiljenje človeka ne
                     degradira, ampak ga ravno v njegovi nesreči in nemoči povzdigne v prvotnem
                     dostojanstvu. Izkazano usmiljenje je priznanje človekove človeške vrednosti.
                     Nesreča, ki se je ne dotakne nobeno usmiljenje, ostane zgolj poraz, dokončno
                     samo poraz in zgolj prizadetost, od ničesar dotaknjena – factum brutum. Človeka
                     ne poniža usmiljenje, ampak ravnodušnost –neusmiljenje. </p>
                  <p>Tudi ko bi se koncept socialne države obdržal in morda še izpopolnil; tudi ko
                     bi solidarnost, ki jo državljani po državnih ustanovah zagotavljajo
                     sodržavljanom, ohranila sedanji obseg in se morda še povečala; tudi ko bi vse
                     to šlo po sreči, solidarnost ne bi izgubila inherentnega kulturnega deficita, o
                     katerem smo govorili zgoraj. A tu je še neka dodatna reč. Država kot garant
                     delovanja trga, ki je središčni instrument kapitalističnega gospodarstva, in
                     država kot garant solidarnostne zaščite državljana sta v notranjem in trajnem
                     nasprotju. Iz tega sledi, da ima solidarnost svoje meje. Kako je s to rečjo? </p>
                  <p>Avgusta leta 1980 je bil v Gdansku ustanovljen delavski sindikat Solidarnost,
                     prvi demokratični sindikat v kaki komunistični državi. Eden njegovih duhovnih
                     voditeljev je bil od začetka teolog in filozof Józef Tischner. Dve leti
                     pozneje, leta 1982, je v Gradcu izšla njegova knjiga Etika solidarnosti s
                     podnaslovom Načela novega upanja. V njej je Tischner razložil svoje poglede na
                     vlogo solidarnosti v državi. Tischner je ekonomijo družbe v okviru države
                     skušal razložiti na modelu razgovora. Postavkam, na katerih mora stati
                     razgovor: da je to, kar kdo pravi, resnica; da to, kar kdo pravi, tudi misli;
                     da človek govori zato, da bi ga razumeli –ustrezajo paralelne predpostavke v
                     ekonomiji: da je to, kar se producira, za družbo koristno; da se producira in
                     prodaja po razumni ceni in da je delo primerno plačano. Oba modela, razgovorni
                     in ekonomski, sta utemeljena v spoznanju, da se moramo tako v razgovoru kot v
                     ekonomiji, tudi če varamo, delati, da tega ne počnemo. Tischner postavlja oba
                     modela na neki osnovni antropološki model, ki je prvotnejši. V temelju tega
                     modela je zaupanje med ljudmi, ki je nenapisan medčloveški pakt. Kdor ta pakt
                     prekrši, stori dejanje, ki zasluži ime izdaja. </p>
                  <p>Jozef Tischner je lani umrl in takrat se je, kot je navada ob smrti, o njem
                     veliko pisalo. V dvajseti številki revije Transit je kanadski filozof Charles
                     Taylor ocenil Tischnerjevo vlogo solidarnosti v državi. Njegova ocena je
                     približno tale: Tischnerjeva moralna ekonomija je neuresničljiva, ker
                     nasprotuje trgu. »Kapitalistična ekonomija temelji na neki molče sprejeti
                     predpostavki, da razdeljevanje dela in dohodka sledi zakonom trga.« To je ena
                     reč. Druga pa ni ekonomska, ampak politična. »Moderna družba je tudi
                     demokratična. To pomeni, da je suveren ljudstvo, da pojem ljudstvo obsega vse
                     ljudi, da so vsi člani skupnosti enaki in da zato ne sme biti diskriminacije.«
                     V moderni državi součinkujeta torej dve ravnini: naravna zakonitost tržne
                     produkcije in moralne zahteve naravnega prava. Ti dve ravnini delata s svojimi
                     divergentnimi zahtevami globok rez v moderni kapitalistični družbi: tolčeta se
                     kapitalistično in demokratično načelo. Kaj lahko torej solidarnost kot načelo
                     demokracije naredi? Nič drugega kot to, da neki nujni naravi – kapitalističnemu
                     gospodarstvu – postavi okvire in jo z njimi kroti. Mi živimo v globoki dilemi.
                     Mi delamo z dvema nasprotujočima si osnutkoma družbenega življenja.« </p>
                  <p>Mislim, da zgornji shematični prikaz v celoti podpira našo trditev, da ima
                     solidarnost poleg tega, da prihaja iz neke druge, nekrščanske duhovne kulture,
                     v sebi tudi to, da ima svoje meje: da je omejena. Zdelo se nam je potrebno, da
                     pridemo do tega spoznanja. Sedaj namreč lahko rečemo o usmiljenju nekaj, česar
                     še nismo: Usmiljenje nima meja. Usmiljenje kot realizacija seveda ima meje,
                     usmiljenje kot dejanje ima meje. Usmiljenje kot usmiljenje pa je stanje duha in
                     nima meje: Ne more biti količina, ni ga mogoče meriti, ni ga mogoče omejevati.
                     Usmiljenje, dajanje in prejemanje, se dogaja v prostoru svobode, ki temu, kar
                     je v njem, daje možnost, da doseže polnost. </p>
                  <p>Na kakem mestu tega razmišljanja je bralec morda dobil vtis, da smo proti
                     politični solidarnosti, ki jo zagotavlja moderna država. Mogoče je kdo dobil
                     celo vtis, da se zavzemamo za predmoderno obliko reševanja socialnih problemov
                     – za sámo prednovoveško državo. Če bi kdo domneval kaj takega, bi se seveda
                     motil. Mi smo za državo, kakor se je izoblikovala v legitimnem razvoju
                     civilizacije, z vsemi njenimi ustanovami. Politično reševanje socialnega
                     vprašanja v okviru države je seveda lahko samo solidarnostno. Duh države je
                     razum, govorica razuma so zakoni. Država ni tu zato, da bi se ji kdo smilil.
                     Naj imajo dejanja države takšno ali drugačno pobudo, vedno jih vodi ena sama
                     reč: ratio skupnosti, ki je država. Če državo pojmujemo kot skupnost
                     državljanov, potem smemo reči, da je država zaradi države; da je smoter države
                     država. V tem okviru je solidarnost legitimna, a se mora nujno zavedati svojih
                     meja. </p>
                  <p>Tega razmišljanja smo se lotili iz skrbi za ravnotežje obstoječe kulture. To
                     ravnotežje se nevarno nagiba in obstaja nevarnost, da se bo podrlo. Kaj pomeni
                     ravnotežje v družbi? Ravnotežje v družbi pomeni navzočnost vseh prvin človeka,
                     preslikanih v prostor skupnosti. Stopnja pripuščenosti ali priznanosti
                     človekovih prvin v prostoru skupnosti določa kulturo kakega časa. Sedanja
                     kultura ni v ravnotežju, ker se duhovne prvine človeka v njenem prostoru ne
                     čutijo več legitimne. To smo hoteli dokazati z razpravljanjem o pojmu
                     usmiljenja. </p>
                  <p>V nekem smislu velja gornja analiza tudi za krščansko kulturo. Nismo delali
                     nobenih statističnih pregledov, a se ne moremo znebiti vtisa, da tudi tu že
                     nekaj let udarja ob naša ušesa predvsem beseda solidarnost. Razumljivo je, da
                     tečejo sodobna krščanska besedila, ki iščejo družbene rešitve, v kodu te
                     besede. Toda zakaj se tako malo naredi, da bi se obnovila starodavna in izvorna
                     krščanska kultura usmiljenja: kot duhovni pendant h krščanskim solidarnostnim
                     dejavnostim, ki tekmujejo s solidarnostnimi dejanji liberalne države. V
                     pastoralnih besedilih zadnjih desetih ali dvajsetih let zelo redko slišimo
                     besedo usmiljenje, kar seveda ne pomeni, da je sploh ni. To se nam zdi nekoliko
                     čudno, saj je usmiljenje, če nekoliko pomislimo, reševanje človeka: z
                     usmiljenjem rešujemo človeka v njegovem dostojanstvu. Ali se to ne sliši kot
                     daljni daljni odmev nekega <emph>presežnega</emph> dogajanja? Kot nekaj
                        <emph>podobnega</emph>, kot nekaj <emph>kakor</emph>, kot neko posnemanje?
                     Posnemanje Odrešenja.</p>
                  <p>A ostanimo v svetu kulture. Ali nismo v uvodu rekli, da gre za njeno
                     občutljivost? Kako to, da se njene antene ne zatresejo ob umoru dvanajst tisoč
                     vojakov mlade slovenske vojske? To je zato, ker živimo zunaj. Na obodu. To je
                     zato, ker vsa kultura živi zunaj. Na obodu. To je zato, ker je tam, od koder
                     prihajata razumetje in usmiljenje, praznina. Ali to pomeni, da je ta kultura
                     tudi že mrtva? Ali je res tako, da je vse, kar še zmore, samo še prazna igra,
                     zunaj človekove in družbene resničnosti?</p>
               </div>
            </div>
            <div type="div2" subtype="poem">
               <head>Gospod, ti veš</head>
               <docAuthor>Vladimir Kos</docAuthor>
               <lg>
                  <l>Ugasnila je bela luč z oltarja,</l>
                  <l>umrle svete pesmi so orglarja,</l>
                  <l>svetišča stene zdrknile so v tla.</l>
                  <l>Srce je kakor mirno, mirno morje,</l>
                  <l>oblakov sence šle so za obzorje,</l>
                  <l>odkar je vanj pogreznjen Bog neba.</l>
                  <l>Gospod, Ti veš! Ljubezni si želimo,</l>
                  <l>neskončne, da se vanjo potopimo,</l>
                  <l>ustvaril si nas zase, sreče Bog!</l>
               </lg>
            </div>
         </div>
         <div type="div1">
            <head>Slovenske teme – pomlad 2002 </head>
            <div type="div2">
               <head>Vojaški status slovenskega protikomunističnega odpora </head>
               <docAuthor>Anton Drobnič </docAuthor>
               <div type="div3">
                  <p>Idejni in politični nasledniki nosilcev propadlega komunističnega totalitarnega
                     sistema, ki so ga začeli z množičnimi poboji Slovencev med drugo svetovno vojno
                     in po njej, si sedaj na vso moč prizadevajo, da bi žrtvam teh zločinov vzeli še
                     zadnje človeško dostojanstvo in jih tudi po smrti ločevali od drugih mrtvih.
                     Zato že dve leti počnejo vse, da bi preprečili sprejem takšnega zakona o vojnih
                     grobiščih, ki bi vsaj mrtvim priznal ustavno pravico do človeškega dostojanstva
                     in enakosti pred zakonom. Svojo čast hočejo doseči s poniževanjem drugih.</p>
                  <p>Njihov zadnji poskus je trditev, da borci proti komunističnemu revolucionarnemu
                     nasilju v Sloveniji med zadnjo svetovno vojno, niso bili vojaki in zato padlim
                     ali umorjenim ne pripada vojaško pokopališče, kot ga priznavajo vsem drugim
                     vojakom vključno s tujimi okupatorji. </p>
                  <p>Že spomladi leta 1990 je prof. dr. Ljubo Bavcon v pogovoru o povojnih pobojih
                     zagovarjal stališče, da pobojev ni bilo, bile so samo »justifikacije«,
                     izvršitev sodb, ki jih je izdajalcem ustno izreklo ljudstvo. Na ugovor, da leta
                     1945 ustne sodbe niso bile dopustne niti po revolucionarnih partizanskih
                     predpisih, je dodal, da pobiti protirevolucijski borci niso bili vojni
                     ujetniki, ampak samo civilni zaporniki. Čeprav so morda bili umorjeni
                     protipravno, to ni bil vojni zločin zoper vojne ujetnike, katerega pregon ne
                     zastara, ampak navaden zločin zoper civilne zapornike, katerega kazenski pregon
                     je že zastaral. Stališče o civilnih jetnikih je zagovarjal z določbo konvencije
                     o vojnih ujetnikih, ki pravi, da status vojnega ujetnika preneha, ko so
                     ujetniki vrnjeni v domovino. Ko so bili konec maja 1945 slovenski vojaki iz
                     Vetrinja izročeni partizanom in vrnjeni v domovino, naj bi prenehali biti vojni
                     ujetniki. Seveda bi to držalo samo v primeru, če bi slovenski vojaki na
                     Koroškem leta 1945 pri angleški armadi sploh bili vojni ujetniki in zlasti, če
                     bi se v domovino vrnili prostovoljno. Kot vemo, ni bilo tako. Slovenski
                     protikomunistični vojaki so vojni ujetniki postali šele, ko so proti svoji
                     volji prišli pod oblast svojega edinega sovražnika – slovenskih partizanov. </p>
                  <p>Zadnje mesece – po odprtju grobišča v Slovenski Bistrici – podoben pravni
                     pogled ponovno pogrevajo na državnem tožilstvu, češ da slovenski domobranci
                     niso bili del nemškega Wermachta, t. j. redne nemške vojske, ampak del nemške
                     SS-policije. Tako jih je decembra 2001 »poučil« dr. Anton Bebler z dodatkom, da
                     policisti niso vojaki, ampak civilne osebe. Takšno stališče je očitno tudi
                     podlaga določbi 4. člena predlaganega zakona o vojnih grobiščih, ki žrtvam
                     povojnih pobojev ne priznava vojaških grobišč, ampak samo civilna grobišča. </p>
                  <p>Očiten namen zagovornikov teh stališč je preprečiti sodne postopke zoper
                     morilce, češ da je kazenski pregon za poboje civilnih oseb že zastaral in zato
                     ni več dopusten. Povojni poboji civilnih oseb res niso vojni zločin, so pa
                     nedvomno zločin zoper človečnost po pravilih mednarodnega kazenskega prava,
                     katerega kazenski pregon prav tako ne zastara (116. člen KZ RS). Z zanikanjem
                     statusa vojnih ujetnikov zato ni mogoče preprečiti kazenskega pregona krivcev
                     za povojne poboje. Njihovo dejanje ni zastaralo, ne glede na to, ali so pobili
                     vojne ujetnike ali samo civilne osebe. </p>
                  <p>Kazenski pregon komunističnih zločinov v času komunističnega totalitarnega
                     sistema sploh ni bil možen. Zaradi nepremagljivih ovir v tistem obdobju
                     zastaralni rok ni mogel teči niti za tiste zločine komunistov, katerih pregon
                     po zakonu lahko zastara. Teči je lahko začel šele 26. junija 1991, ko smo
                     izstopili iz komunistične države. Zato noben umor, ki so ga zakrivili
                     komunistični oblastniki, še ni zastaral. </p>
                  <p>Ne glede na to, je treba povedati, da stališče o po vojni pobitih civilnih
                     jetnikih pravno ni utemeljeno. Velika večina pobitih Slovencev iz taborišč v
                     Kranju, v Šentvidu nad Ljubljano, v Teharjah itd. so bili vojni ujetniki. Enako
                     velja za pobite borce protirevolucijskih formacij v jeseni 1943 na Turjaku, v
                     Velikih Laščah, v Jelendolu, v Mozlju, na Travni gori itd. </p>
                  <p>Vaške straže so bile po določbah haaških konvencij domača varnostna enota,
                     torej ne italijanska ali okupatorska, ampak domača, slovenska, sestavljena iz
                     pripadnikov, ki so spadali pod suverenost Kraljevine Jugoslavije. Niso bili
                     policijska enota, ampak prostovoljna milica, pomožna vojska, kot kaže že
                     njihovo uradno poimenovanje – Prostovoljna protikomunistična milica (MVAC).
                     Pripadniki raznih milic in prostovoljnih enot, ki pridejo pod sovražno oblast,
                     imajo po določbah 4. člena Ženevske konvencije o ravnanju z vojnimi ujetniki iz
                     leta 1949 status vojnih ujetnikov pod pogojem, da milice ali prostovoljne enote
                     izpolnjujejo naslednje pogoje: </p>
                  <list type="unordered">
                     <item>da jih vodi oseba, ki je za svoje podrejene odgovorna, </item>
                  </list>
                  <list type="unordered">
                     <item>da imajo določen razpoznavni znak, ki je od daleč viden, </item>
                  </list>
                  <list type="unordered">
                     <item>da odkrito nosijo orožje, </item>
                  </list>
                  <list type="unordered">
                     <item>da pri vodenju svojih operacij upoštevajo vojaške zakone in običaje.
                     </item>
                  </list>
                  <figure>
                     <graphic url="slike_z_44/z_44_32.png"/>
                     <head>Domobranska vojska je redno izobraževala vodstveni kader <name
                           type="author"/></head>
                  </figure>
                  <p>Vse te pogoje so vaške straže izpolnjevale. Umor pred 8. septembrom 1943
                     zajetih vaških stražarjev je bil zato umor vojnih ujetnikov in vojni zločin
                     zoper vojne ujetnike.</p>
                  <p>Po kapitulaciji Italije so vaški stražarji prenehali biti domača varnostna
                     formacija, saj italijanskega okupatorja ni bilo več. Pravno so postali borci
                     Slovenske narodne vojske, vojaške formacije Slovenske zaveze, ki je bila del
                     Jugoslovanske vojske v domovini. Poboji nasprotnikov revolucije jeseni 1943 so
                     zato umori vojnih ujetnikov in vojni zločin. </p>
                  <p>Slovenski domobranci so bili po haaških konvencijah prav tako domača, torej
                     slovenska varnostna formacija in ne nemška. Niso bili niti del nemškega
                     Wermachta niti del nemške policije. Spadali so pod suverenost Kraljevine
                     Jugoslavije in poveljevali so jim domači vojaški oficirji, ki so prisegli
                     jugoslovanskemu kralju. Nikoli niso prisegli nobene zvestobe Hitlerju ali
                     Nemčiji. Zvestobo in pokorščino so prisegli samo svojim nadrejenim slovenskim
                     oficirjem in svoji slovenski domovini. </p>
                  <p>Slovenski domobranci so bili podobno kot vaški stražarji prostovoljna milica,
                     pomožna vojaška formacija. Njihov vojaški položaj kaže njihovo ime – Slovensko
                     domobranstvo, kar pomeni obramba slovenske domovine. Vojaško so bili nekaj
                     podobnega kot nekoč avstrijski domobranski polki ali kasneje naša Teritorialna
                     obramba. Njihova organizacija in oborožitev je bila vojaška, poveljevali so jim
                     vojaški oficirji in pri svojih akcijah so spoštovali vojaške zakone in običaje.
                     Bojevali so se v državljanski vojni proti vojaško organiziranemu in vodenemu
                     sovražniku. V vseh pogledih so torej bili vojaki in ne policisti, kot ujetniki
                     pod sovražno oblastjo so zato bili vojni ujetniki.</p>
                  <p>Naj samo pripomnim, da so po haaških predpisih o vojskovanju za vojake šteti
                     tudi policisti, ki organizirano sodelujejo v oboroženih vojaških spopadih, t.
                     j. v oboroženih bojih z vojaškim sovražnikom. Slovenski vaški stražarji in še
                     posebno domobranci so med državljansko vojno nedvomno vodili vojaške boje z
                     vojaškim sovražnikom. Zato so v sovražnem ujetništvu v vsakem primeru bili
                     vojni ujetniki. </p>
                  <p>Posebno pozornost je treba posvetiti stanju ob koncu druge svetovne vojne. Dne
                     21. februarja 1945 je ilegalni Narodni odbor za Slovenijo ustanovil Slovensko
                     narodno vojsko, v katero so se tajno vključile vse slovenske protirevolucijske
                     formacije. Na seji slovenskega parlamenta v Ljubljani dne 3. maja 1945 je bila
                     razglašena ustanovitev Narodne države Slovenije, Slovenska narodna vojska pa je
                     bila razglašena za vojsko slovenske države. </p>
                  <p>Slovensko domobranstvo je torej prenehalo obstajati dne 3. maja 1945, ko je
                     tudi javno in legalno prestopilo v Slovensko narodno vojsko (SNV), ki je bila
                     redna vojska Narodne države Slovenije. SNV ni imela nobene povezave z
                     okupatorjem in je tudi ni več vezala nekdanja domobranska prisega. Na Koroško
                     se torej niso umaknili slovenski domobranci, ampak vojaki SNV. Tudi angleška
                     armada na Koroškem v svojih dokumentih teh vojakov ni imela za domobrance,
                     ampak jih je imenovala SNV oz. Slovenian national army. Tudi jih ni imela za
                     ujetnike, saj se SNV nikoli ni bojevala proti njim. </p>
                  <p>Vojaki SNV so ujetniki postali, ko so prišli pod oblast svojih sovražnikov –
                     komunistične Jugoslovanske armade in njenih enot KNOJA in OZNE, v kar so se
                     spremenile dotedanje partizanske vojaške enote. Kot vojaki SNV so postali vojni
                     ujetniki, njihov poboj je bil po zunanjih znakih vojni zločin zoper vojne
                     ujetnike, po namenu morilcev pa genocid. </p>
                  <p>Mihajlovičevi »četniki« so bili redna vojska legalne jugoslovanske vlade v
                     begunstvu, torej Jugoslovanska vojska v domovini. Ob koncu vojne so 3. maja
                     1945 tudi postali legalni del SNV. Umor zajetih »četnikov« med vojno in po
                     vojni je bil zato umor vojnih ujetnikov. </p>
                  <p>Odrekanje vojaškega statusa med vojno in po vojni pobitim borcem proti
                     komunistični revoluciji je zato zanikanje očitnih zgodovinskih dejstev in
                     pravno sprenevedanje. Pripomniti velja še nekaj o spornosti statusa vojnih
                     ujetnikov. Po ženevski konvenciji je za primer spora o statusu vojnega ujetnika
                     določeno, da je treba ujetnika šteti za vojnega ujetnika, dokler pristojno
                     sodišče ne odloči drugače. O borcih slovenskega protikomunističnega odpora
                     doslej pristojno sodišče ni odločilo drugače. Zato pravno veljajo za vojne
                     ujetnike, njihov množični umor pa za poboj vojnih ujetnikov, četudi kdo meni
                     drugače. Zato jim je treba priznati vojaška grobišča in vse časti, ki gredo
                     vojakom, padlim za domovino. </p>
               </div>
            </div>
            <div type="div2">
               <head>Manipulacija ali volitve predsednika države </head>
               <docAuthor>Blaža Cedilnik </docAuthor>
               <div type="div3">
                  <p>Ali ni škoda, da Kučan ne more več kandidirati. Letos bi prihranili živcev, da
                     se ne da povedati. In denarja. Prav trapasto je, da se ne zbere tistih njegovih
                     dvesto prijateljev, zlahka zberejo milijon podpisov, saj bi se ljudje drenjali
                     pred upravnimi enotami, bivakirali tam celo noč, da bi lahko dahnili svoj da
                     naj-naj-naj-naj-predsedniku države. Potem ne bi bilo treba niti referenduma za
                     topogledno spremembo ustave niti volitev. In vsi bi bili srečni. In vsi bi šli
                     na morje. Zakaj, za hudiča, nihče tega ne predlaga. Saj bi sama, ampak bi vsi
                     mislili, bili prepričani, da se norčujem. Toliko me pa že poznajo.</p>
                  <p>V eni od kopij enega najbolj znanih in najbolj obiskanih filmov vseh časov z
                     naslovom V vrtincu, so si privoščili zelo potuhnjen reklamni trik, pravzaprav
                     poizkus reklamnega trika z omenjeno lastnostjo. Na eni od sličic je bil napis:
                     Are you hungry? (Si lačen?) Nekaj sličic naprej pa je spet samo na eni sličici
                     pisalo: Eat popcorn! (Jej pokovko!) Ker je bil napis samo na eni sličici, ga
                     človek seveda ni opazil, kajti ločljivost človeškega očesa je nekje med deset
                     in šestnajst sličic na sekundo, pri filmu pa se pred očesom zvrsti več sličic,
                     da se zlijejo v mehek, gladek prehod, gib. Se je pa zgodilo nekaj drugega: vse
                     skupaj je človeku nekako zlezlo v podzavest in prodaja pokovke je pošteno
                     narasla. Ko so stvar odkrili (Pozabila sem, kako se je to zgodilo. Najbrž je
                     kdo kaj izčvekal.), je bila kar precejšnja afera in sličice so morali takoj
                     izrezati in takšno vrsto reklame so strogo prepovedali.</p>
                  <p>Gotovo se sprašujete, kaj mi je, da obremenjujem svoj spomin s takšnimi
                     prastarimi zgodbami in jih potem vlačim na dan, namesto da bi jih že zdavnaj
                     lepo pozabila in se ukvarjala s čim bolj pametnim. Resnica je malo drugačna. Ta
                     in podobne zgodbe so že zdavnaj poniknile v najgloblje predele mojega spomina
                     in mi tudi slučajno ne bi prišle na misel, če ne bi nekdo ali nekaj pritisnil
                     na ta pravi gumbek, ki iz mojega spomina takoj izbrska nekakšen déjà vu ali
                     nekakšno povezavo ali podobnost, kar je sicer nujno potrebna veščina pri
                     reševanju matematičnih problemov.</p>
                  <p>Kaj se je torej zgodilo tokrat? Poslušam, gledam televizijsko oddajo Pod
                     preprogo, katere gost je bila Vika, pardon, Viktorija Potočnik. Kot smo že
                     zdavnaj ugotovili, zdaj smo pa že kar navajeni, ta oddaja ni namenjena
                     odkrivanju tistega, kar bi nekateri radi pometli in skrili pod preprogo. Daleč
                     od tega. Pravzaprav ravno nasprotno. Da ne bom krivična, se bom omejila samo na
                     tiste oddaje, ki sem jih sama gledala od začetka do konca. Pri omenjenih
                     oddajah je šlo bolj, ne, šlo je samo za prekrivanje vsega, da ja ne bi kdo kaj
                     opazil, posumil, pomislil, da kaj takega obstaja, s prekrasno perzijsko
                     preprogo. Da bi navzven vse skupaj izgledalo še lepše, boljše, … da bi si
                     človek, ki nastopa v oddaji, pridobil še več simpatij, še več veljave, da bi še
                     več štel v naši družbi, kot bi rekel Slavko Gaber, bivši minister in eden od
                     najpomembnejših stebrov LDS.</p>
                  <p>V omenjeni oddaji oziroma pogovoru je bilo vse krasno in nasmejano in prisrčno,
                     da sem dobila kar kurjo polt in mravljince v hrbtenici. Med vsem tem leporečjem
                     in hvalisanjem pa so bili, čisto na kratko, tako, mimogrede omenjeni (lahko bi
                     rekli tudi: zahrbtni, potuhnjeni) namigi o predhodnih županih, ki niso nič
                     naredili, za seboj niso pustili nobenih arhivov, prazne omare; skratka, skrajni
                     čas je že bil, da je prišla na to mesto in postorila, kar se je dalo v tako
                     kratkem času, še več bo pa seveda postorila v nadaljevanju, če ji bodo
                     Ljubljančani in Ljubljančanke namenili še en mandat. Vse skupaj je bila seveda
                     skrbno pripravljena manipulacija, kajti ljudstvo ima očitno kratek spomin in še
                     krajšo pamet. </p>
                  <p>Sicer je pa med drugim povedala tudi, da se je za nekaj časa umaknila iz
                     politike. Kam? Ni povedala. Še vsak, kdor se je v zadnjem času »umaknil« iz
                     politike, se je očitno le zato, da je napravil nekaj korakov nazaj in imel tako
                     daljši zalet na precej višjo pozicijo od dotedanje. Po moje je šel eden na
                     kakšen tečaj retorike ali lepega vedenja ali obnašanja pred kamero, drugi na
                     plastično operacijo, tretji na kakšno pozicijo, ki mu je dala ali povečala
                     priljubljenost, četrti pa zato, da se je pokazalo, kako nenadomestljiv je in so
                     ga potem na kolenih prosili, naj se vrne nazaj, npr. Gregor Golobič. Za
                     Viktorijo sem še vedno mnenja, da so jo pripravljali na pohod na vrh, kajti
                     takrat, ko se je »umaknila« iz politike, je bila njena priljubljenost med
                     ljudmi na ničli ali pa celo niže (Saj ste brali mojo štorijo na to temo,
                     kajne?).</p>
                  <p>Seveda se pa postavi vprašanje, kaj oziroma kje je ta vrh. Na to vprašanje nam
                     je v istem slogu, tako mimogrede, odgovorila Vesna Godina v svojem intervjuju.
                     Voditelj je pleteničil vse mogoče. Kučan ne more več kandidirati. Postavlja se
                     veliko vprašanje, kdo ga bo nasledil. Pravijo, da bi bila morda lahko ženska.
                     Ali vidite kakšno žensko, ki bi bila lahko predsednica države, sledi vprašanje.
                     Intervjuvanka pogleda v zrak, napeto premišljuje. »Ne, ne vidim je. Ta trenutek
                     je ne vidim. Ne. Ne.« Barbara Brezigar je kljub visokim kvalifikacijam čisti
                     zrak. Nanjo ne pomisli. Nje sploh ni. Niti omembe ni vredna. Kljub brezmadežni
                     preteklosti. Kajti spajdašila se je z nepravimi ljudmi, z ljudmi neustrezne
                     barve. Ugledni pisatelj Drago Jančar je v pogovoru z Večerovim novinarjem na
                     vprašamje, zakaj je podprl kandidaturo Barbare Brezigar, dejal: » … se mi zdi
                     sposobna, politično odprta osebnost in v pravnih stvareh tudi odlična
                     strokovnjakinja.« »Ta kislica nima pojma, za kaj gre v politiki«, je nekdo
                     zapisal na internetu. Godina pa nadaljuje: »Ne vidim je. Ja. Pravzaprav ja.
                     Vika bi lahko bila, če bi imela pravo podporo stranke. Ampak trenutno je nima.«
                     Tako, mimogrede, na hitro je bilo to izrečeno. Da si komaj opazil. Ali pa sploh
                     nisi. Vsaj zavestno ne. Pač pa se ti je vsadilo nekam v podzavest. Edina stvar
                     iz celega intervjuja. Vika se ti je celo zasmilila, ker nima prave podpore v
                     stranki, saj zadnjič ni bila izvoljena za podpredsednico stranke. Sicer pa je
                     Godina govorila hitro, obračala besede, obračala misli. Kdor ni posebno pozorno
                     poslušal, je samo ugotovil, da ji jezik teče kot namazan. Na koncu sem dobila
                     občutek, da je bil ves pogovor namenjen samo temu, da kot visoka
                     strokovnjakinja, kolumnistka One brez dlake na jeziku, ženska, ki je vedno v
                     sporu z oblastniki (po lastnih besedah), začne nekakšno proceduro inavguracije
                     Vike Potočnik za predsednico države. Mislim, da ne še zdaj. Čez pet let. Do
                     takrat bo lepo dva mandata odsedela na ljubljanskem županstvu, medtem
                     »zrihtala« Ljubljano, da bo taka kot se šika, saj, kot sama pravi, brez Prleka
                     ne gre. Medtem jo bomo videvali na televiziji, če ne vsak dan, pa vsaj vsak
                     drugi dan. In opazovali njene uspehe, njeno borbo za dobrobit Ljubljančanov in
                     Ljubljančank. Kaj vse je že naredila. Česar ni nihče pred njo. In vsi jo bomo
                     poznali. »Volila bom Kučana, saj drugih sploh ne poznam«, je rekla neka
                     frizerka pred prejšnjimi volitvami. »Volila bom Viko, saj drugih sploh ne
                     poznam«, bo rekla ista frizerka takrat, ko bo to aktualno. In dejansko bo to
                     tako. Druge kandidate bodo ljudje poznali samo iz televizijskih predstavitev,
                     njo pa iz neštevilnih omemb v televizijskih dnevnikih in drugih oddajah, včasih
                     samo mimogrede, drugič spet v kakšnem posebnem prispevku. Da se nam vsede vsaj
                     v možgane, če že ne v srce.</p>
                  <figure>
                     <graphic url="slike_z_44/z_44_33.png"/>
                     <head>Drugi dom večine Slovencev <name type="author">Simon Dan</name></head>
                  </figure>
                  <p>Predsednik države mora imeti karizmo. In, kot pravi Godina, Vika jo ima. Vrag
                     si ga vedi, kaj je to karizma v zvezi s predsednikom slovenske države. Vsekakor
                     je to nekaj v zvezi z njegovo barvo. S tem v zvezi je tudi priljubljenost pri
                     medijih. Torej je precej jasno, kdo ima to karizmo in kdo ne in kdo je tisti,
                     ki odredi, priredi, prisodi nekomu karizmo in drugemu ne.</p>
                  <p>Ampak seveda, svojega kandidata za to rundo že imajo. Čeprav vsi vemo, kdo je
                     to, ga še nočejo ali ne morejo ›dati na svetlo‹. To bodo storili ravno o pravem
                     času. Vse bo natempirano na pravi trenutek, za volitve, za olimpijske igre, za
                     prvo mesto, se pravi zlato medaljo, kot pri Janici Kostelić, ko je oče
                     splaniral treninge menda za dvanajst let vnaprej za te kolajne. </p>
                  <p>Najbrž bo to Drnovšek. V skoraj desetih letih hvale in zgodbe o uspehu, si je
                     dodobra utrdil pozicijo najboljšega, najbolj sposobnega in umirjenega politika,
                     seveda s karizmo kot conditio sine qua non. Če bo Bog dal. Če pa ne, je pa tu
                     prej omenjena rezervna varianta, ki nam lepo počasi leze v srce, kar je dobro
                     tako za županske kot tudi za predsedniške volitve.</p>
                  <p>Tako se namreč dela. Planira na dolgi rok. Planira zelo natančno in ves čas
                     spremlja dogajanje, dejstva, okoliščine in plan prilagaja vsemu temu. Včasih
                     sicer kaj sfali, ampak če imaš vsaj dve železi v ognju, ni hudič, da ne bi eno
                     bilo tisto pravo. In če ga ob pravem času, seveda po omenjenem skrbnem planu,
                     privlečeš na dan, nikakor ne more sfaliti. Pri tem pa mi, navadni Slovenci,
                     nimamo niti pojma, koga nam že nekaj let lepo, nežno, rahlo, z občutkom,
                     vsajajo v podzavest. Ko bo napočil pravi trenutek, bomo vedeli. In vzljubili
                     bomo Velikega Brata. In srce nam bo trepetalo do trenutka, ko bodo s
                     teleekranov zdrdrali, da je dobil 63,72 % glasov. Takrat bomo zajokali od
                     sreče.</p>
               </div>
            </div>
            <div type="div2">
               <head>Za Evropo na slovenskih tleh</head>
               <docAuthor>Jože Hubad </docAuthor>
               <div type="div3" subtype="intro">
                  <p>Del besedila, ki ga zaradi izredne aktualnosti tu objavljamo v celoti, je avtor
                     prebral v diskusijskem delu kongresa Nove Slovenije lani novembra v Rogaški
                     Slatini. </p>
               </div>
               <div type="div3">
                  <p>Vsi vemo, kaj v naši domovini pomeni tranzicija. Zato se strinjam z avtorjem
                     predloga, ki upravičeno ugotavlja, da je slovenska tranzicija nezadostna. V
                     nekaterih pogledih napreduje prepočasi, v drugih se zaustavlja, v tretjih pa se
                     še niti načela ni. Zato naše domovine še zdaleč ne moremo imenovati
                     demokratično, pravno državo. </p>
                  <p>Zaviranje tranzicije pri nas pa ni slučajno. Zavira jo komunistično nasledstvo,
                     to pa iz preprostega razloga: dosledno uresničena tranzicija bi pomenila konec
                     njihove oblasti in privilegijev, ki jih kot manjšina na oblasti uživajo že
                     mnoga desetletja na račun Slovencev in Slovenk. </p>
                  <p>Tu pa si moramo postaviti vprašanje: Kaj ali kdo pa jim tako početje omogoča?
                     Odgovor se glasi: To so Slovenci in Slovenke iz prav te velike večine
                     slovenskega naroda, na katere račun živi komunistična manjšina. </p>
                  <p>Sedaj pa smo pred še težjim vprašanjem: Kateri so razlogi za tako nerazumljivo,
                     absurdno početje teh Slovencev in Slovenk? </p>
                  <p>Eden glavnih razlogov je brez dvoma odsotnost političnosti v našem ljudstvu.
                     Desetletja mu je bilo prepovedano misliti o vsem in politično sodelovati pri
                     vsem, kar dolgoročno in kratkoročno odloča o njegovem življenju. Prav možnost,
                     da po lastni presoji sooblikujemo življenjske razmere je, v razliko od
                     totalitarizma, dar demokracije in obenem pogoj za njen obstoj in delovanje. </p>
                  <p>Ta možnost je za povojne slovenske generacije nekaj novega. S tem novim
                     nekateri ne vedo, kaj početi, drugi pa te možnosti ne uporabljajo, ker jim še
                     zmeraj v kosteh tiči strah. Ta strah pa ni toliko ostanek desetletja
                     trajajočega ustrahovanja; to je nov strah, ki prevzema ljudi, ko še vedno
                     vidijo na oblasti tiste stare obraze, ki so, da bi obdržali svojo absolutno
                     oblast nad državljani, skozi desetletja izvajali vsakodnevno nasilje. </p>
                  <p>Poglavitni razlog pa je, da se te generacije ne zavedajo ali da se premalo
                     zavedajo odlične slovenske nacionalne in kulturne istovetnosti (identitete). To
                     je vsota izkušenj, samospoznavanja in smernic za ravnanje, ki so nastale v
                     stoletjih prizadevanja za boljše življenje. Ta istovetnost nam daje samozavest,
                     omogoča pogumen nastop in hkrati deluje kot dragocen kompas, vliva nam zaupanje
                     v samega sebe in spodbuja vztrajnost. V našem ravnanju in stališčih v skladu s
                     temi izkušnjami in sledeč našemu notranjemu kompasu se zrcali naša istovetnost.
                     Človek s tako oporo in takim notranjim kompasom bo zanesljivo znal braniti
                     svoje dosežke in se bo uspešno spoprijel z izzivi bodočnosti. </p>
                  <p>O tem glasno priča naša zgodovina: Opirajoč se na svojo istovetnost in sledeč
                     svojemu notranjemu kompasu, smo se Slovenci v dobi najhujše ogroženosti, ki jo
                     je pomenil komunistični atentat na slovenstvo v dobi okupacije med drugo
                     svetovno vojno, temu atentatu, lažno imenovanemu NOB, odločno uprli. Ta t. i.
                     NOB je bil poskus takratne Sovjetske zveze, da bi z revolucionarnim nasiljem v
                     nas uničila slovensko istovetnost, spremenila Slovence najprej v amorfno maso,
                     slovensko ozemlje priključila sovjetskemu imperiju, iz izkoreninjenega Slovenca
                     pa napravila »novega človeka«. (Berimo v knjigi dr. Franceta Bučarja, ki je
                     izšla v Ljubljani leta 1988 pod naslovom Usodne odločitve, str. 116. Kar nam
                     Bučar piše na tem mestu, je najkasneje do konca leta 1942 vedel slovenski kmet,
                     delavec, meščan, študent, dijak). </p>
                  <p>V diametralnem nasprotju s ciljem Sovjetske zveze pa je bil cilj boja
                     slovenskega domobranstva, izražen v vsej javnosti in pred oltarjem: svobodna
                     Slovenija v svobodni Evropi. </p>
                  <p>Dragi navzoči, namen in cilj boja slovenske narodne vojske v državljanski vojni
                     je bila natančno taka Slovenija, kakršno bi Slovenci danes radi uresničili. </p>
                  <p>S tem pa smo pri naši zavirani, kruljavi tranziciji. Razloge komunističnega
                     nasledstva za to zaviranje poznamo. V naslednjem pa si oglejmo njihov postopek:
                     Kakor so komunisti prek trupel vojakov vaških straž in pobite slovenske narodne
                     vojske nametali metre debele plasti skal ali strupenih industrijskih odpadkov,
                     tako so nametali prek njihovega moralnega obličja metre debelo plast laži in
                     klevet, tako najostudnejših kakor najabsurdnejših. Prav isto počne njihovo
                     nasledstvo – prefinjeno – tudi danes in predobro ve, zakaj. </p>
                  <p>Z najabsurdnejšimi lažmi o morali in slovenskem domoljubju vojakov in
                     civilistov, skušajo oblatiti in onesposobiti tisti dragoceni slovenski kompas,
                     ki je bil v njih in ki jih je vodil v boj proti t. i. NOB-ju. S temi poskusi
                     uničevanja naše najdragocenejše nacionalne imovine se komunisti in njihovo
                     nasledstvo nadejajo preprečiti, da bi ta isti slovenski kompas danes postal
                     tudi naše vodilo in naš vir pogumnega nastopa. </p>
                  <p>V tako razredčen ali izpraznjen duhovni prostor v nas pa skušajo vriniti svoje
                     surogate. V dobi zmagovite revolucije so nam nasilno obešali okrog vratu kos
                     rdeče lepenke z napisom homo socialisticus. Po svetovnem bankrotu komunizma, ko
                     bi naša rdeča lepenka pričala o tem bankrotu in ne o naši istovetnosti, pa nam
                     nasledstvo revolucionarjev zamolčuje dejstva o stalinistični revoluciji v naši
                     državljanski vojni in nam skuša vsiliti neki nov surogat narodne identitete. To
                     naj bi bil domoljubni NOB, ki naj bi veljal nacionalni osvoboditvi in naj bi
                     bil potemtakem osnova današnje državnosti. Mi ta surogat najodločneje
                     odklanjamo, ker je lažen, ker povzroča zmedo v naših poskusih, da bi spet našli
                     svojo resnično slovensko identiteto, in ker ruši proces tako potrebnega
                     nacionalnega preroda. </p>
                  <p>Kljub temu pa sile komunistične kontinuitete niso čisto brez uspeha. Stanje pri
                     nas , 12 let po bankrotu komunizma, moram opisati takole: </p>
                  <p>Politično smo nezreli in ne zavedamo se pomena delovanja demokracije in
                     možnosti, ki nam jih ta daje. Resnične slovenske identitete v zavesti premnogih
                     Slovencev ali ni ali pa je zmedena oz. okrnjena od lažnih surogatov. Pri takem
                     duhovnem stanju ima propaganda v medijih, ki so pri nas še vedno v rokah
                     komunističnega nasledstva, lahek posel in rezultat je, da to obstaja na
                     oblasti. Tako stanje pomeni za naš narod veliko nevarnost. Na takih slovenskih
                     tleh ne bomo ustvarili Evrope. In dokler tega ne bomo spremenili, se združeni
                     Evropi ne moremo in ne smemo pridružiti. </p>
                  <p>Če pa hočemo Slovenci v združeno Evropo – in to moramo, ker se ne moremo iti
                     neke titovske neuvrščenosti – moramo najprej na svojih tleh dosledno in brez
                     oklevanja izpeljati tranzicijo do popolnosti. Edino na takih temeljih bo
                     zaživela svobodna, demokratična Slovenija – in Evropa. </p>
                  <p>Tranzicije pa ne bomo izpeljali, če si ne bomo prej prisvojili izkaznice o
                     odlični slovenski istovetnosti, ki so nam jo dali borci proti t. i. NOB-ju v
                     naši državljanski vojni, pa nam jo je stalinistična revolucija iztrgala. V svoj
                     duh in v svoja srca moramo vgraditi dragoceni, preizkušeni slovenski kompas,
                     izročilo naših prednikov. Le tako se bomo boju slovenske narodne vojske, ki je
                     bil maja 1945 po politični volji zaveznikov tik pred ciljem ustavljen, v
                     kontinuiteti priključili in ga vodili do zmage, to pot s političnim orožjem. To
                     je naša naloga, to je naša dolžnost, zato pa naj živi Nova Slovenija. </p>
               </div>
            </div>
         </div>
         <div type="div1">
            <head>Zgodovini na rob </head>
            <div type="div2">
               <head>Ali umik ali nadaljevanje boja </head>
               <docAuthor>Janez Grum </docAuthor>
               <div type="div3" subtype="intro">
                  <p>Čeprav se Zaveza izogiblje polemikam, smo prispevek profesorja Gruma iz ZDA
                     vseeno objavili. Deloma tudi zato, ker nam daje priložnost, da povemo neko
                     misel, ki je že dolgo med nami. Če je kdo kdajkoli mislil, da bi se domobranci
                     – v povezavi z drugimi slovenskimi in jugoslovanskimi protikomunisti – lahko
                     zbrali za uspešno obrambo v kateri od alpskih dolin, je to bila zgolj nezrela
                     iluzija. Kar bi Britanci, ko bi izvedeli za našo agonijo, naredili, bi bilo to,
                     da bi komunistom poslali boljše orožje. Toda Ivan Korošec je nemara mislil na
                     nekaj drugega in tu ga v celoti podpiramo. Domobransko vodstvo v Vetrinju morda
                     res ni moglo odločilno spremeniti položaja, gotovo pa je res, da ni storilo
                     vsega, kar je bilo v njegovi moči. Ko je general Krener v Celovcu izvedel, kaj
                     se pripravlja, bi moral ne glede na karkoli dvigniti splošen alarm. Saj je
                     vendar vedel, za kaj gre. Pa že prej! Kako to, da za spremstvo vlakov z
                     ranjenci ni bil poslan najelitnejši domobranski bataljon? Kako to, da
                     domobranska bojna skupina v Novem mestu ni bila ažurno seznanjena s položajem?
                     In tako dalje. Kako to, da je bila domobranska obveščevalna služba v Vetrinju
                     tako neučinkovita? A ko postavljamo ta vprašanja – sedaj po šestdesetih letih –
                     pomislimo tudi, da je bilo naravno, da je domobransko politično in vojaško
                     vodstvo zaupalo Britancem. Kako pa naj bi vedelo, da so tako pokvarjeni? A so
                     bili in ne bomo tega pozabili!</p>
                  <p> Vprašanja pa je treba postavljati, tudi zato, ker se danes – mutatis mutandis
                     – dogaja nekaj podobnega. Kar poglejte okoli sebe in boste videli, koliko je
                     neprisebnosti. V katerem duhovnem, moralnem in političnem okolju pa se je rodil
                     puckizem? Pa ne samo puckizem! Ali ne bomo nikoli dorasli! </p>
               </div>
               <div type="div3">
                  <p>V reviji Demokracija (12. sept. 2001) je v uvodniku glavni urednik Dejan
                     Steinbuch primerjal politično stranko SLS z domobranskim umikom v maju 1945 z
                     besedami: »Butova stranka se je začela obnašati kot domobranci spomladi 1945,
                     namesto da bi se bojevali, so se strahopetno umaknili, se vdali v usodo in
                     potem leto za letom jokali nad svojo nesrečo … « </p>
                  <p>Zoper to primerjavo je uredništvo dobilo več protestov, zato se je v naslednji
                     številki revije Steinbuch opravičil. Toda pri takih javnih opravičilih je
                     skoraj vedno tako, da »semper aliquid haeret« (kljub temu nekaj vedno obvisi,
                     namreč v spominu bralcev). Tako je med drugimi občutil tudi dr. Branko Rozman,
                     ki je na to opravičilo poslal Družini dopis z naslovom Opravičilo, ki pa to ni
                     (7. okt. 2001). </p>
                  <p>Steinbuchov očitek je skušal zavrniti – kar je samo po sebi hvalevredno – tudi
                     Ivan Korošec s člankom Pomlad leta 1945 (Tabor, 10–12, 2001, str. 186–189).
                     Svoje gledanje na domobranski umik pa je Korošec napisal že pol leta prej
                     (Tabor 4–6, 2001) v članku Maj, 1945, ki se glasi: </p>
                  <p>»Vrhovni poveljnik domobranstva in domobranci na fronti so bili odločni
                     nadaljevati borbo proti partizanom, skupno z vsemi enotami protikomunistov na
                     slovenski zemlji. Politiki v Ljubljani pa so odločili drugače: 1. Prevzeti
                     oblast in vojsko z novim poveljnikom. 2. Pozvati partizane, da prenehajo
                     sovražnosti in povabiti kralja Jugoslavije, Petra II., da pristane na svobodnem
                     slovenskem ozemlju. Prvo se je na nesrečo – zgodilo. Drugo se – na nesrečo – ni
                     zgodilo. Zato je vlada 3. maja – na nesrečo – zapovedala umik … Zakaj umik …
                     «</p>
                  <p>To je kategorična trditev brez sleherne utemeljitve. Ker članek ni podpisan,
                     pomeni, da je to prepričanje uredniškega odbora. </p>
                  <p>Morda je Dejan Steinbuch, ki gotovo pregleda veliko revij, bral ta Koroščev
                     članek ali pa je bil opozorjen nanj. Morda pa je zvedel tudi za Koroščeve
                     besede, izgovorjene med mnogimi drugimi l. 1945 v Mozlju ob blagoslovitvi
                     kapelice sv. Krvi, postavljene v spomin v tisti okolici na pobite četnike:
                     »Ista politična slepota je v usodnih dneh ob koncu vojne gnala narod beguncev
                     in udarne bataljone v temo ljubeljskega predora in vetrinjsko tržnico sužnjev.«
                     (Davorin Žitnik, Zbornik pričevanj, 2001). Malo modro je bilo ob taki
                     slovesnosti izreči to kritiko! </p>
                  <p>Preidem k članku Pomlad leta 1945. V tem daljšem članku, ki ga je podpisal Ivan
                     Korošec, je svojo glavno misel glede »na nesrečo zapovedanega umika« izrazil v
                     vprašalni obliki: »Zakaj umik, zakaj ne sprejeti borbo?« Njegov poudarek je
                     seveda na sprejetju borbe in to utemelji s tem, da »domobranec ni poznal
                     umika«. </p>
                  <p>Kritičen bralec se bo ob teh Koroščevih stavkih vprašal, kakšen je bil takrat
                     bojni položaj v Ljubljanski pokrajini in na Primorskem. Kolikšna je bila udarna
                     moč komunistične in kolikšna protikomunistične strani? Kje so bile partizanske
                     divizije in divizije nove jugoslovanske (Titove) armade, predvsem četrta, pa
                     tudi druga? In kje so bile protikomunistične sile in kolikšna je bila njihova
                     udarna moč? Za čimbolj objektivno analizo domobranskega umika je tak pregled
                     nujen. V Korošcevem članku ga ni. – V naslednjih odstavkih skušam dati bralcu
                     le kratek pregled. </p>
                  <p>Med umikanjem bojnih sil z Balkana, ki se je začelo v zgodnji jeseni 1944, so
                     Nemci na več mestih postavili bojne linije, da bi zaustavili ali vsaj zadržali
                     nasprotne partizanske sile. Za nekdanjo Ljubljansko pokrajino in za slovensko
                     Primorje je bila takrat pomembna nemška obrambna linija Ilirska Bistrica –
                     zahodno pobočje Snežnika-Klana na Hrvaškem – Reka, ki jo je držal nemški 97.
                     korpus, sestavljen iz treh divizij. Tistim partizanskim divizijam, ki so prišle
                     s Hrvaške, predvsem te so bile moderno oborožene, je končno uspelo nemški
                     korpus obkoliti in ga držati v šahu z drugorazrednimi silami, partizanska
                     udarna 20. divizija in 43. divizija sta bili usmerjeni proti Trstu, skoz Istro
                     pa so pridrle tja tudi druge partizanske sile. Po tridnevnih bojih na Opčinah
                     so 1. maja vdrle v Trst in ga zavzele. S severne strani se je tem silam
                     pridružila tudi 30. partizanska divizija 9. korpusa. Zaradi preglednosti
                     omenimo že tu, da je dobila 31. divizija tega korpusa nalogo zasesti kraje ob
                     morju proti Tržiču (Monfalcone) in dalje proti Gorici. Že pred njo je tja
                     prispel škofjeloški partizanski odred. </p>
                  <p>Preden nadaljujem z razporedom bojnih sil in s pregledom operacij, naj omenim,
                     da so pri obrambi nemškega korpusa morale sodelovati tudi srbske oborožene
                     enote, ki so se v jeseni 1944 nabrale v krajih severno od Ilirske Bistrice do
                     Postojne (Mihajlovićevi četniki, nekaj Nedićevih enot, Ljotićevi prostovoljci
                     in pred koncem leta precej oslabljena dinarska četniška divizija). Pri obrambi
                     97. korpusa bi bil moral sodelovati tudi Rupnikov bataljon, a temu se je Vuk
                     Rupnik dvakrat uprl. V zadnjih dveh dneh aprila so se srbske enote po lastni
                     odločitvi zbrale v Vipavski dolini – doživele so kratek, a hud spopad s silami
                     9. partizanskega korpusa, ki je hitel proti Trstu – nato pa so se v noči na 1.
                     maj v Gorici umaknile čez Sočo v Furlanijo. </p>
                  <p>Tu posežem dobra dva dni nazaj v predel Ilirske Bistrice. Ko je v boju za ta
                     trg 20. partizanska divizija zašla v hud položaj, ji je bila poslana v pomoč
                     29. hercegovska divizija. Po prvotnem načrtu je bila tudi ta določene za
                     osvojitev Trsta, a kot kaže, je politično vodstvo KP opomnilo partizansko
                     poveljstvo in 4. armado, da morajo to najbolj udarno divizijo usmeriti proti
                     Ljubljani. V noči na 2. maj je divizija zasedla Postojno, naslednji dan pridrla
                     v dolino ponikalnice Unice ter zasedla vas Planino, nato Unec in 3. maja tudi
                     Rakek. V boj pri Rakeku je posegel tudi Rupnikov bataljon, a rekel bi, da ne s
                     polno udarno silo. Petega maja je divizija brez odpora zasedla Logatec in tudi
                     že Vrhniko. Šele pri Drenovem griču so to divizijo skušali ustaviti Ljotićevi
                     »dobrovoljci« in domobranska skupščina majorja Lehmana, a neuspešno. Divizija
                     je nato pritiskala po Horjulski dolini proti Dobrovi in Ljubljani. Do malo
                     večjega boja je prišlo pri Horjulu (zgodovinar Fr. Erjavec, NUK) ter pri
                     Brezju, kjer so se omenjeni ljotićevci uspešno upirali. (Ta srbska skupina je
                     zaradi ranjencev hotela zapustiti položaje zahodno od Dobrove že 7. maja
                     zvečer. Toda na prošnjo narodnega odbora je tam vztrajala še 8. maja do večera.
                     Njihova pomoč je bila dragocena. Ta podatek mi je sporočil dobrovoljec, ki je
                     bil sredi boja pri Brezju.) </p>
                  <p>Ko je padla Postojna, je Rupnikov bataljon dobil povelje, naj zapusti Cerknico
                     in se umakne proti Ljubljani. Umikal se je čez notranjske Begunje, ob južnem
                     robu Menišije in čez Rakitno proti Borovnici ter se končno ustavil v Notranjih
                     Goricah na Barju. Značilno je bilo, da na vsej poti ni bilo boja. </p>
                  <p>Na črti Kočevje-Ljubljana je na domobranske in nemške čete pritiskal 7.
                     partizanski korpus s 15. in 18. divizijo. Hudi boji so bili za Kočevje, tudi v
                     Ribnici in v Žlebiču ter manjši boj pri Grosupljem. Partizanski diviziji sta v
                     noči na 7. maj dospeli do črte Lavrica-vas Selo-Orle-Sostro. Na tej črti jih je
                     uspešno zadrževala domobranska artilerija z ljubljanskega gradu in od šole na
                     Barju do 8. maja zvečer. (Po poveljnikovem mnenju, ne pa po izrecnem povelju,
                     naj bi ta artilerija z gradu prenehala obstreljevati partizanske položaje
                     opoldne 8. maja, a domobranci so čutili, da morajo nadaljevati do večera. In
                     so!) </p>
                  <p>In kako je bilo z domobransko skupino v Novem mestu? Stika z Ljubljano zadnje
                     dni skoraj ni bilo. Ko so domobranci tam začutili pritisk 2. jugoslovanske
                     armade (ki ni bila tako moderno opremljena kot četrta), so v noči na 9. maj
                     zapustili svoje postojanke ter se hoteli umakniti čez Savo pri Litiji. Toda
                     predhodnica je ugotovila, da so most zasedli partizani. Zato se je vsa skupina
                     zbrala pri Radečah, kamor je pod Kumom prišla tudi predhodnica. Tam je
                     poveljnik major Stamenković dal vojakom na izbiro: ali se z njim umaknejo na
                     Koroško ali pa se vrnejo v domače kraje. Za umik na Koroško se je odločilo le
                     160 mož, med njimi je bil tudi Janez Marn in nekaj njegovih dolenjskih
                     četnikov. V Vetrinj so prišli 25. maja. Tak je bil konec te domobranske
                     skupine, ki je štela skoraj 2000 mož. Preden je zapustila Novo mesto, se ji je
                     posrečilo vkrcati na vlak ranjence, ki so dospeli na Koroško pri Dravogradu in
                     bili nato nameščeni v Lazaretu v Wolfsbergu. </p>
                  <p>Omeniti moram še eno partizansko (titovsko) bojno skupino, ki je bila v tistih
                     majskih dneh izredno važna, a v Ljubljani ne zaznana. To je bil motorizirani
                     odred, ki ga je pri Bazovici nad Trstom sestavila 4. armada in ga 3. maja
                     poslala na pot proti severu, s ciljem, da se čimprej prebije ne Koroško.
                     Pomikal se je skozi Gorico, Tolmin, Kobarid, Žago in Bovec, kjer mu Angleži
                     niso dovolili poti čez Predel. Zato je zavil v Trento in na prelaz Vršič, kjer
                     ga je zelo zadrževal visok sneg in je zato šele 10. maja prišel v dolino pri
                     Kranjski gori, kjer se mu je vdalo 600 nemških vojakov. Od tam je delno čez
                     Trbiž in delno čez Korensko sedlo 12. maja dospel v Rož (Št. Jakob-Bistrica).
                     Dva dni prej je bil del tega odreda poslan proti Hrušici in Jesenicam, kjer je
                     razorožil večje število nemških vojakov, ki so se tam nabrali po nemškem
                     premirju in niso mogli skozi železniški predor. (Po podatkih NOV, str. 960,
                     skoraj 5000 vojakov in 237 oficirjev. Vprašanje je, če jih je res bilo toliko.
                     – Tako bi bili zajeti v zgornjesavinjski dolini tudi slovenski civilisti, ki
                     naj bi se po Rupnikovem načrtu začasno nastanili tam.) </p>
                  <p>Tole je le kratek pregled bojnih sil na obeh bojujočih se straneh in njihovih
                     operacij, ki naj bralcu pomaga k razumevanju dogodkov v tistih majskih dneh. </p>
                  <p>Vendar je treba omeniti še en dogodek, ki je bil pomemben vojaško in politično,
                     namreč stik narodnega odbora z Zagrebom. Ali pred 3. majem ali takoj po njem je
                     NO poslal v Zagreb dekana Matija Škerbca, da bi tam poizvedel o stališčih in
                     namerah hrvaškega politika dr. Vladka Mačka (z njim se je Škerbec seznanil v
                     zaporih v Sremski Mitrovici v času Aleksandrove diktature), o namerah hrvaške
                     vlade in o načrtih in namerih poveljstva hrvaških domobranov. Škerbec se je res
                     razgovarjal z dr. Mačkom, ki je bil »z eno nogo že na poti«, vsaj z enim
                     ministrom ustaške vlade in z nekaterimi oficirji. (Škerbec je imel nekaj
                     vojaškega znanja, ker je bil po maturi »enoletni prostovoljec« in je uspešno
                     končal tečaj za rezervnega oficirja.) Po vrnitvi je Škerbec poročal narodnemu
                     odboru, da je v Zagrebu ugotovil, da je vse v pripravah za odhod in umik, kar
                     se je dokončno zgodilo 8. maja. (Hrvaška vlada je prišla s spremstvom 400 ljudi
                     v Celovec že 7. maja in od tam poslala svojega zastopnika v Italijo, da bi
                     dobil stik s poveljstvom 8. armade.)</p>
                  <p>Škerbčevo poročilo o hrvaških namerah in načrtih je bilo za Narodni odbor
                     izredno pomembno, ko je premišljeval in tehtal glede domobranskega umika. –
                     Domobrancev v Ljubljanski pokrajini je bilo za eno divizijo, Hrvatje pa so
                     imeli 5 (morda 4) manjših divizij in 18 ustaških bataljonov (ob koncu leta
                     1944). In vendar so se v maju 1945 odločili, da se umaknejo v Avstrijo in za
                     njimi tudi 5000 črnogorskih četnikov vojvode Pavla Djurišića. (Ta je s svojim
                     spremstvom doživel tragičen konec, ubili so ga ustaši na Lijevćem polju.) </p>
                  <p>Katere dejavnike, ki so narekovali umik, je moralo upoštevati in tehtati
                     domobransko poveljstvo vojaško in Narodni odbor narodno-politično? Naslednje:
                     15.000 srbskih vojakov se je umaknilo čez Sočo, načrt, da bi ti skupaj z
                     domobranci skušali zadržati partizanske divizije, je postal nerealen, prav tako
                     tudi načrt za umik domobrancev čez Primorsko v Italijo. Dne 7. maja, kar je
                     bilo že pričakovati, se je končno vdal partizanskim silam obkoljeni 97. nemški
                     korpus (s 17.000 vojaki in vsem orožjem). Ljotićevi prostovoljci in Lehmanova
                     skupina na zahodni strani Ljubljane so sicer zadrževali, a ne zadržali
                     partizanski pritisk 29. hercegovske divizije. Rupnikov bataljon bi se zapletel
                     v hude boje, če ne bi zapustil Cerknice in prišel na Barje. Domobranske in
                     nemške čete so se v defenzivnih bojih s 7. partizanskim korpusom končno
                     umaknile do Ljubljane. Novomeški bataljon je razpadel in hrvaške sile se bodo
                     skušale vsak čas umakniti v Avstrijo in so najbrž že na poti. Gorenjski
                     domobranci so bili 7. in 8. maja posamič ali v manjših skupinah že na koroški
                     strani. Dne 7. maja je bilo že gotovo, da se bodo vsak čas umaknili tudi Nemci
                     in z njimi ruski korpus, ki se je prebil iz Srbije do Ljubljane, ter srbski
                     prostovoljci. Zato je pri domobranskem poveljstvu (polk. Vizjak, polk. prof.
                     Bitenc in major Drčar – gen. Krener je bil na terenu nekje pri Škofji Loki, da
                     bi odkril možnost umika skoz Selško dolino na Cerkno in nato dalje v Italijo, a
                     te možnosti ni bilo več) prevladalo spoznanje, da je umik domobrancev nujen in
                     v tem smislu v soglasju z Narodnim odborom izdalo povelje za umik. Le umik je
                     dajal upanje, da bo končna usoda domobrancev in civilnih beguncev človeško
                     dostojna. </p>
                  <p>Domobranski umik na Koroško je treba obravnavati in pisati o njem ne glede na
                     kasnejšo predajo domobrancev partizanom. Ivan Korošec pa v svojem drugem članku
                     prestavi bralca v Vetrinj in skuša zgrešenost domobranskega umika dokazati s
                     tem, da gen. Krenerju naprti dve hudi obtožbi. Prva: »Ta general je dal
                     povelje, da položimo orožje pred Angleži, kar smo še manj razumeli kot pa
                     povelje za umik.« Vsi, ki smo 12. in 13. maja šli čez dravski most nad
                     Borovljami, smo videli, da so pred domobranci položile orožje tam pod
                     Humperškim gradom nemške in ruske čete ter ljotićevci in oboroženi angleški
                     vojaki so zahtevali to tudi od domobrancev. Isto je doživel tudi Ivan Korošec,
                     položiti je moral orožje, ker je hotel z razoroženimi domobranci naprej. Kljub
                     temu pa je zapisal zgodovinsko povsem neutemeljeno in z moralnega vidika
                     krivično obtožbo na račun Krenerja. </p>
                  <p>In druga obtožba: »In ta general je dal povelje za vstop na angleške
                     tovornjake, kar smo obžalovali, ko smo se osupli, kot s svincem obliti, znašli
                     neoboroženi pred oboroženimi partizani.« Tudi glede vstopa na tovornjake je
                     zgodovinsko resnično samo to, da so se srbski prostovoljci 24. in 25. maja
                     vkrcali nanje po angleški odločitvi in povelju, podprtem z grožnjo uporabe
                     orožja. A to so slišali samo njihovi vodilni oficirji. In v nedeljo 27. maja
                     sta na angleško povelje, prav tako podprto z grožnjo uporabe orožja, stopila na
                     kamione domobranski tehnični bataljon in domobranska policija. Tudi to je znano
                     Ivanu Korošcu in je bil verjetno priča temu. Znano pa mu je tudi, o tem ni
                     dvoma, da so po vrnitvi »dobrovoljca« Vlada Ljotića v Vetrinj v soboto 26. maja
                     in po vrnitvi treh drugih Srbov v noči na 28. maj – vsi so skočili z že
                     vozečega vlaka pred predorom v Podrožci – odšli na poveljstvo angleške divizije
                     v Celovcu predsednik Narodnega odbora dr. Basaj, gen. Krener in polk. Bitenc,
                     da zvedo glede namere, kam bodo Angleži poslali slovenske domobrance, ki so
                     bili ta dan na vrsti za odhod. Po nekem stotniku so dobili od generala odgovor,
                     ki je veljal predvsem Krenerju: Pričakujem, da boste kot vojak sodelovali z
                     nami vojaki … Cinizem brez primere, sodelovati z nekom, ki te pošilja v smrt. A
                     preden so se omenjeni vrnili v Vetrinj, se je zaradi grožnje z uporabo orožja
                     gorenjski polk že vkrcal na kamione. Vse to je znano Ivanu Korošcu, pa je kljub
                     temu naprtil zgodovinsko povsem neutemeljeno, dejansko izmišljeno trditev in
                     moralno vzeto krivično obdolžitev gen. Krenerju. Zakaj tako?</p>
               </div>
            </div>
         </div>
         <div type="div1">
            <head>Pričevalci </head>
            <div type="div2">
               <head>Opat Adalbert von Neipperg </head>
               <docAuthor>Marijan Smolik </docAuthor>
               <div type="div3">
                  <p>Dogodki ob letošnjih (2001) izkopavanjih po vojni umorjenih v Slovenski
                     Bistrici so neposredni povod, da seznanim bralce Zaveze o življenju in
                     mučeniški smrti Attemsovega sorodnika, nemškega benediktinskega opata Adalberta
                     von Neipperga. Njegovo življenje v zadnjih letih je sorodno s trpljenjem
                     nemškega jezuita p. Vendelina Gruberja, o katerem sem pisal v Zavezi št. 24
                     leta 1997, str. 86–90. Zato čutim nekakšno dolžnost, da v isti reviji
                     predstavim tudi p. Adalberta. Tretji razlog za pisanje o njem je v tem, da je
                     bil opat že predstavljen slovenski javnosti, vendar netočno in nepopolno. Gre
                     za članek I. Žajdele, ki je v Demokraciji 20. novembra 1990 v članku: Uničenje
                     družine Attems na podlagi nenavedenih virov zapisal, da je bil opat Adalbert v
                     času svojega bivanja v Slovenski Bistrici udeležen pri nacistični propagandi in
                     špijonaži. Žajdela je to navedel bolj mimogrede, ker je predvsem orisal
                     življenje in smrt grofa Ferdinanda Attemsa (1885–1946) in njegovih sinov, ki
                     nekateri živijo še sedaj, opat pa je sodeloval pri njihovi vzgoji. Grof naj bi
                     ne vedel, »da je opat hkrati delal za nacionalsocialistično tajno službo«.</p>
                  <p>Celotno življenje in delo opata Adalberta je opisal njegov redovni sobrat p.
                     Benedikt Pahl v knjigi: Abt Adalbert Graf von Neipperg (1890–1948) und die
                     Gründungs- und Entwicklungsgeschichte der Benediktinerabtei Neuburg bei
                     Heidelberg bis 1949. Knjiga (str. XXXI+521) je izšla leta 1997 v založbi
                     Aschendorff kot 45. zvezek zbirke prispevkov o zgodovini starega meništva in
                     benediktincev. Ob branju sem bil opozorjen tudi na Žajdelov članek in na napake
                     v njem.</p>
                  <p>Ker mi gre predvsem za tiste dogodke, ki so del verskega življenja v Sloveniji
                     in povojnega uničevanja nasprotnikov komunistične oblasti, le na kratko
                     povzemam mladostni del opatovega življenja. Pri tem se opiram na krajši članek
                     v reviji Christ in der Gegenwart (17. aprila 1983, 131–132): Charismatiker der
                     Jugendbewegung. Opat je namreč v mladih letih med nemško mladino deloval v duhu
                     mladinskega gibanja, ki je pustilo svoje sledove tudi v slovenskem verskem in
                     kulturnem življenju. Tudi zato bi bil študij tega življenjepisa koristen za
                     naše raziskovalce.</p>
               </div>
               <div type="div3">
                  <head>1. Nemško obdobje</head>
                  <p>Opat se je rodil kot Karl 31. marca 1890 v južnotirolskem Meranu. V družini
                     šestih bratov (sester) je odraščal v gradu Schwaigern pri Heilbronnu v Nemčiji
                     (grad je zdaj razvalina). Že kot dijak je spoznal benediktince v bližnji
                     opatiji Beuron in po krajšem študiju umetnostne zgodovine v Münchnu je leta
                     1911 vstopil v ta samostan. Za duhovnika je bil posvečen leta 1920, nato ga je
                     opat določil za vzgojitelja novincev, nekaj časa je bil tudi predavatelj
                     moralne in pastoralne teologije v domači teološki šoli.</p>
                  <p>Leta 1929 so beuronski benediktinci ustanovili nov samostan v Neuburgu pri
                     Heidelbergu, v zelo nekatoliškem intelektualnem okolju. Adalbert je postal prvi
                     opat novega samostana. Bila so to leta povojne gospodarske krize in novi
                     samostan ni bil dovolj materialno preskrbljen. Opat ni imel dovolj smisla za
                     gospodarske zadeve, bolj se je posvečal delu z mladino, bil zato pogostoma iz
                     samostana odsoten na predavanjih, duhovnih obnovah, sestankih. Imel je dar
                     dobrega stika z mladino in je z njimi poglabljal svetopisemsko in liturgično
                     življenje, kar je bila značilnost mladinskega gibanja. V tem so mu vsi dali
                     najboljše ocene, samostanu pa je komaj koristilo, zlasti ker s sobrati menihi
                     ni imel najboljšega kontakta, samostanski dolgovi pa so vedno bolj rasli. Leta
                     1934 je sam prosil za razrešitev opatovskih dolžnosti, kar je vrhovno vodstvo
                     hitro sprejelo. To so bila tudi leta vedno hujšega nacističnega sovraštva do
                     vsega katoliškega, zlasti kadar je šlo za vpliv na mladino.</p>
               </div>
               <div type="div3">
                  <head>2. Avstrijsko obdobje</head>
                  <p>Zaradi vseh teh razlogov je odšel v Avstrijo, mnogi so celo mislili, da je bil
                     razrešen opatovske službe zaradi pritiskov oblasti. V Avstriji je nekaj let
                     živel v opatiji Seckau, kjer je tudi zelo pastoralno deloval, vendar ga je
                     precej ovirala bolehnost, ki ji je bil podvržen že od mladosti. Zato in da s
                     svojim vplivom na mladino ne bi bil preveč v ospredju, so ga predstojniki
                     poslali v bolj odmaknjen samostan benediktink St. Gabriel v štajerskem
                     Bertholdsteinu, kjer je bil duhovni voditelj. Že marca 1938 pa je Hitler
                     priključil Avstrijo k Nemčiji (Anschluss); tudi tam opat ni mogel ostati.</p>
               </div>
               <div type="div3">
                  <head>3. Slovensko obdobje</head>
                  <p>Z dovoljenjem predstojnikov je našel zavetje v Slovenski Bistrici pri svojem
                     bratrancu grofu Ferdinandu Attemsu, s katerim sta se poznala iz študijskih let
                     v Münchnu. Že leta 1936 ga je obiskal v Gradcu, 1937 pa v Slovenski Bistrici.
                     Novembra 1938 se je tam naselil, prepričan, da je to le nekaj začasnega, saj je
                     ves čas hrepenel po vrnitvi v meniško skupnost in je bil tudi dolžan ohranjati
                     stike s kakim samostanom. To obdobje je v Pahlovi biografiji natančno
                     predstavljeno zlasti na podlagi pisem, ki jih je redno pisal svoji materi. Ker
                     je to tudi del slovenske cerkvene zgodovine, ki še ni bila obdelana, bo ta del
                     nujno nekoliko obširnejši.</p>
                  <p>V gradu v Slovenski Bistrici je bila seveda tudi kapela, v kateri je opat vsak
                     dan maševal grajski družini. To je takrat sestavljal oče Ferdinand, njegova
                     druga žena Wanda Nostitz, oba sinova prve žene, Wandine sestre, Ignac in Emil
                     Hans, ki sta po maturi v Mariboru leta 1940 odšla na študij v Zagreb, ter
                     Wandini sinovi Edmund, Franci in Louis. (Vse je opisal I. Žajdela v omenjenem
                     članku.) Opat je iskal možnosti, da bi odšel v kak švicarski samostan, a je
                     bilo tam že veliko nemških patrov in je moral ostati v Sloveniji. Iz pisma
                     materi zvemo, da je po cerkvenih predpisih obiskal mariborskega škofa I. J.
                     Tomažiča, ki mu je dal pravico za spovedovanje (jurisdikcijo), kar je
                     potreboval za pastirovanje med nemškimi prebivalci. Izprosil si je tudi pravico
                     uporabe bogoslovske knjižnice. Kadar je prišel v Maribor, se je oglasil pri
                     jezuitih in bil nekakšen vzgojitelj Attemsovih mlajših sinov, ki so obiskovali
                     mariborsko gimnazijo. Iz pisma najmlajšega med njimi, Louisa, avtorju
                     biografije leta 1992 izvemo, da je imel opat kar dobre odnose z bistriškim
                     župnikom, ki je bil takrat Ivan Šolinc (1897–1976), za katerega je I. Žajdela v
                     navedenem članku zapisal, da je »ostro nastopil proti njemu«, ko naj bi bil
                     odkril opatovo kulturbundovsko delovanje. Škof je dovolil, da so se tudi nemško
                     govoreči meščani smeli veljavno udeleževati nedeljske maše v grajski kapeli,
                     pri kateri je opat tudi pridigal. (Danes to težko razumemo, ko je vsakemu
                     dovoljeno zadostiti cerkveni zapovedi o nedeljski maši v kateri koli cerkvi ali
                     skupnosti, takrat pa to v zasebni grajski kapeli ni bilo mogoče, razen s
                     posebnim dovoljenjem.)</p>
                  <figure>
                     <graphic url="slike_z_44/z_44_34.png"/>
                     <head>Opat Adalbert von Neipperg <name type="author"/></head>
                  </figure>
                  <p>Zanimivo je, da je opat redno hodil v meniški obleki (črnem habitu), kar je
                     izpričano celo za čas ujetništva. Hodil je z grofom Ferdinandom tudi na lov,
                     avgusta 1939 pa je bil z družino na Pohorju, kjer so imeli lovsko kočo, zaradi
                     navzočnosti opata pa so v njej uredili zasilno kapelo, kamor so hodili k maši
                     tudi kmetje iz okolice. Omenil sem že, da je opat z Attemsovima sinovoma v
                     šolskem letu 1939/40 redno hodil v Maribor in se pri jezuitih učil slovenščine.
                     Ko se je septembra 1939 začela vojna, je še obiskal mater v Nemčiji, a ga je
                     bolelo, ker ni smel ostati tam.</p>
                  <p>V začetku leta 1941 so jezuiti vodili misijon v Slovenski Bistrici, opat pa je
                     za kakih sto nemško govorečih meščanov imel misijonske pridige v grajski
                     kapeli, kar je »župnik zelo pozdravil«, kakor je zapisal v pismu materi.
                     Grajski otroci so hodili k slovenskim pridigam, pri sklepni evharistični
                     procesiji pa sta bili obe narodnostni skupnosti navzoči. Mami je pisal, »da je
                     bila enotnost župnije izpričana« pri blagoslovitvi misijonskega križa.</p>
                  <p>Tudi v letih, ko je živel v Sloveniji, ga pastoralna vnema ni omejevala samo na
                     Slovensko Bistrico. Z dovoljenjem škofa G. Rožmana je v januarju 1939 imel
                     pridige v Ljubljani. Duhovne vaje je imel tudi med nemškimi prebivalci v
                     Jugoslaviji in Romuniji pri nemških benediktinkah. Rimsko vrhovno
                     predstojništvo benediktincev je komaj krotilo opatovo pastoralno vnemo.
                     Dokončno jo je onemogočilo napredovanje vojne psihoze, ko si npr. ljubljanske
                     nemške dame pozneje niso upale hoditi k njegovim pridigam, kakor je 1. decembra
                     1939 pisal mami. Škof Rožman ga je kljub temu proti koncu leta 1940 naprosil,
                     da je imel nemške misijonske pridige v križevniški cerkvi, kakor je zapisal v
                     pismu 18. marca 1941. Policijski predpisi so vedno bolj omejevali prosto
                     gibanje nemških državljanov po banovini (avtor je pomotoma napisal »mariborska«
                     banovina, namesto »dravska«, morda zato, ker skoz Maribor teče Drava). Avtor
                     biografije v tej zvezi navaja, da so v Vatikanu še pozneje omenjali Adalbertovo
                     politično delovanje med vojvodinskimi Nemci, kar je morda zvedel tudi I.
                     Žajdela; njegov članek je naveden prav na tem mestu (str. 363, op. 129).</p>
                  <p>Nemškemu konzulu v Mariboru se je opat še pred začetkom vojne ponudil, da bi
                     sprejel službo vojaškega kurata, če bi ga vpoklicali. Oktobra 1939 so mu
                     sporočili, da ga imajo v razvidu, bil pa je razočaran, ker je pozneje dobil
                     obvestilo, da pridejo v poštev samo duhovniki, ki imajo tudi sanitetno
                     izobrazbo (opat si jo je v letih okupacije tudi res pridobil). Novo razočaranje
                     je pomenila novica, da so nacisti 8. aprila 1940 razpustili opatijo Seckau,
                     kjer je bil nekako »meniško domá«. Avtor opozarja, da opat ves ta čas ni nehal
                     »čutiti« s svojo nemško domovino, ki si je leto za letom širila življenjsko
                     območje (Lebensraum) po Evropi.</p>
                  <p>Opat je prav na dan, ko je Jugoslavija pristopila k trojnemu paktu (25. marca
                     1941), končal omenjene pridige v Ljubljani. Konzulat je sicer večkrat svetoval,
                     naj Nemci zapustijo Slovenijo, vendar je opat ostal v Slovenski Bistrici, ker v
                     kritičnih dneh ni hotel zapustiti Attemsovih, ki so seveda hoteli ostati, saj
                     je najstarejši sin Emil Hans postal celo jugoslovanski vojak (pozneje je kot
                     nemški vojak izgubil nogo, pa se po osvoboditvi vrnil v Slovensko Bistrico,
                     kakor več beremo v Žajdelovem članku). Kritične dneve so Attemsovi z opatom
                     vred preživeli v koči na Pohorju, vendar je nato v Bistrici opazoval nemške
                     vojake, ko so prihajali. Mami je že 29. aprila pisal, kako srečnega se počuti,
                     ko ni več meje med njima. V nekem pismu je omenil, da je mestni župnik (torej
                     Šolinc) zapustil mesto še pred prihodom Nemcev, s kaplanom, ki je ostal, pa sta
                     v samostanski cerkvi (najbrž slovenjebistriških šolskih sester) opravila obrede
                     velikega tedna. (Opći šematizam Katoličke Crkve u Jugoslaviji za leto 1939
                     navaja, da sta bila takrat kaplana Leopold Mihelič in Ignacij Feguš – ubit 1946
                     na Hrvaškem).</p>
                  <p>Spovedoval je tudi nemške vojake in tako nekako postal njihov kurat. Nacistično
                     preganjanje Cerkve je v Nemčiji ob začetku vojne namreč pojenjalo, razmere v
                     okupirani Sloveniji pa so bile seveda popolnoma drugačne, vendar opat o tem
                     očividno ni premišljeval. Škof Tomažič, ki je ostal v Mariboru, mu je ponovil
                     željo, naj javno mašuje v grajski kapeli. Potem ko so oba kaplana zaprli, je ob
                     nedeljah maševal tudi za slovenske vernike, nemški vojaški kurat v Mariboru mu
                     je namreč dal potrebno dovoljenje, da je smel maševati večkrat na dan, če je
                     bila sila. Tudi v tem času je povsod hodil v meniškem habitu, ker ni slišal, da
                     bi bilo to prepovedano. Ker so mu lokalne oblasti svetovale, naj tako oblečen
                     ne hodi na javne prireditve, jih je gledal skoz okno, kakor je pisal mami 18.
                     maja. Iz matičnih knjig v praznem župnišču je domačinom sestavljal spričevala o
                     arijskem pokolenju, če so ga prosili. Materi je omenil, da je pomagal srbskemu
                     (najbrž slovenskemu?) salezijancu ob stikih z nemškimi oblastniki, ko je bil
                     nekaj časa v Bistrici.</p>
                  <p>Začel je oskrbovati tudi župnijo sv. Martina na Pohorju, skupaj torej 7000
                     vernikov, za katere je prej skrbelo pet duhovnikov. S priročnim slovarčkom
                     izrazov za spovedovanje je mogel postreči tudi slovenskim vernikom. Glede
                     svojih nemških pridig je materi 18. julija pisal, da ne dela tega kot
                     germanizator, ampak ker ne zna dovolj slovensko. (Tu velja pripomniti, da tudi
                     slovenski duhovniki, ki so ostali, niso smeli slovensko pridigati; sreča je
                     bila, da je bila maša takrat v celoti latinska, nekako prekrita s slovenskim
                     petjem, kar smo smeli vsa leta na Gorenjskem, ne pa na Štajerskem.) Ko so
                     odvzeli oktobra 1941 župnijskim uradom matične knjige, se opat s tem ni več
                     ukvarjal, zdelo pa se mu je to »nerazumljivo«. Isti mesec je dobil v oskrbo še
                     majhno župnijo Tinje (Zgornja Ložnica), ki ni bila daleč od mesta. V novem
                     šolskem letu seveda v šoli ni bilo več verouka, zato je kakih 200 otrok
                     poskušal v cerkvi naučiti nemške molitve. Pozneje je celo sestavil majhen
                     nemški molitvenik, da se ljudje ne bi odvadili moliti, ker slovensko niso
                     smeli; škof mu je že dal dovoljenje za natis, a »pomanjkanje papirja« je to
                     preprečilo, kakor je opisal materi 15. marca 1943.</p>
                  <p>Uvedena je bila obvezna civilna poroka, cerkveno so se smeli poročiti šele po
                     njej, opat pa si je zelo prizadeval za lepo oblikovan obred v cerkvi. V
                     pohorski župniji se je celo uspel dogovoriti z občinskim matičarjem, da so bile
                     civilne poroke ob torkih, ko je opat tam maševal. Za božič 1941 je oblast
                     zaradi »nevarnosti živinske kuge« prepovedala maše v cerkvah, izjema je veljala
                     le za nemške vojake, katerih je okrog sto obhajal. Previdevanje bolnikov na
                     zasneženem Pohorju je bilo zelo naporno. Oktobra 1942 je moral nekaj časa
                     oskrbovati še župnijo Poljčane. Za božič 1942 je obhajal kakih 300 otrok, za
                     veliko noč 1943 je bilo veliko spovedi in obhajil, podobno za božič 1943, ko je
                     moral celo iti v Maribor po dodatne hostije. (Ob takih podatkih, ki jih je
                     sporočal materi, bo morda kak naš zgodovinar cerkvenega življenja lahko tudi
                     kaj dopolnil.) Julija 1942 so imeli tudi birmo s 700 birmanci. Z darovi
                     vernikov je uspel v cerkvi očistiti obočna rebra v prezbiteriju. Mami je celo
                     pohvalil delo redkih slovenskih duhovnikov, ki so smeli ostati na župnijah, ker
                     so morali skrbeti za veliko več vernikov kot on sam, zaradi velikih razdalj pa
                     so si med seboj le težko pomagali.</p>
                  <p>Vojakom je do leta 1944 maševal vsak mesec po enkrat, novembra pa se je njihovo
                     število še povečalo. Pri tem je imel stike tudi z vojaki evangeličanske vere,
                     med njimi je bil tudi pastor, ki je včasih celo igral orgle pri opatovi maši. V
                     Gradcu je večkrat predaval študentom medicine. Župnija na Pohorju je bila
                     seveda kmalu sredi partizanskega ozemlja, a opatu so dovolili, da je prihajal
                     tja. Zanimiva je opazka v pismu materi 13. oktobra 1941, da si »zapeljani
                     nacionalisti prizadevajo celo za svobodno državo Slovenijo« (str. 388).
                     Novembra 1942 so si partizani ponoči upali priti kar v mesto, kjer je veljala
                     policijska ura. Izjemoma je bila leta 1942 spet dovoljena polnočnica. Večkrat
                     je moral pokopati kakega padlega partizana, ker pa je vedel, da delujejo pod
                     komunističnim vodstvom, je pogreb opravil brez liturgične obleke.</p>
               </div>
               <div type="div3">
                  <head>4. Obdobje po koncu vojne</head>
                  <p>Šele po kapitulaciji je 9. maja 1945 opat skupaj z zadnjimi nemškimi vojaki
                     zapustil Slovensko Bistrico. Attemsovi so ostali, najmlajša sinova sta se
                     umaknila v Avstrijo, Louis (Alois) se je z opatom srečal v Mariboru junija
                     1945, ko je bil ta že vojni ujetnik, vendar bi še mogel pobegniti, če bi hotel
                     (pismo iz leta 1949). Avtor biografije v tej zvezi omenja (op. 71 na str. 420)
                     Žajdelov članek, češ da je moral opat nekaj časa pred vojno po prizadevanju
                     župnika Šolinca bivati v Brežicah, vendar so vsa pisma poslana iz Slovenske
                     Bistrice. (Napačna je tudi avtorjeva, v opombi zapisana trditev, da v Bistrici
                     ni bilo župnika Šolinca.)</p>
                  <p>Opata so z nemškimi vojaki vred ujeli bolgarski vojaki 10. maja v Dravogradu in
                     jih odpeljali nazaj v Maribor. Opatu so vzeli prstan in naprsni križ, pustili
                     pa so mu meniški habit in na rokavu trak Rdečega križa. Bolgarski častnik naj
                     bi mu celo svetoval, naj pobegne, ko je zvedel, da je »pop«, duhovnik in ne
                     častnik. Opat pa je hotel ostati pri svojih rojakih, da bi jim mogel duhovno
                     pomagati. V Mariboru je skrbel za bolne vojake, ujetnike, dokler niso to
                     prevzeli ujetniki, zdravniki. Dovolili so mu prosto gibanje po mestu, kjer je
                     iskal dodatne hrane za bolnike. Bivali so v barakah na Teznem. Ohranjeno je
                     poročilo ranjenca, ki ga je dal po vrnitvi domov, da je opat vstajal pred peto
                     uro zjutraj, nato v parku hodé molil brevir, ob šestih pa maševal v kotu
                     barake, ki so ga uredili kot skromno kapelo. Pri maši je bilo nekaj lažjih
                     ranjencev in kočevskih Nemcev. Ob nedeljah je bila maša ob osmih na prostem, ob
                     dežju pa v dvorani nekdanje tovarne letalskih delov. Udeležilo se je od 60–80
                     lažjih bolnikov. Pridigati ni smel, pred izpovedjo vere pa je kleče dolgo
                     glasno molil in v molitvi povedal vse, kar bi sicer v pridigi. Včasih je bral
                     evangelij tako, da je vanj neopazno vpletal svoje misli – nadzirajoči komisarji
                     tega niso mogli ugotoviti. Ohranjena je celo pridiga, ki jo je imel na praznik
                     sv. Rešnjega telesa (takrat 12. junija), v kateri je iz obzirnosti do
                     luteranskih vojakov poudarjal predvsem Jezusovo ljubečo daritev kot razodetje
                     božje ljubezni do človeštva. Smel je tudi pokopavati umrle ranjence in
                     bolnike.</p>
                  <p>Junija so ujetnike premestili s Teznega v mariborski Narodni dom, 10. julija pa
                     je opat, ki so ga zaradi njegovega duhovniškega in sanitetnega delovanja šteli
                     med častnike, na železniški postaji v Mariboru skupaj s 75 častniki začel
                     transport v živinskem vagonu. Vožnja do ujetniškega taborišča v Vršcu, na
                     vzhodnem robu Jugoslavije, je s presledki trajala do srede julija, takratni
                     sopotniki pa so pozneje pričevali, kako je znal opat kljub trpljenju vse
                     hrabriti s svojo pokončno in neustrašno držo. V objavljenih poročilih o nemških
                     ujetnikih v Vršcu, ki jih je bilo nekaj tisoč, so večkrat omenjali, da naj bi
                     tudi opat Adalbert moral tja priti peš, kakor mnogi drugi, vendar je dovolj
                     izpričano, da je bil vključen v transport z vlakom.</p>
                  <p>Opat je Vršac poznal še iz predvojnih obiskov, ko je tam pridigal nemškim
                     naseljencem. Katoliška cerkev je bila velika novogotska stavba z dvema
                     zvonikoma. Taborišče s številko 233 je bilo seveda zunaj mesta v barakah, ki so
                     jih med vojno postavili Nemci za skladišče rezervnih letalskih delov. Ujetniki
                     so sprva ležali na betonskih tleh, šele v jeseni so dobili nekaj slame, pa so
                     jo morali spet odstraniti, ker se je v njej redil mrčes. Opat je vse trpljenje
                     sprejemal po načelu, da »ne živim več jaz, ampak v meni živi Kristus« (sv.
                     Pavel Galačanom 2,20). Kmalu pa so ga zaradi višje starosti premestili v manjšo
                     stavbo, kjer so spali na lesenih pogradih. Nemški prebivalci Vršca, ki so opata
                     poznali od prej, a so bili zdaj posebej internirani, so kot delavci prihajali v
                     taborišče častnikov in včasih prinesli skrivaj kako sadje in zelenjavo za
                     bolnike. Pri tem so pomagale tudi nemške redovnice. Bil je včasih tako
                     slaboten, da so ga morali celo nesti do latrine, duhovno pa je ostal pogumen.
                     Kmalu po prihodu v taborišče je obhajal srebrni mašniški jubilej (25 let).
                     Častniki so mu pripravili skromno slovesnost. Ob tej priložnosti avtor
                     biografije omenja, da je bil visoke postave (186 cm) in je že zaradi tega in
                     zaradi meniške obleke zbujal pozornost.</p>
                  <p>V septembru 1945 je v taborišču izbruhnila epidemija griže, vsak dan je bilo
                     več mrličev – opat jih je pokopaval na nemškem vojaškem pokopališču zunaj
                     taborišča. Imen umrlih sprva niso zapisovali; računajo, da jih je v treh letih
                     umrlo okrog tisoč. Težko so prenašali tudi to, da dolgo niso smeli pisati
                     domačim. Opat je prvo dopisnico (dovoljenih je bilo najprej samo 25 besed)
                     pisal 14. septembra, mama pa jo je dobila šele 18. februarja 1946. Prvo pismo
                     ji je pisal šele 16. maja – vsa so ohranjena v družinskem arhivu v Nemčiji.</p>
                  <p>Verski obredi, ki so jih v zahodnih ujetniških taboriščih celo spodbujali, so
                     bili v komunističnih podvrženi posebnemu nadzorstvu. V začetku so v Vršcu smeli
                     imeti samo molitve in božjo besedo, evharistijo (mašo) šele pozneje, ko so
                     šolske sestre priskrbele potrebno opremo, zlasti hostije in mašno vino. Župnik
                     je posodil kelih, za katerega so pozneje opata obdolžili, da ga je celo
                     ukradel. Opat je bogoslužje uredil tako, da je Sveto pismo razlagal skupaj z
                     ujetim protestantskim škofom Johnsenom. V nagovorih je spodbujal k zaupanju v
                     Boga, saj se je mladim premaganim častnikom podrl ves smisel življenja, vendar
                     o samomorih ni podatkov. Opat je večkrat govoril o Evropi, ki jo mora združiti
                     povezava med narodi in veroizpovedmi, da ne bi nikdar več prišlo do vojne med
                     njimi.</p>
                  <figure>
                     <graphic url="slike_z_44/z_44_35.png"/>
                     <head>Slovenska Bistrica med okupacijo <name type="author"/></head>
                  </figure>
                  <p>Za mlajše, še ne doštudirane častnike, so organizirali tudi univerzitetna
                     predavanja. Iz nemškega doma v Vršcu so celo pripeljali nekaj knjig, novejše in
                     potrebni papir pa so pozneje pošiljale tudi mednarodne ustanove.</p>
                  <p>Oktobra 1945 je opat tako zbolel, da je s transportom kakih 300 bolnikov prišel
                     v lazaret v Novi Vrbas. Materi piše, da se mu je zdravje počasi boljšalo,
                     večkrat je mogel maševati, iz svoje opatije pa si je izprosil nov habit, ki ga
                     je dobil leta 1947. Veliko je bral, kar so pač imeli v domači knjižnici, saj je
                     bila v stavbi prej nemška šola.</p>
                  <p>Po ženevski konvenciji iz leta 1929 so morali težko bolne ujetnike izpustiti v
                     domovino takoj, ko so bili zmožni za prevoz. Tudi iz Jugoslavije so to začeli
                     že leta 1946, vendar opat ni prišel na vrsto. Zato je konec maja vložil prošnjo
                     za izpustitev, kateri je priložil tudi potrdilo mariborskega škofijskega
                     ordinariata, da sploh ni vojaška oseba, ampak duhovnik v civilni službi.
                     Odgovora ni dobil. Ker je bil v bolnišnici edini duhovnik, je trpel tudi zato,
                     ker ni mogel dovolj duhovno skrbeti za bolne soujetnike, ki jih je bilo
                     800–900. Mami je 15. septembra celo pisal, da ne bo mogel biti izpuščen, dokler
                     ne bo prišel kak drug duhovnik. Vmes je maja 1946 dobil tudi prvo materino
                     kartico.</p>
                  <p>Novembra so ga spet prepeljali v Vršac, ker so v bolnišnici potrebovali prostor
                     za nove bolnike. Tam so se ga razveselili, mogel je spet redno maševati,
                     obhajati bolnike in razlagati verska vprašanja, že 29. novembra (na državni
                     praznik) pa so ga prepeljali v Zrenjanin, kjer je bilo kakih 500 sumljivih
                     oseb, med njimi vsaj 20 teologov, tudi prej omenjeni škof Johnsen. Izpolnjevati
                     so morali vprašalnike o svojem prejšnjem življenju, odnosu do Hitlerja, kako
                     ocenjuje komunistične države itd. Sploh so jih hoteli prevzgojiti, pri čemer so
                     sodelovali tudi nekateri sojetniki. Ob nedeljah je sicer mogel maševati, za
                     božič 1946 je pripravil tudi božičnico. V začetku 1947 je prejel nov meniški
                     habit, kar mu je povzročilo posebno veselje. Tistim, ki so želeli, je govoril o
                     verskih vprašanjih, v postnem času je razlagal osebe iz Jezusovega
                     trpljenja.</p>
                  <p>Avgusta 1947 je taborišče v Zrenjaninu postalo pravi zapor za vojne zločince z
                     zelo poostrenim redom, zasliševanji, trpinčenji, saj so ujetnike pripravljali
                     na sodne procese. Opata pa so 31. avgusta spet vrnili v Vršac, kjer je bil kot
                     vojni ujetnik deležen boljšega ravnanja. Škof Johnsen je ostal v Zrenjaninu, že
                     dva dni po opatovem odhodu je bil ustreljen »na begu«, česar nihče od
                     častnikov, ki so pozneje o tem pričevali, ni verjel, saj sta oba duhovnika
                     vedno le spodbujala k vztrajnosti do zadnjega dneva ujetništva. Opat je v Vršcu
                     imel spominsko opravilo za luteranskega škofa, pri čemer se je moral zelo
                     zadrževati, da ni rekel kake nevarne besede. V taborišče je prišel še en
                     katoliški duhovnik.</p>
                  <p>Opat seveda ni mogel vedeti nič o poskusih nemških katoličanov že leta 1946, da
                     bi premislili svojo »krivdo« glede poraza v vojni, prav tako ne, da so nemški
                     komunisti doma javno pisali, da je bil opat Adalbert leta 1934 navdušen
                     hitlerjanec in da zato nikoli ne bo smel sodelovati pri obnovi Nemčije. Morda
                     je kaj tega tudi opora za omenjeno Žajdelovo pisanje, ker so najbrž to širili
                     tudi v Jugoslaviji.</p>
                  <p>V novembru 1947 se je opatu zdravje spet poslabšalo, do konca februarja 1948 je
                     bil v lazaretu v Pančevu. Maševati ni mogel, ker pa sta bila tam dva duhovnika,
                     je mogel prejemati obhajilo, težje bolnike pa je še sam pripravljal na smrt in
                     jih obhajal. V zimskih mesecih so ga stalno zasliševali, češ da je bil špijon
                     že pred vojno in da je germaniziral slovenske otroke.</p>
                  <p>Po vrnitvi v Vršac je spet mogel maševati, udeleževal se je predavanj in
                     prireditev, ob vsakem transportu ujetnikov, ki so jih izpustili domov, pa je
                     opat ostal. Septembra 1948 so mu prvič dovolili iti v mesto, kjer je bil na
                     koncertu. Večkrat je šel v pravoslavno cerkev, kjer je užival v lepem petju,
                     kakor je pisal domov 25. oktobra. Smel je hoditi celo v manjša taborišča v
                     okolici, da je tam opravil bogoslužje. Dovoljenje za hojo po mestu bi mu dali
                     še večkrat, če bi hotel iti v civilni obleki. Iz tega časa je ohranjena tudi
                     slika, ko se je dal fotografirati in jo je poslal materi 3. decembra. Od
                     septembra je hodil k nedeljski maši v Vršac, v novembru je tam slučajno govoril
                     z beograjskim nadškofom dr. J. Ujčičem. V adventu je imel vrsto nagovorov
                     častnikom kot pripravo na vrnitev v domovino. Prvotni datum, 31. december, ko
                     naj bi bili vsi izpuščeni, so spremenili v 18. januar 1949. V tem času je 28.
                     oktobra umrla opatova mama, ko sta se oba tako veselila snidenja. Zadnje pismo
                     je pisal 19. decembra, sestra ga je doma prejela 13. januarja, ne da bi vedela,
                     da je brat že mrtev. V opatiji Neuburg so po daljših težavah 29. decembra
                     izvolili novega opata, ki je bil 15. januarja slovesno blagoslovljen. Pred
                     božičem so tudi župnika (ujetnika) Wagnerja zaprli v Zrenjaninu, opat pa naj bi
                     celo sam prosil, naj ga pustijo v taborišču, da ne bodo za božič brez maše.</p>
               </div>
               <div type="div3">
                  <head>Rekonstrukcija zadnjih dni in smrti</head>
                  <p>Opata so zadnjikrat videli živega v Vršcu 23. decembra 1948, ko je šel tja
                     iskat, kar je bilo potrebno za božično praznovanje. Z evangeličanskim
                     duhovnikom v taborišču sta bila dogovorjena, da bosta ob 14h pripravila vse za
                     ekumensko božično opravilo. V bližini taborišča je še govoril s soujetnikom,
                     nemškim pooblaščencem Pawlikom. Omenil mu je, da so ga poklicali v štab v
                     mesto. V taborišče pa se ni vrnil; razširili so govorice, da je pobegnil, kar
                     nihče ni verjel. Sledila je preiskava njegovega ležišča, skrivaj so lahko še
                     rešili posodico s svetimi hostijami, ki jo je imel vedno pri sebi, da je mogel
                     obhajati bolnike. V božičnem jutru so nato z njimi obhajali nekaj ujetnikov. Po
                     vrnitvi v Nemčijo so o tem sestavili uradne zapisnike.</p>
                  <p>Govorice so se širile v taborišču, da so ga na begu ubili. Kdaj in kje so nato
                     našli opatovo truplo, ni mogoče enoumno ugotoviti, ker se poročila različnih
                     očividcev razhajajo. Župnik v Vršcu Neumann je menda že na božič slišal, da je
                     opat izginil, da so našli truplo, pa menda šele na Silvestrovo. Truplo naj bi
                     našli zunaj mesta in naj bi ga izpod kupa odpadkov izbrskali prašiči – nato pa
                     naj bi ga prenesli v kapelo na katoliškem pokopališču. Po zvočnikih naj bi
                     vabili meščane, če bi kdo truplo prepoznal. Tisti, ki so ga videli, so poročali
                     o ranah, ki so jih videli na povsem slečenem mrliču. V taborišču o tem javno
                     niso govorili. Na »nemškem« (katoliškem) pokopališču so ga pokopali zvečer 3.
                     januarja 1949. Župnik je že prej blagoslovil grob, ker se je bal biti navzoč
                     pri pogrebu, potem pa je zanj maševal. Pri pogrebu sta bili le dve ženi. Grobar
                     zaradi hudega mraza ni mogel skopati groba, zato je opatovo krsto položil v
                     grobnico neke nemške družine, v kateri je med krstami naredil prostor za
                     opatovo, ki jo je zaznamoval s črnim lesenim križcem.</p>
                  <p>Častniki, ki so se nato vrnili v Nemčijo, so omenjali nemške in jugoslovanske
                     osebe, ki bi mogle biti povezane z umorom opata. Splošno so bili prepričani, da
                     so podobno kot prej škofa Johnsena, umorili tudi opata, ker sta preveč vedela o
                     trpljenju in mučenju nemških vojnih ujetnikov in bi bila prenevarni priči po
                     vrnitvi v domovino.</p>
                  <p>Avtor p. Benedikt Pahl sklepa svojo biografijo opata Adalberta Neipperga s
                     podatki, kako so različni avtorji v letih hladne vojne pretiravali glede načina
                     opatove smrti. Uradne objave so šele desetletja pozneje omogočile treznejše
                     opisovanje nemških ujetnikov o bivanju v Jugoslaviji. V opatovi opatiji Neuburg
                     so šele leta 1978, ob tridesetletnici smrti, obsežneje spregovorili in
                     objavili, kaj je opat delal pred vojno, med njo in tudi o njegovem mučeniškem
                     pričevanju. Leta 1987 so posneli tudi film o njem.</p>
                  <p>V različnih krogih so spodbujali prizadevanje, da bi začeli postopek za
                     razglasitev opata Adalberta za mučenca in blaženega. Avtor biografije to
                     navaja, pa tudi pomisleke, da ne bi s postopkom prizadeli evangeličanov, ko je
                     opat v taborišču tako skrbel za ekumensko sodelovanje.</p>
                  <p>Več desetletij so si tudi prizadevali, da bi opatovo truplo prepeljali v
                     domovino, zlasti ker so omenjeno pokopališče v Vršcu opustili in so tudi
                     opatove zemeljske ostanke leta 1961 hkrati s krstami drugih duhovnikov prenesli
                     na novo pokopališče. To je uredil novi župnik v Vršcu von Boday, ne da bi prej
                     vprašal domače. Obvestil jih je šele po izvršenem prenosu, da so opatovo truplo
                     preložili v manjšo krsto. Ponovno prizadevanje za prepeljavo krste v opatijo
                     Neuburg je uspelo oktobra 1989. Slovesnega bogoslužja 9. junija 1990 so se
                     udeležili še nekateri živi soujetniki, domači in redovna družina.</p>
                  <p>Opatov krajši življenjepis s sliko je tudi na str. 907–910 v uradni zbirki
                     življenjepisov nemških pričevalcev za vero: Zeugen für Christus, Das deutsche
                     Martyrologium des 20. Jahrhunderts, ki je v dveh zvezkih izšla leta 1999 pri
                     založbi Schöningh v Paderbornu.</p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Ob uvodu v Črno knjigo</head>
               <docAuthor>Marko Kremžar</docAuthor>
               <div type="div3">
                  <p>Lani je izšla v Parizu pomembna knjiga, ki je prišla v tem letu tudi na špansko
                     govoreči knjižni trg. Črna knjiga komunizma. Zločini, teror, preganjanje
                        (<emph>Le livre noire du communisme. Crimes, terreur, repression</emph>) je
                     njen polni in zgovorni naslov. Delo, ki ima nad osemsto strani, je napisalo
                     šest avtorjev s petimi sodelavci. Vsebuje izčrpne podatke in dokumente iz temne
                     dobe komunističnega totalitarizma, predvsem iz dežel, ki so bile neposredno ali
                     drugače vodene iz Sovjetske zveze. </p>
                  <p>Knjiga je verjetno do zdaj najobširnejši popis spletk in seznam strahot
                     komunističnih režimov po svetu, izpod peres zahodnjeevropskih piscev, ki
                     ostajajo po lastni izpovedi »še vedno zasidrani na levici« (45) političnega
                     spektra. Vendar to ni knjiga novosti. Za ljudi, ki so ves čas odklanjali
                     komunistično zablodo, so ugotovitve avtorjev le potrditev dejstev, ki so jih že
                     poznali, čeprav bodo našli v obširni zgodovinski raziskavi veliko manj poznanih
                     podrobnosti. Kar daje Črni knjigi poseben pomen, je, da je v njej zbrano in
                     sistematično prikazano obdobje komunizma skoraj v celoti in to po ljudeh, ki so
                     v ta mit vsaj nekaj časa tudi sami verjeli.</p>
                  <p>Pisci te knjige so zgodovinarji raziskovalci, ljudje, o katerih ne bo mogoče
                     prezirljivo zamahniti z roko, češ da niso strokovnjaki. Vsi so avtorji že več
                     samostojnih del. Štirje od njih, Stephane Courtois, Nicolas Werth, Jean-Luise
                     Panne, Jean-Louise Margolin so Francozi, Andrzej Paczkovski je Poljak, Karl
                     Bartosek pa je po rodu Čeh. Prav temu je bila zaupana naloga, da razišče in
                     opiše delovanje komunistov in posledice njihovega režima v srednji in
                     jugovzhodni Evropi. Pri podrobnem opisu svojega področja pa ta avtor skoraj
                     spregleda Albanijo in Jugoslavijo. Obe državi, ki po vojni nista bili zasedeni
                     po sovjetskih četah, sta sicer večkrat omenjani, a natančnejši opis položaja v
                     njih, z analizo revolucionarnega in državnega terorja, ki je v drugih delih
                     knjige pravilo, tukaj manjka. </p>
                  <p>Več povesta o nasilni poti jugoslovanskega komunizma, tudi o povojnih pobojih
                     pri nas, S. Coutois in J. P. Panne v poglavju Kominterna na pohodu, a se tudi
                     omejita le na glavne obrise. To bo pomenilo dedičem slovenskega komunizma ob
                     branju knjige verjetno oddih, a najbrže ne prevelik. Zločini komunističnih
                     partij po vsem svetu, od začetkov pa do danes, so tako dobro in vestno opisani,
                     da bo knjiga služila kot model, za raziskavo tudi tistih komunističnih
                     zločinov, ki jih je Karl Bartosek spregledal.</p>
               </div>
               <div type="div3">
                  <head>Množični umor, temelj sistema </head>
                  <p>Ker je celotna vsebina knjige, podobno kot Solženicinov Otočje Gulag,
                     preobširna za kratek povzetek, naj se omejim na pregled uvoda, v katerem
                     potegne S. Courtois nekaj res zanimivih in splošno veljavnih zaključkov.</p>
                  <p>Avtor prične z ugotovitvijo, da je dvajseto stoletje, ki že zahaja za obzorjem,
                     bilo nasilno in je gotovo eno najbolj krvavih obdobij zadnjih tisočletij. »Bilo
                     je stoletje velikih človeških katastrof – dveh svetovnih vojn, nacizma, da ne
                     govorimo o krajevnih tragedijah v Armeniji, Biafri, Ruandi in drugje.« V tem
                     zgodovinskem času je v središču celotne slike pojav komunizma, »ki se pričenja
                     leta 1914 in se zaključi v Moskvi leta 1991. To je komunizem, ki se je pojavil
                     časovno pred fašizmom in pred nacizmom, ju preživel in zajel štiri velike
                     celine«.(15) </p>
                  <p>Pri tem, po besedah avtorja, ne gre za Marksovo politično filozofijo, temveč za
                     komunistični sistem, za realni komunizem, »ki je obstajal v določenih obdobjih,
                     v konkretnih deželah in so ga poosebljali znani voditelji kot – Lenin, Stalin,
                     Mao, Ho Či Minh, Castro itd., in bližje v naši (francoski) narodni zgodovini
                     Maurice Thorez, Jacques Duclos, Georges Marchais.« Na tem mestu zapiše
                     prevajalec španskega prevoda Cesar Vidal pod črto: »Upoštevajmo, da je avtor
                     Francoz. Za španski primer bi bilo treba dodati npr. Dolores Ibárruri (La
                     Pasionaria), general Lister, Santiago Carillo ali Julio Anguita.« (16) V
                     slovenskem prevodu bi potemtakem morali zapisati pod črto imena kot npr.: Josip
                     Broz (Tito), Edvard Kardelj, Boris Kidrič, Matija Maček, Mitja Ribičič, Vida
                     Tomšič, pa tja do zadnjega vodje CK KPS Milana Kučana.</p>
                  <p>Komunistični režimi, pravi avtor, so se pričeli v večini primerov z
                     revolucijami, te pa, »kot je zapisal Ignacio Silone, ›je mogoče, tako kot
                     drevesa, prepoznati po sadovih.‹« Ko so komunistični režimi prestali »obdobje
                     posamičnih zločinov, določenih, priložnostnih umorov, so z namenom, da se
                     obdržijo na oblasti, vzpostavili množični zločin kot sistem vladanja.«(16) To
                     so prepoznavni sadovi komunistične revolucije povsod po svetu in, kot vemo,
                     tudi v Sloveniji.</p>
                  <p>Vendar bi bilo primerno presojati komunistične revolucije tudi po koreninah. Te
                     so filozofske. Brez zmede na področju idej ne bi moglo zrasti in roditi sadov
                     perverzno, protinaravno drevo, z dolgimi vejami fašističnega, nacističnega in
                     komunističnega totalitarizma. Zgodovinar Robert Conquest, katerega Courtois
                     nekajkrat omenja, pravi v nekem drugem uvodu, da leži razlog za opravičevanje
                     zločinskega režima »v srcu komunistične etike, v Leninovi tezi, da je ›naša
                     (komunistična) morala popolnoma podrejena koristim razrednega boja
                     proletarcev,‹ in da je ›vse, kar je storjeno za proletarsko stvar, častno.‹
                        (<emph>R.C. Predgovor, v knjigi: Pavel and Anatoli Sudoplatov, ›Special
                        Tasks‹, zal. Little, Brown, Boston, 1995. str. X</emph>) Pomeni, da je bilo
                     drevo že gnilo, preden je pričenjalo roditi svoje zle sadove.</p>
               </div>
               <div type="div3">
                  <head>Strah in spomin na teror</head>
                  <p>»Res je čez nekaj časa – to obdobje traja od nekaj let v nekaterih državah
                     vzhodne Evrope do nekaj desetletij v Sovjetski zvezi in Kitajski – teror
                     izgubil prvotno moč in so se režimi ustalili v nekako upravljanje vsakdanje
                     represije s pomočjo cenzure vseh sredstev javnega obveščanja, z nadzorom mej in
                     z izgoni oporečnikov. A spomin na teror je zagotavljal verodostojnost in s tem
                     uspešnost groženj.« (16) </p>
                  <p>Na tem mestu avtor ne omenja vseh načinov, s katerimi je totalitarna država
                     obvladovala prebivalce, ker hoče posebno poudariti učinkovitost »spomina na
                     teror«. Tudi ko je čas posplošenega terorja minil, je režimski policijski
                     aparat s široko in dobro organizirano mrežo denunciantov segel na vsa področja
                     javnega, pa tudi osebnega življenja. Vsakdo je vedel, da umor ni le grožnja.
                     Partijski nadzor nad kulturno in nad gospodarsko dejavnostjo pa politični
                     monopol so osebam onemogočali svobodno rast, pa tudi naravno oblikovanje vesti. </p>
                  <p>»Vendar zločini komunizma niso bili nikdar normalno in legitimno presojani niti
                     iz zgodovinskega, niti iz moralnega vidika,« ugotavlja avtor in nadaljuje.
                     »Nekateri bodo mnenja, da je bila storjena večina zločinov po ›legalnih‹
                     ustanovah, ki so bile del režimskih oblasti, priznanih na mednarodni ravni in
                     katerih predstavniki so bili sprejemani z vsem bliščem celo po naših lastnih
                     oblasteh. Vendar, ali se ni isto dogajalo z nacizmom?« Ne enih ne drugih ne
                     moremo soditi po zakonih, ki so si jih zločinci krojili sami, marveč po
                     »naravnih zakonih Človeštva«. (17) </p>
               </div>
               <div type="div3">
                  <head>Zločini proti duhu in proti osebam</head>
                  <p>Komunizem je zagrešil neštete in različne zločine nad ljudmi vseh stanov in
                     narodnosti. Kateri so bili ti zločini, se sprašuje Courtois in odgovarja, da so
                     bili to »najprej, zločini proti duhu, pa tudi zločini proti univerzalni kulturi
                     in proti narodnim kulturam … Vendar, naj si bodo ta uničenja na dolgi rok še
                     tako težka za prizadete narode in za človeštvo v celoti, kakšno težo morejo
                     imeti v primeri z množičnimi umori oseb, mož in žena, otrok … ?« (17)</p>
                  <p>Bistvo terorja so bili zločini proti osebam, ki so imeli v različnih deželah in
                     dobah najrazličnejše oblike uničevanja človeških življenj. Avtor našteva:
                     »usmrtitve kot: ustrelitev, vešala, utopitev, poboj z udarci, plin, strup in
                     avtomobilska nesreča, uničenje z lakoto (povzročitev ali dopustitev množične
                     lakote), izseljevanje, to je smrt med transportom (dolgi pohodi peš ali prevoz
                     v živinskih vagonih), ali na mestu prihoda in prisilnega dela (izčrpanost,
                     bolezni, lakota, mraz).« (18) Tej strašni listi bi lahko Slovenci dodali še
                     množične likvidacije v breznih, kamor so metali tudi še žive ljudi. Zanimivo,
                     da avtor na podlagi nabranega gradiva omenja kot način likvidacije
                     »avtomobilsko nesrečo«. Tega načina so se posluževali komunisti posebno v
                     obdobju po terorju, kar je bilo znano celo na sicer slabo informiranem Zahodu.
                     Čudno pa je, da mnogi nasprotniki režima v domovini tega enostavno nočejo
                     verjeti. Morda bodo po branju gornjih ugotovitev gledali v drugačni luči na
                     kako prometno nesrečo, ki se je zgodila na slovenskih ali na mednarodnih
                     cestah, tudi z vozili, ki so imela registracijo iz druge države.</p>
               </div>
               <div type="div3">
                  <head>Sto milijonov žrtev </head>
                  <p>Na ta način je bilo umorjenih na vsem svetu po članih komunističnih režimov
                     nekako sto miljonov oseb (18). Število presega možnosti človeške domišljije. Za
                     težko doumljivo številko se ne skriva kaka epidemija, tudi ne atomska
                     explozija. Gre za umore, za premišljene likvidacije posamičnih oseb po
                     konkretnih likvidatorjih, po navadno poznanih organizatorjih in ob dobro znanih
                     apologetih pobojev. Teh sto milijonov likvidiranih oseb, žrtev največje morije
                     v zgodovini človeštva, dolga leta, vse do zdaj, niso opazili branilci
                     človekovih pravic in njihovih rabljev ne zasledujejo lovci na vojne zločince. </p>
                  <p>V veliki večini gre za zločine, ki so bili storjeni v imenu države. Pod vidikom
                     nürnberškega sodišča (člen 6 sodnijskega statuta) so to »zločini proti miru,
                     vojni zločini in zločini proti človeštvu.« (18-24) Avtor jih podrobneje
                     razčlenjuje, nakar zaključi, da kakor je bil v primeru juridične in moralne
                     obsodbe nacističnih grozodejstev upravičen izraz »zločini proti človeštvu«, »ni
                     neupravičeno uporabljati iste pojme za definicijo nekaterih zločinov, ki so jih
                     zagrešili komunistični režimi«. (25) A javnega mnenja tudi te ugotovitve še ne
                     pretresejo. Morda je razlog tudi, kot pravi pisec na drugem mestu, da ni nihče
                     filmal gulagov in da komunistični morilci niso puščali prič.</p>
                  <p>Ne le sto milijonov pomorjenih, vsaka posamična žrtev kliče po pravici. To ne
                     pomeni maščevanja, ki ga kristjani načelno zavračamo in ki bi razklanost v
                     razboleli družbi še poglobilo. Pravica je v resnici. Pravica je v poravnavi,
                     kolikor je ta mogoča. Pravica je v zavesti, da je živel velik del sveta
                     krivično zatiran in tlačen ob brezbrižnosti bližnjih pa tudi ostalega
                     človeštva. Priznanje, pa kesanje nad zločinskim dejanji in malodušnimi
                     opustitvami je tudi – pravica žrtev.</p>
               </div>
               <div type="div3">
                  <head>Brezbrižnost in soodgovornost</head>
                  <p>Pomanjkanje prič ni edini in verjetno niti glavni razlog za brezbrižnost do
                     komunističnih zločinov. Verjetnejši razlog zanjo je izredno veliko število
                     ljudi, ki so za te zločine soodgovorni. Ob neposredni odgovornosti režimskih
                     politikov in eksekutorjev se vleče skozi sedanjost, kot temna senca, tudi
                     zavest o posredni odgovornosti in tihem sodelovanju mnogih pri zločinih proti
                     človeštvu. Ta odgovornost, ki zadeva ne le pretekle rodove, ampak tudi
                     sodobnike, ni slučajna. Komunisti so sistematično ustvarjali sokrivce od prvih
                     dni revolucije pa do zadnjih mesecev režima. Vsi, ki so imeli kdajkoli kak
                     priviegij, imajo slabo vest, prav tako ti, ki so molčali, in oni, ki so režimu
                     ploskali, in drugi, ki so ob zasliševanjih popustili. Nihče ni vedno junak. Od
                     tod slaba vest in večkrat pasivnost tudi v bistvu poštenih ljudi. </p>
                  <p>V uvodu Črne knjige beremo, da pozna kanadski zakonik dva načina sodelovanja
                     pri zločinu, eden je pred dejanjem (poskus, nasvet, zarota, pomoč), drugi pa je
                     sodelovanje in sokrivda (complicidad) po dejanju (nasvet, pomoč, prikrivanje).
                     Tako soodgovornost ima na vesti veliko ljudi, ki še živijo in imajo vpliv v
                     svetu. </p>
                  <p>Avtor ugotavlja: »Od dvajsetih do petdesetih let so komunisti po vsem svetu in
                     poleg njih še mnogi drugi ploskali Leninovi in Stalinovi politiki, da so si
                     skoraj polomili roke … V letih petdeset do sedemdeset, so drugi stotisoči
                     kadili »velikemu krmarju« kitajske revolucije in prepevali o zaslugah ...
                     kulturne revolucije. V novejših časih jih je mnogo, ki so si čestitali, da je
                     Pol Pot (v Kambodži) vzel oblast v roke. Mnogi se izgovarjajo, da ›niso ničesar
                     vedeli‹. Res ni bilo lahko vedeti, ker so komunistični režimi imeli tajnost za
                     eno od posebno priljubljenih metod obrambe,« pravi pisec, a dodaja, da je bilo
                     nepoznanje neredko le posledica slepote, ki jo je povzročilo borbeno
                     razpoloženje. »V štiridesetih in petdesetih letih je bilo nedvomno precej od
                     teh dejstev že poznanih. In zdaj, ko je veliko nekdanjih priliznjenih
                     kadilničarjev na tihem in neopazno zapustilo svoje malike, kaj naj rečemo o
                     globoki nemoralnosti teh duš, ki so odstopile od svojih javno zavzetih stališč,
                     na skrivaj, ne da bi potegnile iz tega kak zaključek? » (25) </p>
                  <p>Ob tem neodgovorjenem vprašanju francoskega avtorja se nam vsiljuje drugo: kaj
                     naj rečemo o narodu, kjer je vrh nekdanje politične elite čez noč in brez
                     slehernega priznanja odgovornosti in brez obžalovanja prizadetih krivic
                     odstopil od stališč, ki jih je še nedolgo tega vsiljeval rojakom s prisilo, pa
                     mu volivci s svojimi glasovi še vedno izrekajo zaupanje? Ali gre pri tem, kot
                     pravijo nekateri, za moralno ali za intelektualno okvaro prizadetih duš ali
                     morda le za preveliko odvisnost od sredstev javnega obveščanja, katera imajo v
                     svojih rokah še vedno stari totalitarci in njih nasledniki?</p>
               </div>
               <div type="div3">
                  <head>Prikriti sokrivci političnih zločinov </head>
                  <p>»Leta 1969 je zapisal Robert Conquest, eden prvih raziskovalcev komunističnega
                     terorja: ›Dejstvo, da je toliko ljudi odobravalo Veliko čistko (Stalinovo), je
                     bil brez dvoma eden od dejavnikov, ki so čistko omogočili. Sodni procesi (v SZ)
                     so vzbudili na Zahodu le malo zanimanja, razen kolikor jih niso odobravali
                     nekateri mednarodni in zato od javnega mnenja ›neodvisni‹ komentaristi. Ti bi
                     morali, vsaj do neke mere, sprejeti nase odgovornost kot sokrivci za te
                     politične zločine‹.« (25,26) </p>
                  <p>Vprašanje je, »kakšna slepota je silila komuniste v Evropi, ki vendar niso bili
                     pod neposrednim pritiskom NKVD (sovjetske politične policije), da so vztrajali
                     pri petju hvalnic (sovjetskemu) sistemu in njegovemu šefu? … Ali je za
                     opravičevanje tega organiziranega in sistematiziranega zla dovolj ugotovitev,
                     ki jo ponavljajo za Martinom Maliaom še drugi, ko govorijo o »paradoksu
                     velikega ideala, ki je privedel do velikega zločina«? (27) </p>
                  <p>Mislim, da so bili veliki ideali prej uspešno propagandno sredstvo za gibanje
                     množic, kakor glavni nagib za konkreten zločin. Zločin je pomenil za graditelje
                     partijskih kadrov tisti most, katerega je bilo treba podreti, da je človek, ki
                     ga je po naročilu zagrešil, ostal privezan na njihovem bregu. Ne bi se čudil,
                     če bi psihologi kdaj ugotovili, da sta se za velikimi zločini komunističnih
                     partij skrivala pohlep in sla po neomejeni oblasti, po prvih zlih dejanjih pa
                     neredko strah. Strah je rodil molk, ki po velikem delu družbe, katera je
                     prenašala skozi generacije nasilje totalitarizma, odmeva do današnjih dni.</p>
               </div>
               <div type="div3">
                  <head>Strah pred nasiljem in pred svobodo</head>
                  <p>Cvetan Todorov nam ponuja drug veljaven odgovor na gornji paradoks: ›Prebivalec
                     zahodne demokracije želi verjeti, da je totalitarizem povsem tuj normalnim
                     človekovim težnjam.‹ Če bi bilo to res, se totalitarizem ne bi obdržal toliko
                     časa in ne bi potegnil za seboj toliko ljudi. Nasprotno, gre za stroj, ki je
                     presenetljivo uspešen. Komunistična ideja predstavlja podobo boljše družbe ter
                     nas poganja v tej smeri; in mar ni del človekove narave želja preobraziti svet
                     v imenu nekega ideala? (...) Poleg tega komunistična družba vzame človeku
                     odgovornost: vedno so »oni«, ki odločajo. Konec koncev je odgovornost breme, ki
                     postane velikokrat pretežko. (...) </p>
                  <p>Privlačnost totalitarnega režima, ki jo nezavestno čutijo številni posamezniki,
                     izhaja iz bojazni pred svobodo in pred odgovornostjo, kar razloži popularnost
                     vseh avtoritarnih režimov. To je znana teza Erica Fromma … ali, kot je rekel
                     Boecia, obstaja tudi prostovoljna sužnost.« (27) </p>
                  <p>Ob teh vrsticah se lahko vpraša slovenski bralec, če nima kontinuiteta na vrhu
                     slovenske oblastne strukture podobnih psiholoških razlogov? Ali se del
                     slovenskih volivcev v resnici svoje svobode boji in jim zato nekaj prikritega
                     avtoritarizma prija? Ali ne gre morda za neizrečeno željo, naj še naprej
                     odločajo »oni«, da se le rešimo težke in neprijetne odgovornosti? Morda. </p>
                  <p>Nadalje ugotavlja avtor, da »sokrivda tistih, ki so se predali prostovoljni
                     sužnosti, ni bila vedno abstraktna in teoretična. Preprosto dejanje sprejemanja
                     in širjenja propagande, katere namen je bil zakriti resnico, je kazala in kaže
                     na aktivno sokrivdo. Kajti objavljanje dejstev je edino sredstvo – čeprav tudi
                     to ne vedno uspešno … – proti množičnim zločinom, storjenim v tajnosti, daleč
                     od zvedavih pogledov.« Da je to res, lahko sklepamo iz prikritega strahu, da bi
                     resnica prišla na dan še zdaj po več ko pol stoletja, ki ne obdaja le nekdanjih
                     povzročiteljev terorističnih dejanj. Prav ta strah, ki je verjetno eden od
                     razlogov za napadalnost tudi nekaterih, na videz neobremenjenih, pa je moralni
                     virus, ki to skrivno družbo pri popolni zavesti neizogibno razkraja.</p>
               </div>
               <div type="div3">
                  <head>Trije totalitarizmi stoletja</head>
                  <p>Če skušamo primerjati fašistično in nacistično nasilstvo s komunističnim, kar
                     je predmet nekaterih odstavkov Courtoisove razprave ob pričetku Črne knjige, je
                     prav, da se zavemo, da zla ni mogoče primerjati kvantitativno. Ker ni namen
                     tega obširnega dela kvalitativna, to je filozofska analiza omenjenih idej, ki
                     so prinesle na svet v tem stoletju toliko gorja, se omejimo tudi v tem povzetku
                     na prikaz nekaj najbolj zgovornih dejstev. </p>
                  <p>»Metode, ki jih je spravil v tek Lenin in sistematiziral Stalin s svojimi
                     posnemalci, ne le, da nas spominjajo nacističnih metod, marveč so bile
                     velikokrat celo pred temi.« Razlika je bila, da so nacisti izbirali svoje žrtve
                     pod vidikom rasne pripadnosti, medtem ko so komunisti uporabljali navadno
                     drugačne vidike. Sovražnik, ki mu niso priznali pravice živeti, ni bil človek
                     druge rase, temveč član določene družbene plasti ali kot so rekli: razreda. </p>
                  <p>»Leninistični, stalinistični in maoistični zločini pa izkušnje v Kambodži
                     postavljajo človeštvo – prav kakor juriste in zgodovinarje – pred novo
                     vprašanje: kako naj imenujemo zločine iztrebljanja zaradi politično-ideoloških
                     razlogov; in sicer ne poboja posameznikov, ali skupine nasprotnikov, temveč
                     celih izsekov neke družbe? Ali naj skujemo nov izraz? Nekateri avtorji
                     anglosaksonskega izvora so takega mnenja in so iznašli besedo »politicid«. Ali
                     je morda treba priti do zaključka kot češki juristi, ki imenujejo zločine,
                     zakrivljene pod komunističnim režimom, preprosto ›komunistični zločini‹?« (31)
                  </p>
               </div>
               <div type="div3">
                  <head>Zarota molka</head>
                  <p>Nato postavlja pisec bralcu in vsemu civiliziranemu svetu nekaj ključnih
                     vprašanj. »Kaj je bilo znano o komunističnih zločinih? Kaj se je hotelo o njih
                     vedeti? Zakaj je bilo treba čakati do konca stoletja, preden je postala ta tema
                     predmet znanstvenega študija? Jasno je, da je študij stalinističnega in
                     komunističnega terorja sploh v primerjavi s študijem nacističnih zločinov v
                     velikanski zamudi.« (31) </p>
                  <p>»Zmagovalci leta 1945 so postavili, povsem legitimno, zločin – posebno genocid
                     nad Judi – v sredo obsodbe nacizma. (...) Izredna pozornost, ki so jo deležni
                     hitlerjanski zločini, je popolnoma upravičena. Je odziv volje preživetih, da
                     pričajo, raziskovalcev, da razumejo, moralnih in političnih avtoritet, da
                     potrdijo demokratične vrednote. Vendar, zakaj tako slab odmev javnega mnenja na
                     pričevanja o komunističnih zločinih? Zakaj zadrega in molk politikov? In
                     predvsem, zakaj »akademski« molk o katastrofi komunizma, ki je prizadeval
                     osemdeset let skoraj tretjino človeštva na štirih kontinentih? Od kod
                     nesposobnost, da bi postavili v sredo analize komunizma tako bistven dejavnik,
                     kot je zločin, množični zločin, sistematični zločin proti Človeštvu? Ali
                     stojimo pred nečim, kar presega moč razumevanja? Ali ne gre prej za zavestno
                     zanikanje védenja, za strah pred razumetjem?« (32) Odgovor ostaja odprt.</p>
                  <p>Kljub temu, da avtorju ni nepoznana obsodba, ki jo je izrekel papež Pij XI.
                     tako nad nacizmom kakor nad komunizmom, se zdi, da ne razišče dovolj pojava, ki
                     ga je imenoval Pij XI. že leta 1937 v eni svojih okrožnic ›zarota molka‹ o
                     komunističnih zločinih. To ni bila zarota revolucionarjev, marveč je segla v
                     vrhove, kjer mediji svetovih razsežnosti oblikujejo javno mnenje. Morda se bo
                     našel čez čas raziskovalec, ki bo odkril, potem ko bodo objavljene že vse črne
                     knjige, tudi skrite niti zarote molka. </p>
               </div>
               <div type="div3">
                  <head>Izpovedi in prikrivanja </head>
                  <p>Potem se sprašuje avtor po novejših razlogih za tako avtistično zapiranje pred
                     nečim, kar je sicer na dlani. Nekatere od teh navede. »Najprej je imela svojo
                     vlogo klasična in stalna volja rabljev, izbrisati sledove svojih zločinov in
                     upravičiti, kar ni moglo biti prikrito. ›Tajno poročilo‹ Hruščova leta 1956, ki
                     je prvo priznanje komunističnih zločinov po vodilnih komunistih samih, je tudi
                     poročilo rablja, ki poskuša razkrinkavati, pa hkrati skriti svoje lastne
                     zločine. Kot vodilni član komunistične partije v času posebno močnega terorja,
                     skuša naprtiti Stalinu vso odgovornost z izgovorom, da je poslušno izpolnjeval
                     ukaze. Da bi zakril večji del zločinov, govori le o žrtvah, ki so bili
                     komunisti, in veliko manj o drugih. Te zločine omiljuje z izrazi kot ›zlorabe,
                     storjene pod Stalinom‹, da tako opravičuje nadaljevanje sistema z istimi
                     principi, z isto strukturo in z istimi ljudmi.« (32) </p>
                  <p>Morda je prav, da se spomnimo, da se je takrat pričel pojavljati po vsem svetu
                     izraz ›stalinizem‹, ki naj bi razbremenil stranko komunistov pred morebitnimi
                     obtožbami za pretekle zločine. Pri nas so kasneje pričeli govoriti o strahotah
                     Golega otoka, na katerem so tovariši mučili svoje partijske kolege, še naprej
                     pa so oboji molčali o množičih pobojih, ki so jih zakrivili skupno.</p>
                  <p>Dejstvo, da so od vsega početka arhivi v komunističnih deželah pod popolnim
                     partijskim nadzorom in skrbno zavarovani, lajša storilcem zločinov prikrivanje
                     teh dejanj, ugotavlja pisec. Sicer pa, kot vemo, so v teh deželah »propaganda,
                     tisk, potovanja čez mejo, razglašanja o uspehih režima in celotni aparat za
                     nadzor nad informacijo namenjeni v prvi vrsti preprečitvi, da bi prišla na dan
                     resnica o zločinih. Rabljem ni bilo zadosti, da so svoje zločine skrivali,
                     ampak so na vse načine preganjali ljudi, ki so hoteli o njih poročati.« (33) Po
                     tem navaja pisec primere, kako so člani zahodnih komunističnih strank tožili
                     pred francoskimi sodišči ljudi kot Viktor Kravčenko in David Rousset, ki so v
                     svojih knjigah poročali o komunističnih grozotah v Sovjetski zvezi, češ da
                     pišejo neresnico.</p>
                  <figure>
                     <graphic url="slike_z_44/z_44_36.png"/>
                     <head>Voda in resnica vedno prideta na dan <name type="author">Mirko
                           Kambič</name></head>
                  </figure>
                  <p>Pa tudi drugod po svetu ni bilo dosti drugače. Robert Conquest piše v že
                     omenjenem predgovoru v knjigo Special Tasks, da je podobno preganjavico
                     izvajala levica v ZDA skoraj pol stoletja proti vsem, ki so kogarkoli obtožili,
                     da je »sovjetski agent«, in to v nekaterih primerih celo po tem, ko je bilo to
                     sodelovanje že javno dokazano. (<emph>o. c. str. XIV</emph>) Potemtakem ni
                     nerazumljivo, da presoja še danes svetovno pa tudi domače javno mnenje dejanja
                     komunistov in njihovih nasprotnikov z različnimi merili.</p>
               </div>
               <div type="div3">
                  <head>Spomin, dolžnost preživelih</head>
                  <p>»Proti osvetljevalcem človeške vesti so komunistični rablji sistematično
                     uporabili ves arzenal, s katerim razpolagajo velike moderne države, da posegajo
                     po vsem svetu,« ugotavlja avtor. »Pred tako silo strahovanja in prikrivanja so
                     celo žrtve dvomile, ko je prišel čas, da bi govorile, in niso bile sposobne
                     ponovno se vključiti v družbo, kjer so se šopirili po mili volji njihovi
                     izdajalci in rablji. Vasili Grossman (pisatelj, kateremu so nacisti ubili
                     mater) se spominja tega obupa. V nasprotju z judovsko tragedijo – kjer se je
                     vsa judovska mednarodna skupnost zavezala, da se bo spominjala genocida nad
                     svojim ljudstvom – je bilo za žrtve komunizma in njihove zagovornike dolgo
                     nemogoče vzdrževati živ spomin na tragedijo, za katero so bile prepovedane
                     sleherne komemoracije ali zahteve po popravi krivic.« (34) </p>
                  <p>Ob gornji ugotovitvi se lahko ponovno zavemo pomebnosti vseh spominskih dni,
                     proslav in maš, s katerimi smo Slovenci v svobodnem svetu ohranjali in ohranili
                     zgodovinski spomin na dejstva, ki so jih komunistični režimi hoteli izbrisati
                     iz knjig pa tudi iz zavesti celega naroda. </p>
                  <p>Nobenega dvoma tudi ni, da imajo debate o odstranjanju in postavljanju
                     spomenikov, ki jih skušajo sredstva javnega obveščanja v Sloveniji prikrivati,
                     če ne celo osmešiti, globok pomen. Gre za poznavanje resničnosti, za vedenje,
                     kdo je bil rabelj in kdo žrtev, pa za odkrivanje idejnih korenin nasilja. V tej
                     luči se šele izkaže pomembnost odločitev ministrstva za šole, ki zamenjuje
                     zgodovinski spomin ›z uradno doktrino‹; postane pa tudi razumljivo, zakaj
                     sedanja oblast ne želi, da bi plapolale ob praznikih po Sloveniji slovenske
                     zastave, kajti tudi narodna zavest se hrani iz spomina.</p>
                  <p>Ob teh vprašanjih, katerih se pisec Črne knjige ponovno dotakne ob koncu uvoda,
                     tečejo odločitve za moralne vrednote pa tudi za razčiščen in umirjen spomin, ki
                     je tako pravica rajnih kakor še ne rojenih pa dolžnost vseh živih.</p>
               </div>
               <div type="div3">
                  <head>Laž, orodje sistema</head>
                  <p>Kadar je v deželah pod partijskim nadzorom prišlo na dan vsaj malo resnice, so
                     nosilci komunističnih totalitarnih režimov hitro pričeli spreminjati realni
                     teror v »alegorijo revolucije s stavki kot: ›Kadar sekaš les, letijo iveri‹,
                     ali ›Ne moreš narediti pogače, če ne razbiješ jajc‹. Na to je odgovoril
                     Vladimir Bukovsky, da je videl dovolj razbitih jajc, pa nobene pogače. (...)
                     Najhujše je bila brez dvoma perverznost jezika. S čaranjem besed se je sistem
                     koncentracijskih taborišč spremenil v prevzgojno ustanovo in rablji … so imeli
                     za nalogo spreminjati ljudi starega kova v ›nove ljudi‹. Taboriščne zapornike
                     so ›prosili‹ s silo, naj verujejo v sistem, ki jih je spremenil v sužnje« (34),
                     povzema avtor pretresljivo dejstvo, ki ga potrjuje vsa knjiga. Čaranje besed,
                     jemanje pomena besedam, kot so svoboda, tovarištvo, pravica, bratstvo ...,
                     jemanje vrednosti izrečeni besedi, bo morda dediščina komunistične formacije,
                     ki bo najdalj težila nove rodove.</p>
                  <p>Navadno, »laž ni nasprotje resnice, stricto sensu, ker se vsaka laž naslanja na
                     drobce resnice,« opozarja avtor bralce, ki komunističnih propagandnih metod ne
                     poznajo od blizu. »Zato je razmeroma lahko popraviti poglede, ki jih je
                     zmaličila komunistična propaganda, silno težko pa je nekoga, ki vidi nepopolno,
                     pripraviti do tega, da bi svoje intelektualno stališče spremenil. Prvi vtis je
                     bil poln predsodkov in tak ostane. (...) Zaradi svoje propagandne sposobnosti,
                     ki je nad vsako primerjavo in ki temelji v veliki meri na perverznosti jezika,
                     so komunisti uspeli uporabljati celo moč kritike, usmerjene proti njihovim
                     terorističnim metodam, za pobijanje iste kritike. Pri tem so še tesneje strnili
                     vrste aktivistov in simpatizerjev z obnovitvijo svoje komunistične
                     veroizpovedi.« (34) </p>
                  <p>»Zahod je bil dolgo neverjetno slep za komunistično propagando. Zapleten je bil
                     zaradi lahkovernosti do izredno zvitega sistema, iz strahu pred sovjetsko močjo
                     in zaradi cinizma politikov in špekulantov,« ugotavlja avtor in se ustavi nato
                     pri lahkovernosti, kateri so zapadli zahodni politiki v Jalti in še po njej.
                     (35) Ko omenja, da se je »hotenemu ali nehotenemu nepoznanju zločinske
                     razsežnosti komunizma pridružila, kot navadno, še brezbrižnost naših sodobnikov
                     do soljudi,« skuša pojasniti, da izhaja ta, prej kot iz trdosrčnosti iz
                     preprostega dejstva, da se vsak zanima predvsem za probleme, ki so mu blizu,
                     ostale nesreče pa dojema, v tem stoletju, ki je polno nesreč, manj prizadeto.
                     Ta ugotovitev brezbrižnost morda pojasni, a je nikakor ne more opravičiti. </p>
                  <p>Gre za pomanjkanje vzajemnosti, ki pa se ne pričenja na mednarodni ravni. Bolj
                     solidarno družbo bo treba pričeti graditi, ali morda bolje: obnavljati, pri
                     temeljih, to je pri družini.</p>
               </div>
               <div type="div3">
                  <head>Trije razlogi za uspešnost prikrivanja</head>
                  <p>Pisec nadalje zelo posrečeno ugotavlja, da ima prikrivanje komunistične
                     zločinske razsežnosti poleg že omenjanih še »tri posebne razloge. Prvi od teh
                     je v samem pojmu revolucije. Še vedno traja in ne kaže, da bi se kmalu končal,
                     dvoboj okrog ideje revolucije, kot so jo razumevali v 19. in 20. stoletju.
                     Njeni simboli: rdeča zastava, internacionala, stisnjena pest, se prikažejo ob
                     vsakem večjem socialnem gibanju. Che Guevara je spet moderen. Revolucionarna
                     gibanja so aktivna, se izražajo javno in prosto ter zavračajo s prezirom vsak
                     izraz kritike glede zločinov svojih predhodnikov.« (36) </p>
                  <p>»Drugi razlog je povezan s sodelovanjem Sovjetov pri zmagi nad nacizmom, kar je
                     dovolilo komunistom skriti svoj končni cilj, ki je bil prevzem oblasti pod
                     masko gorečega patriotizma. (...) Antifašizem je postal za komuniste dokončna
                     nalepka, … v imenu antifašizma jim je bilo mogoče utišati najbolj trdovratne
                     nasprotnike. (...) Ker je predstavljal po zaveznikih poraženi nacizem
                     ›absolutno zlo‹, se je komunizem zlahka in skoraj mehanično prevesil v tabor
                     dobrega.« (37) Resničnost sovjetskega osvobajanja Evrope je ostala na Zahodu
                     prikrita. Tako časnikarji kot zgodovinarji so povojno pripoved poenostavili.
                     Zamolčali so, da je šlo v Evropi ob koncu vojne za dve popolnoma različni
                     osvoboditvi. »Ena osvoboditev je vodila v obnovo demokracij, druga pa je
                     omogočila pot diktaturam. V srednji in vzhodni Evropi je sovjetski sistem
                     nameraval naslediti (nacistični) Reich tisočih let. Witold Gombrovicz izraža v
                     skopih besedah dramo teh ljudstev takole: ›Konec vojne Poljakom ni prinesel
                     svobode; v žalostni srednji Evropi je pomenil le zamenjavo ene noči z drugo,
                     Hitlerjeve rablje so zamenjali Stalinovi.« (37) Pri tem ni odveč spomniti, da
                     je tudi naša Slovenija del te žalostne srednje Evrope. Domači rablji so prišli
                     iz Stalinove šole.</p>
                  <p>Tretji razlog za skrivanje resnične podobe komunizma, ki ga navaja uvod v Črno
                     knjigo, »je manj očiten in njegova razlaga je bolj kočljiva. Po letu 1945 se je
                     pojavil genocid Judov kot paradigma modernega barbarstva in to do take mere, da
                     je osvojil ves prostor, s katerim so razpolagale množice v dvajsetem stoletju,
                     za občutenje in razumevanje strahot. Po tem, ko so komunisti v prvem obdobju
                     zanikali nacistično specifično preganjanje Judov, so kmalu uvideli prednost, ki
                     jo lahko dosežejo s takim priznanjem, ki stalno oživlja antifašizem.« (37)
                     (...) »Kako bi si bilo mogoče predstavljati, da so ti, ki so pomagali s svojo
                     zmago pri uničenju genocidnega (nacističnega) sistema, uporabljali enake
                     metode?« (38) </p>
                  <p>Za večino zahodnjakov, tudi politikov in kulturnikov, je bilo vsekakor
                     enostavneje kaj takega si ne predstavljati.</p>
               </div>
               <div type="div3">
                  <head>Dolžnost zgodovine</head>
                  <p>V to posplošeno zasanjanost Zahoda je udarilo že omenjeno poročilo Nikita
                     Hruščova 24. februarja 1956. Od takrat o strahotah komunizma niso vedeli le
                     tisti, ki tega niso hoteli. </p>
                  <p>Ob vsem polprikrivanju je Hruščov vendarle dejal med drugim tudi: »Danes vemo,
                     da so bile žrtve preganjanja nedolžne. Imamo neizpodbitne dokaze, da so bili
                     daleč od tega, da bi bili sovražniki ljudstva, marveč so bili pošteni možje in
                     žene … Kako naj se delamo, da nismo vedeli, kaj se dogaja? (...) V življenju
                     vsakega, ki je zakrivil zločin, pride trenutek, ko mu izpoved zagotovi milost,
                     če ne oproščenja.« (39) To so besede, ki jih je izrekel vodja sovjetske partije
                     pred več ko štiridesetimi leti. Kdaj bomo slišali kaj podobnega iz ust zadnjega
                     voditelja slovenskih komunistov? Ali upa, skupaj s tovariši, na ›milost in
                     odpuščanje‹ brez ›izpovedi‹, ki se je zdela potrebna celo njegovemu sovjetskemu
                     kolegu?</p>
                  <p>Prišel je čas, da se vprašamo, pravi Courtois, »kakšno mesto ima zločin v
                     komunističnem sistemu?« Na to vprašanje odgovarja s sodelavci na naslednjih
                     osemsto straneh in sicer zato, ker gre za dejanja, ki so bila »dolgo časa, hote
                     pogreznjena v tajnost arhivov in vesti.«(42) »Druga dolžnost, ki jo izpolnjuje
                     to delo, pa je povezana s spominom. Počastiti spomin rajnih je moralna
                     dolžnost, predvsem še, ker gre za nedolžne in anonimne žrtve Moloha absolutne
                     oblasti, ki je hotel izbrisati vsak spomin nanje. Po padcu berlinskega zidu in
                     po razsulu središča komunistične oblasti v Moskvi, je v Evropi matrica
                     tragičnih izkušenj XX. stoletja, pa tudi pot za sestavo skupnega spomina. (...)
                     Ta dolžnost zgodovine vsebuje nedvomno moralni vidik.«(43) </p>
               </div>
               <div type="div3">
                  <head>Konec uvoda</head>
                  <p>Črna knjiga komunizma je, po avtorjevih besedah, priložnost za premislek, ki
                     »naj ga vztrajno vodijo ljudje, ki se zavedajo, da ne smemo pustiti skrajni
                     desnici, katera je vedno bolj prisotna, privilegija, da bi samo ona govorila o
                     tem resnico. Komunistične zločine je potreba obsoditi in analizirati v imenu
                     demokratičnih vrednot in ne iz kakih nacifašističnih idealov«.(45) </p>
                  <p>Komunisti so se predolgo skrivali za propagandno krilatico antifašizma, da bi
                     smeli uporabljati tak izgovor v nedogled. S to mislijo Courtois zaključuje uvod
                     v knjigo, ki obljublja najti odgovor na vprašanje: Zakaj so voditelji komunizma
                     mislili, da je »potrebno iztrebiti vse, katere so označili kot ›sovražnike‹?
                     Zakaj so mislili, da imajo pravico teptati nepisani zakon, ki vodi življenje
                     človeštva: ›Ne ubijaj‹?«(46) Pred morjem človeške krvi se avtor upravičeno
                     sprašuje, kaj so rablji mislili. Ali ne nakaže s tem, morda nehote, da bo treba
                     iskati najgloblje odgovore na omenjena vprašanja v svetu misli in idej, pa tudi
                     v svetu vere?</p>
                  <p>Odgovor bo gotovo zanimal tudi Slovence. Na naših tleh so namreč komunisti
                     pomorili med revolucijo in po njej izredno veliko, a še vedno ne raziskano
                     število ljudi. Do teh znanih in neznanih žrtev in do njihovega spomina imajo
                     neodklonljive dolžnosti resnični demokrati tudi v naši državi.</p>
                  <p>Francoski izobraženci, ki so bili nad komunizmom razočarani, so zdaj, ob koncu
                     stoletja, s sodelovanjem pri pisanju Črne knjige po svojih močeh poravnali dolg
                     do zgodovinske resnice. Upajmo, da bo ta zgled zbudil vest tudi njihovim
                     vrstnikom po tistih evropskih državah, kjer je molk o zločinih komunističnih
                     režimov še vedno pravilo. </p>
                  <p>Navedbe so po španskem prevodu: <lb/>El libro negro del comunismo,
                     <lb/>Editorial Planeta, Barcelona, 1998. </p>
               </div>
            </div>
            <div type="div2" subtype="poem">
               <head>Križ na meji</head>
               <docAuthor>Vladimir Kos</docAuthor>
               <lg>
                  <l>Na laški meji križ stoji.</l>
                  <l>Že preperel na njem visi</l>
                  <l>predani božji Sin.</l>
                  <l>Viharji se pode iz dalj</l>
                  <l>in sonce liže z ran Mu kri</l>
                  <l>in žge Mu žar z oči.</l>
                  <l>Ob vznožju spi marjetica,</l>
                  <l>glej, včasih pride ptičica</l>
                  <l>na ranjeno glavo.</l>
                  <l>Sicer je noč in dan – le sam.</l>
                  <l>Slapovom zvestim še goram</l>
                  <l>o žrtvi šepeta ...</l>
               </lg>
            </div>
            <div type="div2">
               <head>Božično srečanje Nove slovenske zaveze </head>
               <div type="div3">
                  <head>Nagovor urednika Zaveze</head>
                  <div type="div3">
                     <p>Čas okoli novega leta je za nekatere stvari posebej primeren. Ena od teh je
                        bilanca. Bilanco delamo zato, da vemo, pri čem smo. Ko mi pravimo bilanca,
                        se ve, da ne mislimo na tolarje, ampak na duhovne, moralne, kulturne in
                        politične količine. Če v okviru NSZ govorimo o bilanci, se ve, na kaj
                        mislimo. Kakšni sta torej aktiva in pasiva naših zadev, predvsem pa, kakšen
                        je njihov saldo? Ker večine stvari, ki jih mi vodimo v naših knjigah, ni
                        mogoče izraziti s številkami, jih moramo premisliti. </p>
                     <p>Najprej moramo postaviti neko vprašanje. Kaj pa se je s Slovenci v 20.
                        stoletju pravzaprav zgodilo? Saj je to bilo naše stoletje, mar ne? Saj je to
                        bil čas, v katerem so bila storjena dejanja, ki sedaj utemeljujejo našo čast
                        ali sramoto, prisebnost ali neprisebnost, zvestobo ali nezvestobo. V 20.
                        stoletju se je Slovencem zgodila v resnici samo ena reč: revolucija. Druge
                        stvari, ki so se seveda tudi dogajale, s prvo in drugo svetovno vojno vred,
                        so bile samo spremljava tega poglavitnega dejstva, samo ozadje, na katerem
                        se je to poglavitno dejstvo moglo dogoditi, samo prostor, v katerem se je
                        revolucija mogla spočeti in uresničiti. To, kar pa se je zares zgodilo, to,
                        kar ima pravico, da dobi pomen dogodka, je bila revolucija. </p>
                     <p>Če pa je bila revolucija tisto, kar se je pred vsem in nad vsem zgodilo,
                        potem pa se moramo vprašati, kaj pa je bila, ali drugače, kaj se je, s tem
                        da je bila, zgodilo. Tu se nam pokažeta dva odgovora, ki sta si v navideznem
                        nasprotju, a sta oba resnična. Prvi pravi: z revolucijo se ni nič zgodilo.
                        Ko je revolucija po polstoletnem gospostvu morala oznaniti bankrot – to pa
                        se pravi, ko je morala priznati, da ne more nositi življenja in da je bila
                        zabloda, da je bilo vse, kar se je v njenem imenu zgodilo, zastonj in brez
                        temelja – tedaj ljudem ni preostalo drugega, kot da se vrnejo k tistim
                        izvorom družbenega življenja, ki so delovali pred revolucijo, k tisti
                        politiki, ki je veljala pred agresijo revolucije. Narodove tvorne sile so
                        tedaj stale pred nalogo, da začnejo tam, kjer jim je bilo delo s silo
                        onemogočeno, in da s polstoletno zamudo začnejo dohitevati zgodovino. To pa
                        pomeni, da revolucija ni postavila nič zgodovinsko obstojnega. Z njeno zmago
                        se je čas zgodovine ustavil. Z njo smo stopili ven iz zgodovine, zato se z
                        nami, ko je bil njen čas, ni nič zgodilo. </p>
                     <p>Drugi odgovor pa je prvemu nasproten in se glasi: Z revolucijo so se zgodile
                        neznanske reči – stvari, za katere ljudje še niso slišali, ki niso nastale v
                        nobeni slutnji, ki niso bile napovedane v nobeni prerokbi. Če pomislimo na
                        količino trpljenja, ki so ga povzročili tisti, ki so vzeli stvar revolucije
                        v svoje roke, dobi tista prazna reč, tista utvara ali tista zabloda podobo
                        čistega brezumja in nasilja. V tistem zunajzgodovinskem niču je bilo
                        povzročene toliko bridkosti duha in srca, da je noben spomin ni mogel v
                        celoti obdržati in je v nobenih analih ne boste našli do zadnje črke
                        zapisane. Koliko mladih življenj je bilo pokončanih na oltarju neke blodne
                        zamisli, koliko šotorov človekovega dostojanstva je bilo razdrtih in
                        uničenih! Koliko duhovnega nasilja so ljudje morali na ukaz te misli
                        uprizoriti sami nad seboj! Koliko ranjenega spomina je od tedaj v duši tega
                        naroda! Koliko pohabljenosti! </p>
                     <p>V času naše zgodovine se nam je torej zgodila – v pregnantnem pomenu te
                        besede – samo revolucija. S to dvojno podobo. Nova slovenska zaveza je
                        zavestno stopila v tradicijo medvojne Slovenske zaveze in prevzela njeno
                        duhovno in politično dediščino. To pomeni, da je NSZ del velikega
                        slovenskega gibanja za temeljno obstajanje v civilizaciji. Ko ohranjamo
                        spomin na ljudi nekdanje Slovenske zaveze, se zavedamo, da smo tudi mi sami
                        del tega spomina. Da se spominjamo tudi sebe in našega upora zoper
                        boljševiško komunistično revolucijo, za katero smo vedeli, da grozi našemu
                        obstajanju v civilizaciji. V tisti civilizaciji, ki se je ustvarila iz
                        osnovnega sosprejetja krščanske tradicije in prosvetljenske politične
                        filozofije. Uprli smo se iz razlogov, ki so se izkazali za resnične.
                        Prognoza, ki smo jo dali v letih med 1941 in 1945, je bila pravilna, ker smo
                        takrat že vedeli, da je pravilna – zaradi razumetja temeljnih dejstev sveta
                        in življenja. Naša prognoza pa se je tudi pozneje izkazala za pravilno –
                        dejansko in empirično in znanstveno, kakor da bi bila rezultat dokončnega in
                        brezprizivnega laboratorijskega eksperimenta. </p>
                     <p>Glede bilance smo lahko torej mirni. V veliki evropski državljanski vojni, v
                        kateri se je bil boj med totalitarnimi projekti fašizma, nacizma in
                        komunizma in med idejo demokracije kot dosežene forme politike v
                        civilizaciji, je zmagala demokracija. Z njo smo zmagali tudi mi – na poseben
                        način, ker smo med prvimi ali celo prvi zagledali kompleksni značaj napada
                        na demokracijo in civilizacijo. Ta zmaga je in ostane temeljno dejstvo
                        pozitivne bilance našega angažmaja v zgodovini. Tudi temeljno dejstvo, na
                        katerem stoji naše zaupanje v svet in prihodnost. </p>
                     <p>Res je, da smo zaradi našega angažmaja doživeli velike izgube in veliko
                        žalost. Nikoli ne bomo nehali žalovati za mlado domobransko vojsko, ki so jo
                        iz ideološkega sovraštva in ideoloških računov pobili sovražniki, ki so jih
                        neke razmere zapeljale v zmotno vero, da so zmagali. Mnogi so tedaj že
                        govorili o našem porazu – tudi sami smo se mu le negotovo upirali. Morala je
                        priti zgodovina, da nas je utrdila, pa tudi malo osramotila. </p>
                     <p>Res je tudi, da zgodovina še ni uprizorila naslednjega dejanja, ko bo
                        tistim, ki jih je obsodila, ukazala tudi politično oditi. Še vedno so tukaj
                        in nič ne kaže, da bi doživeli milost sramu. Še vedno se niso zagledali s
                        tisto silovitostjo, ki bi jih postavila v neizprosno luč njihove
                        resničnosti. Ali želite, da svojo trditev ilustriram? </p>
                     <p>V sredo, 26. decembra, je bila v Cankarjevem domu proslava dneva
                        samostojnosti. Nekje, v nekih režijskih prostorih, je bil sprejet sklep, da
                        slovesnost opremijo s prizori iz slovenskih filmov, to pa pomeni iz filmov,
                        ki so bili po veliki večini posneti v komunizmu. Ni se treba veliko
                        spraševati, kaj je v komunizmu imelo dostop do filmske upodobitve. Njihovi
                        zamisli ne moremo odrekati določene rafiniranosti: na posreden in na videz
                        neideološki način utemeljiti slovensko samostojnost v preteklosti, kakršna
                        je bila prikazana v filmski retrospektivi – v komunistični preteklosti. Tu
                        pa so bili zvečine prizori mladosti in mladih ljudi in pa seveda ubikvitozni
                        ali vsepovsodni narodnoosvobodilni boj. Ta del je nosil naslov: Zgodba o
                        pogumu. Iz tega koncepta je nastal velik zgodovinski falzifikat. A, kar je
                        važno, je to, da so se našli določeni ljudje, ki so bili pripravljeni temu
                        falzifikatu dati svoje ime in talent. Nemogoče je, da bi bili tako
                        nepoučeni, da ne bi vedeli, kaj delajo. In imeli so kot svobodni ljudje
                        razne možnosti: lahko bi odstopili ali pa zahtevali ustvarjalno svobodo. Na
                        primer. </p>
                     <p>Lahko bi na primer med filmske zgodbe vstavili tudi Zgodbo o zločinu, potem
                        pa omogočili, da bi gledalci za tem naslovom nekaj minut gledali prazno in
                        črno televizijsko platno. Tako bi slovenskemu filmu izkazali določeno čast.
                        Zelo jasno bi namreč povedali, da se o nekaterih rečeh ni smelo govoriti.
                        Ali pa bi se odločili za naslov Zgodba o slovenski vernosti, saj jim ni
                        mogli biti neznano, da je kljub vsemu vera bila ena od temeljnih reči
                        slovenskega človeka. Slepi ekran, ki bi sledil, bi povedal, da v javnosti
                        vere ni smelo biti. Zgodba o katoličanih bi nadalje, če bi se ustvarjalci
                        zanjo odločili – prav s tem, da je ne bi bilo – povedala, da so bili ti
                        ljudje iz javnosti izključeni. Ob tem bi morda kdo celo pomislil, da so
                        katoličani hranili neko, od totalitarne ideologije nekontrolirano misel, ki
                        je leta 1990 omogočila Demosu zmago in s tem tudi državno samostojnost. Nič
                        od tega ni bilo in sedaj se z nemajhno tesnobo sprašujemo, kaj je s
                        svobodnostjo slovenskih kulturnikov. Pa tudi, koliko je bluffa v tisočerih
                        nagradah, ki jih brez zadrege sprejemajo. </p>
                     <p>Toliko o naši bilanci. Druga stvar pa smo mi, ki se v okviru NSZ zbiramo za
                        razne slovesnosti, kakor je na primer današnja, ko naj bi si voščili vesel
                        božič in srečno novo leto. Nam je vsem skupno to, da nam nikoli ni bilo
                        lahko in nam še ni. Ali nismo mnoga leta in desetletja nosili v sebi nekega
                        védenja? Ali ga nismo varovali kot tisto dragoceno reč, ki jo moramo na vsak
                        način dati tem, ki bodo prišli za nami? Ali nas torej ni družila ista
                        zvestoba? Ali nismo, ne da bi pogosto vedeli drug za drugega, pripadali neki
                        veliki skupini, ki jo je nosilo isto izkustvo in isto upanje? In, nazadnje,
                        ali bi bilo mogoče, da to intenzivno notranje življenje ne bi prehajalo v
                        naše besede – da so sedaj težke od nekega pomena, ki ga lahko polagamo
                        vanje. Zakaj govorim te stvari? Zato, da bomo vedeli, da tudi takrat, ko
                        pravimo vesel božič in srečno novo leto, to ni zgolj voščilo in niso zgolj
                        besede, ampak v nekem smislu za njimi stoji vsakič eno celo življenje. Ni
                        nam bilo lahko in nam ni, a imamo ta privilegij, da si izrekamo voščila, ki
                        so polna, samo nam do kraja znanega pomena. </p>
                     <p>Vse to bi bilo mogoče povzeti v misel, da moramo biti resnični. Velikanske
                        stvari, ki smo jih doživeli, nam ne dovoljujejo, da ne bi bili resnični
                        ljudje ali celo boljši ljudje. Jaz nimam nobene posebne pravice, da to
                        rečem, ampak nekdo mora. Naslednjih petsto let ljudje mogoče ne bodo
                        doživeli tega, kar smo mi. </p>
                     <p>Leta 380 pred Kristusom, je v nekem Platonovem dialogu eden od prisotnih
                        rekel, da bo postavil neko vprašanje, »da mu pozneje ne bo treba samega sebe
                        obtoževati, da takrat, ko je bilo treba, ni povedal tega, kar misli«. Name
                        so te besede naredile velik vtis: preprečiti možnost samoobtožbe, da takrat,
                        ko je bil čas, nisi povedal tega, kar misliš. Mislim, da se je treba, brez
                        histerije, oprijeti tega načela. Danes smo nekajkrat uporabili besedo
                        zgodovina. Besede iz antike lahko razumemo tudi tako, da smo odgovorni
                        zanjo. </p>
                  </div>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Uredniško sporočilo </head>
               <div type="div3">
                  <p>Pri članku Preganjanje ženskih redov v Sloveniji po letu 1945 avtorice dr.
                     Tamare Griesser-Pečar, objavljenem v Zavezi 43, nismo navedli, da je članek
                     prevod izvirnega besedila, ki ga je avtorica objavila pod naslovom Die
                     Verfolgung der Frauenorden in Slowenien nach 1945 v Österreichische Osthefte,
                     Dunaj 2000, zv. 1, na straneh 77–94. Čeprav nam je avtorica prevod članka
                     dovolila, se ji za nenavedbo tega podatka opravičujemo. Enako tudi bralcem.
                  </p>
               </div>
            </div>
            <div type="div2">
               <head>Poverjeniki ZAVEZE v zdomstvu</head>
               <div type="div3">
                  <list>
                     <item>
                        <label>I. ARGENTINA </label>
                        <address>
                           <name>Lovro Jan</name>
                           <addrLine>C.C. 907</addrLine>
                           <addrLine>8400 Bariloche, Rio Negro </addrLine>
                           <addrLine>Argentina</addrLine>
                        </address>
                     </item>
                     <item>
                        <address>
                           <name>Joža Markež</name>
                           <addrLine>Virrey Loreto 3365</addrLine>
                           <addrLine>1605 Carapachay </addrLine>
                           <addrLine>Argentina</addrLine>
                        </address>
                     </item>
                     <item>
                        <address>
                           <name>Marjan Šušteršič</name>
                           <addrLine>Gral. Vacca 995 </addrLine>
                           <addrLine>1686 Hurlingham</addrLine>
                           <addrLine>Argentina</addrLine>
                        </address>
                     </item>
                     <item>
                        <address>
                           <name>Slavko Urbančič </name>
                           <addrLine> Ramon L. Falcon 4158 </addrLine>
                           <addrLine>1407 Buenos Aires </addrLine>
                           <addrLine>Argentina</addrLine>
                        </address>
                     </item>
                     <item>
                        <label>II. KANADA </label>
                        <address>
                           <name>Anton Štih </name>
                           <addrLine>20 Rufford Rd</addrLine>
                           <addrLine>Toronto, Ontario</addrLine>
                           <addrLine>M8W 4V6 CANADA</addrLine>
                        </address>
                     </item>
                     <item>
                        <label>III. ZDRUŽENE DRŽAVE </label>
                        <address>
                           <name>Slovenska Pisarna (Anton Oblak) </name>
                           <addrLine>c/o St. Vitus Church</addrLine>
                           <addrLine>6104 Glass Ave.</addrLine>
                           <addrLine>Cleveland, OHIO 44103 </addrLine>
                           <addrLine>USA</addrLine>
                        </address>
                     </item>
                     <item>
                        <address>
                           <name>Franjo Mejač </name>
                           <addrLine>7042 West Tripoli Ave</addrLine>
                           <addrLine>Milwaukee, Visconsin 53220</addrLine>
                           <addrLine>USA</addrLine>
                        </address>
                     </item>
                  </list>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <figure>
                     <graphic url="slike_z_44/z_44_37.png"/>
                     <head>Fra' Angelico: Pri grobu <name type="author"/></head>
                  </figure>
                  <p>Vsem bralkam in bralcem Zaveze</p>
                  <p>Vsem članom in članicam Nove slovenske zaveze</p>
                  <p>Vsem prijateljem</p>
                  <p>Vsem Slovencem</p>
                  <p>Pod Triglavom in po daljnih otokih in kontinentih</p>
                  <p>Veselo veliko noč</p>
                  <p>Blagoslovljeno veliko noč </p>
               </div>

            </div>
         </div>
      </back>
   </text>
</TEI>
