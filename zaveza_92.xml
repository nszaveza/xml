<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti
					– s posebnim ozirom na krizo slovenstva po boljševiški revoluciji in
					državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Lenart Rihar</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Člansko prilogo Mi med seboj ureja</resp>
					<name>Blaža Cedilnik</name>
				</respStmt>
				<respStmt>
					<resp>Grafično oblikovanje tiskane izdaje</resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali:</resp>
					<name>Tamino Petelinšek </name>
					<name>Tatjana Splichal</name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v
						besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent> KB XML </extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Domača stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova slovenska zaveza</p>
				</availability>
				<idno type="issue">92</idno>
				<idno type="ISSN">?</idno>
				<date>2014-03-24</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope type="issue">92</biblScope>
							<biblScope type="vol">XXIV</biblScope>
							<biblScope>številka 1, marec 2014</biblScope>
							<date when="2014-03">2014</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2014-03-24">
				<name>Alexander Jerman</name> – pregled besedila, pretvoril besedilo v zapis TEI,
				dodal strukturne oznake </change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 92</titlePart>
					<titlePart>Revija za duhovna, kulturna in politična vprašanja sedanjosti in
						prihodnosti – s posebnim ozirom na krizo slovenstva po boljševiški
						revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2014</docDate>
				</docImprint>
			</titlePage>
			<divGen type="toc"/>
		</front>

		<body>
			<div type="div1">
				<pb n="001"/>
				<head>Aktualni kulturnopolitični komentarji revije Zaveza</head>
				<div type="div2">
					<head>Zlo stoletja na tranzicijski način</head>
					<docAuthor>Lenart Rihar</docAuthor>
					<div type="div3">
						<p>Prav ta čas prihaja na tržišče težko pričakovana knjiga Alaina
								Besançona<hi rend="italic">Zlo stoletja</hi>. Prebrati bi jo morali
							vsi, saj govori, čeprav z motrenjem totalitarne preteklosti, o naši
							prihodnosti. Prihodnosti pa v tem, kar gledamo okrog sebe v polju
							kulturnopolitičnega, prav gotovo ni. Če pogledamo politični vrh, vidimo
							zavestno naslanjanje na jugo-boljševizem – od vsakršnega agitpropa do
							nikakršne gospodarske politike. V ozadju čutimo nekdanje veljake.
							Njihova tarča ni samo omenjena elita, pač pa svoje ideje prek različnih
							aktivistov cepijo med razočaranimi in stiskanimi ljudmi. Če jih ne
							spravijo v pogon za svoje destruktivno delo, jih odvrnejo vsaj od
							nujnega deleža, ki bi ga morali prispevati demokratični strani.</p>
						<p>Kaj počne demokratična stran z zaupanjem svojih volivcev, pa je spet
							drugo vprašanje. Stežka smo poslušali trdo besedo, ki jo je Zaveza
							namenjala krščanski demokraciji, ko se ji je v devetdesetih letih zdelo
							nadvse pomembno »biti zraven«, denimo pri Drnovškovi vladi. Skozi leta
							se je potrdilo, da je imela Zaveza prav. Za tisti čas bi strogost lahko
							omilili z dejstvom, da je šlo za začetke in da je bil tam vsaj vtis
							velike politike. Danes pa je znotraj zdravega razuma, osnovne
							življenjske orientacije in minimalnega političnega instinkta povsem
							nemogoče razumeti, kako vodstvo sorodne stranke izkazuje največji
							sprotni angažma zadnjih let pri nekem (najmanj kar lahko rečemo)
							vprašljivem zakonu s pregovorno (!) kočljivo tematiko, ki ga je v
							parlamentarno proceduro poslala »stožiška« vlada in ki (najmanj kar
							lahko rečemo) za sprejetje ni potreboval opozicijskih glasov. Kje je
							tukaj občutek za volivca, zvestoba izvoru in programu, smisel za smer,
							vodenje in rast stranke, razumetje slovenskega tukaj in zdaj?</p>
						<p>Jedrni volivec je tako znova skrajno neprijetno razpet, saj si njegov
							vrednostni svet zastavlja pravkar zapisana vprašanja, obenem pa mu je
							samoumevna tudi zvestoba lastni stranki in praviloma tudi vodstvu; celo
							takrat, ko slednje idejnega kapitala stranke ne povzema in ne živi ali
							pa ga ni sposobno prevesti v resno politično delo. Povsem prezrto in
							skoraj povsem neraziskano je, koliko krivic, ponižanj in onemogočanj je
							moral ta volivec pretrpeti pod boljševizmom, ko je ostajal zvest
							slovenstvu in krščanstvu. Iz Egipta je poln upanja izšel kot zmagovalec,
							a vedno nova zlata teleta, ki mu jih pripravljajo rojaki, mu grenijo
							častitljiva leta. Začuden ugotavlja, da je Egipt mogoč tudi zunaj njega,
							tudi na svobodi. Ne samo Egipt, tudi Egipčani so se pretihotapili v nov
							svet; na zborovanjih poveličujejo zatiranje, vabijo v nekdanje čase in
							že odkrito propagirajo sužnjelastništvo. Če naš človek od suženjstva ni
							pričakoval več od mizernega zunanjega preživetja in je za duhovni razmah
							skupaj z negovanjem ideje o svobodni deželi skrbel v notranjem eksilu,
							so ga upravičena pričakovanja na drugi strani Rdečega morja po
							desetletju, dveh, poltretjem začela tirati v obup. </p>
						<p>Slovenija postaja karikatura obljubljene dežele zato, ker ni znala ali ni
							hotela ločiti med suženjstvom in svobodo, ker med njima ni vzpostavila
							nepremostljivega preloma. Vsi vemo, voditelji katere stranke so zadnji,
							ki bi si smeli privoščiti zadevno zamegljevanje. Kaj šele denarno
							nagrajevanje pretihotapljenega faraončka ali »konstruktivno sodelovanje«
							pri egiptovskih tajnih službah, ki so njihovim ljudem prizadejale največ
							gorja. Jasna stališča bi jih že v izhodišču varovala pred kakršno koli
							zlorabo te ali one politične konkurence. </p>
						<p>Popolnoma jasno je, da omenjena primera, se pravi dodaten privilegij
							prvemu izmed privilegiranih ali različica zakona o tajnih službah, sama
							na sebi nikakor nista bistvenega pomena. Težava je v tem, da kažeta na
							osnove, na katerih sta sploh mogoča. Te osnove pa so razlog skoraj
							vsemu, kar nas od pravične in uspešne družbe loči. Kdor razume, kakšen
							svet je nasledila mlada slovenska demokracija in kako malo ga je uspela
							razgraditi, bo samodejno obvarovan neštetih podobnih napak. Ključ za
							rešitev je torej, kot Zaveza brez prestanka poudarja, razumetje stvari.
							A ker domača beseda prevečkrat ne dobi ustreznega mesta in učinka, <pb
								n="002"/>predlagamo misli tujca Alaina Besançona. Gre za trikratnega
							doktorja, tudi zgodovine, člana Francoskega inštituta, ki je bil pet let
							član komunistične partije – vse do objave Hruščovovega poročila leta
							1956. Ni mogel razumeti tistih, ki so tudi po Poročilu ostali člani
							francoske komunistične partije. One, ki so jo zapustili, pa ločuje na
							tiste, ki so si mirno odpustili članstvo v taki organizaciji, in na
							tiste, ki si niso. Sam si, osramočen, jezen in prevaran, ni mogel
							odpustiti. Škodo zaradi lastne zablode je hotel popraviti. Več
							desetletij je vztrajal v poglobljenem raziskovanju ruske zgodovine in
							sovjetskega komunizma. Da bi <hi rend="italic">razumel</hi>. Prepričan
							je, da bo na sodišču vse človeške zgodovine proces zoper komunizem
							osrednjega, prav posebnega pomena. Živi v upanju, da mu bo ves
							dolgoletni napor, ki ga je vložil v raziskovanje, štet v odpuščanje.</p>
						<p>Slovenije v njegovi knjigi, razen v predgovoru, sicer ni, a zato jo
							spremlja odlična študija slovenskega zgodovinarja mag. Jurija Emeršiča.
							Njegov tekst nakazuje, kako premoščati umetno vrzel, ki se jo v javnosti
							skuša ustvariti med zakonitostmi sovjetskega in jugoslovanskega
							boljševizma. Kdor uspe zaobiti splošno javnomnenjsko prizmo, bo zlahka
							stavek za stavkom prevajal v slovensko stvarnost; najprej takratno,
							totalitarno, med letoma ’45 in ’90, potem pa še v neštete tranzicijske
							transmisije.</p>
						<p>Denimo o tem, kako je represivno jedro varovano s skrajno gosto ideološko
							meglo. »Četudi je bila posoda skrivnosti o uničevalnih operacijah
							predrta, je bila <hi rend="italic">luknja zamašena s splošno voljo do
								nejevernosti.</hi>« Vemo za stotine grobišč, a kot da nočemo verjeti
							… Če bi pričevanjem verjeli, bi bili prisiljeni korenito spremeniti svoj
							pogled, ker bi ta vodil v povsem neverjeten svet, pokoren neki zablodeli
							logiki. Avtor navede primer: »K<hi rend="italic">o je David Rousset
								sprožil vprašanje o sovjetskih taboriščih malo pred letom 1950, je
								bil to škandal. Sartre je brez težav dokazal, da je koncept
								taborišča v protislovju s socialističnim pojmovanjem in ga zatorej
								ni moglo biti. Leta 1948 je med Kravčenkovim procesom gospa
								Buber-Neumann izzvala proteste s svojo izjavo, da je v nemških
								delovnih taboriščih zaznala ostanke prava, ki jih ni bilo v
								sovjetskih taboriščih, kjer je bila zaprta, preden jo je Stalin
								izročil Hitlerju.« </hi>Komunizem pozno v tranzicijo ohranja stanje
							popolnega zanikanja. Nedavno si ga je samoumevno privoščil nekdanji
							partijski poglavar v slovenskem parlamentu. Privoščijo pa si ga tudi vsi
							njegovi podaniki, ki sestavljajo današnjo vladno koalicijo. Ne obstaja
							nič, dokler se ne odpre zemlja in pred nami vstane rov sv. Barbare. A še
							njen učinek, ki bi moral biti tektonski, se uspe izničiti. Slovenija je
							zaradi slepilnega manevra o drugačnem obrazu svojega boljševizma
							potrebna toliko večje pronicljivosti. Posebno zato, ker drži, da nas ni
							okupirala Sovjetska zveza in da je večina smela kupovati margarino v
							Avstriji.</p>
						<p>Avtor nevarnost komunizma poudari prav na tej točki, kjer najraje
							klecamo; češ, ideja je pa dobra, to in to je bilo pa dobro. A prav zato
							je slabši od nacizma. Nevaren je prav zato, ker je njegova vzgoja
							zahrbtna, postopna in svoja slaba dejanja preoblači v dobra. <hi
								rend="italic">»Ozračje vsesplošne laži se je zgoščevalo, medtem ko
								so se dejstva oddaljevala od besed, ki bi jih morala opisovati.
								Dobro se je na vso silo uveljavljalo, da bi zanikalo resničnost
								zla.«</hi>
						</p>
						<p>Knjiga natančno prikazuje, kako je bila resničnost nadomeščena s
							psevdoresničnostjo. »Ustanovili so posebne enote lažnih novinarjev,
							lažnih zgodovinarjev, lažne literature, lažne umetnosti, ki se je
							pretvarjala, da je fotografsko odražala fiktivno stvarnost. Lažno
							gospodarstvo je proizvajalo izmišljene statistike.« Tako je bilo in
							enako delovanje v istih negativnih slovenskih silah čutimo tudi danes.
							Boljševiška »premoč je bila prav v tej profesionalnosti, ki vključuje
							zvijačo, potrpežljivost in razum v odnosu do želenega cilja. Kljub vsemu
							je šlo samo za uničenje. Gradnja ni možna, ker je cilj nesmiseln. / … /
							Komunizem je bolj sprevržen od nacizma, ker od človeka ne zahteva, da bi
							bil zavestno udeležen pri zločinu, temveč uporabi vsesplošni čut
							pravičnosti in dobrote, da po vsej zemlji seje zlo.«</p>
						<p>»Ko je bežen tresljaj zrušil hišico iz kart, ki bi se lahko sesula prej
							ali kasneje, se nam je pokazalo post-komunistično obzorje: mafija in na
							pol klošarji, ki nimajo moči niti, da bi se spomnili.« S čimer se
							milijarderstvo ne izključuje … Besançon nekje navaja, koliko zahodnih
							politikov je bilo prevaranih, ker so verjeli, da so jih sprejeli člani
							vlade, župani ipd., ne pa partijski funkcionarji. Vprašanje je, če ne bo
							pronicljivost kakega drugega avtorja čez leta razlagala, kako so se
							zahodni politiki na iste limanice lovili tudi v tranzicijskem času. Le
							da so jim družbo delali tudi premnogi plitvi domači politiki t. i.
							izvorno demokratičnih strank.</p>
						<pb n="003"/>
						<figure>
							<graphic url="slike_z_92/z_92_01.png"/>
							<head>Vem, da bo zopet pomlad<name>Tamino Petelinšek</name>
							</head>
						</figure>
						<pb n="004"/>
					</div>
				</div>
				<div type="div2">
					<head>Pričevanje o zgodovini kot pritrditev življenju</head>
					<docAuthor>Matija Ogrin</docAuthor>
					<div type="div3">
						<p>Iz časa, ko so spomladi 1991 ustanavljali Novo Slovensko zavezo, hranijo
							starejši člani NSZ neki spomin, ki nam kar sam po sebi obudi zavest,
							kako zelo se svet okrog nas spreminja, kako naglo nam za hrbtom tečejo
							njegove neustavljive menjave.</p>
						<p>Spominjajo se namreč, da so pred ustanovitvijo nekaj časa tehtali nelahko
							vprašanje: ali naj Novo Slovensko zavezo ustanovijo kot politično
							stranko ali kot civilno društvo? Vsebina, ki jo je tedaj v širšo
							slovensko družbo prinašal osvobojeni spomin na preteklost, je narekovala
							tako naravne in neogibne zahteve po uresničitvi, tj. po spremembah v
							družbeni, politični stvarnosti, da se je zdelo resnično in težko
							vprašanje, katero pot izbrati: pot politične stranke ali pot civilnega,
							kulturnega društva. Životvorni naboj, ki ga je nosilo in mu dajalo polet
							odkrivanje zgodovinske resnice o revoluciji in državljanski vojni, je
							bil med ustanovniki NSZ, kot tudi med mnogimi drugimi ljudmi, tako močan
							in živ, da se je prehod novih spoznanj v politiko – ter s tem razmah
							nove politike – zdel neogiben, naraven, organski in – neustavljiv.</p>
						<p>V tem ozračju je prevladalo stališče, naj se Nova Slovenska zaveza
							posveti poglobljenemu raziskovanju ter pričevanju o polminulem času kot
							civilno društvo, ob trdnem in samoumevnem prepričanju, da bodo politično
							uresničitev novih spoznanj o tem, kaj se nam je Slovencem v 20. stoletju
							dogodilo, prevzele in izpeljale demokratične stranke slovenske pomladi.
							Ta zapis se ne ukvarja z mislijo o pravilnosti te odločitve, pač pa z
							mislijo, kako drastično drugačen je položaj NSZ v razmerju do politike
							danes, dvajset let pozneje. Vredno bi bilo napraviti, denimo, dostojen
							pregled sprejemanja t. i. »Vojnih zakonov« in raznih »spravnih«
							poskusov, ki smo jih – bolj ali manj nemočno ter v informacijski osami –
							prenašali v devetdesetih letih in vse do danes. To analizo bo prej ali
							slej kdo napravil – in iz nje bo morda moč razbrati tudi to, da so bili
							»Vojni zakoni«, kolikor so jih krojile stare politične sile, sredstvo
							manipulacije, kolikor pa so pri njih sodelovale demokratične stranke, so
							bili izkaz postopnega ugašanja zgodovinske zavesti o tem, kar se nam je
							v 20. stoletju zgodilo – s tem pa ugašanja izvorno pomladne politične
							misli. Skratka: ob ustanovitvi NSZ pred dobrima dvema desetletjema se je
							nemara zdelo naravno in samoumevno, da bodo spoznanja Nove Slovenske
							zaveze stranke slovenske pomladi vsaj v dobršni meri artikulirale kot
							del svojih dejanskih političnih prizadevanj. Toda že zgodaj se je začelo
							kazati ter se na koncu pokazalo, da so bila ta politična prizadevanja
							zadnjih dvajsetih let večkrat le serija razočaranj, iztirjenj in
							zastranitev. Ta težnja se v zadnjih letih ne spreminja na bolje. Vse kaj
							drugega. Ljudje danes na splošno poznajo slovensko zgodovino manj in ne
							bolje: manj iz lastnega izkustva in spomina starih staršev, pač pa
							tembolj iz šolskega pouka in medijev. Takšni volivci pač ne bodo čutili
							potrebe in ne zmogli notranje moči, da bi korigirali ravnanje svojih
							političnih strank in jih opomnili na zvestobo prvotnemu konceptu
							slovenske pomladi.</p>
						<p>Slovenska zaveza je prvotno nastala kot koalicija demokratičnih strank v
							silah in stiskah vojnega časa. Nova Slovenska zaveza je nastala še v
							tesni povezanosti z mislijo na politično uresničevanje novih spoznanj v
							novem času. Dve desetletji pozneje se zdi, da je nemajhen del slovenske
							pomladne politike že daleč od uvidov in stremljenj ljudi, ki so s
							svojimi pričevanji o zgodovini ustvarili NSZ. Duhovnega prostora, ki ga
							je NSZ utemeljila s pričevanji in kulturo spominjanja ter z odtod
							izhajajočimi idejami o končanju državljanske vojne – tega duhovnega
							prostora ni vzela za svoje izhodišče nobena politična stranka. Razen
							kdaj pa kdaj kakšen fragment, tako pač, kakor je bilo komu prav v igri
							velikih in pogosto tudi prav malih interesov.</p>
					</div>
					<div type="div3">
						<head>* * *</head>
						<p>Vse to se bo, tako verjamem, spremenilo, toda verjetno ne kmalu in
							zagotovo ne v nekaj letih, v času, ki se zdi v dosegu človekovih upov in
							želja. Bolj realno je sprejeti, da se je naš narod tudi od leta 1990 do
							danes zelo spremenil in se še bo: mnogi (ki so vedeli) so odšli, mnogi
							(ki ne vedo ali jim je vseeno) so prišli. Sam sem se večkrat – brez
							pretiranega pesimizma in grenkobe – spraševal, ali niso ljudje, ki na
							Slovenskem danes ohranjajo pričevanje ter kulturo spomina, v podobnem
							položaju, kakor so naši emigranti v daljnih državah po svetu? Ali so
							bile države, v katerih so in še živijo naši emigranti, kaj bolj tuje
							njihovi politični usodi, osebnim spominom in pričevanjem, kakor pa sta
							slovenska država in družba tuji spominom, pričevanjem in političnim
							stremljenjem ljudi, povezanih v NSZ? Slovenska skupnost v Argentini si
							je zadala težko nalogo, da za prihodnji čas ohrani, kakor se je s
							prispodobo izrazil Zorko Simčič, »žerjavico«: spomin, vero, slovenstvo.
							NSZ je, tako se mi zdi, v podobnem <pb n="005"/>
							<figure>
								<graphic url="slike_z_92/z_92_02.png"/>
								<head>Brez sadu <name>Tamino Petelinšek</name>
								</head>
							</figure> položaju: je v domovini, toda v določenem smislu izločena iz
							slovenske družbe. Je doma, toda kakor v emigraciji. Sredi slovenskih
							dežel, toda kakor v eksilu. To je faktično stanje še vedno delujočih
							učinkov državljanske vojne. Toda človeka, ki verjame v moč in vrednost
							resnice, to ne straši in ne omaja. Ve, da mora predvsem ohraniti
							»žerjavico«; za kateri čas in za katere ljudi, to ni pomembno. Le eno je
							pomembno: vsako ohranjeno pričevanje, vsako ime, vsak zapisan spomin na
							usodni čas revolucije in državljanske vojne je majhna zmaga nad
							relativizmom in brezbrižnostjo, zmaga osebnega nad brezosebnim, zmaga
							slovenstva nad mednarodnim in brez-narodnim prevratništvom, je vzpodbuda
							k pomembnim človeškim uresničitvam v prihodnosti in globoka pritrditev
							življenju, njegovi vrednosti in svetosti – in to ne more ostati za
							vselej brez pomena, brez sadu in učinka.</p>
						<pb n="006"/>
					</div>
				</div>
				<div type="div2">
					<head>Učinki molka</head>
					<docAuthor>Brane Senegačnik</docAuthor>
					<div type="div3">
						<p>Revolucionarni teror v Sloveniji je imel ogromne razsežnosti in srhljive
							oblike; kljub temu pa najbrž ni najbolj značilen za komunistično
							preobrazbo slovenske družbe ta teror sam, temveč dolgotrajni prisilni
							molk o njem. Ni vsak molk preprosto samo molk: vsak molk ima svoj izvor,
							svojo globino, obseg, vsebino, težo in pomen. Večji so dogodki, ki jih
							zastira plašč molka, usodnejši so njegovi učinki; hujši so ukrepi, s
							katerim je vsiljen, bolj je deformiran družbeni prostor; dalj časa
							traja, dlje stran od zgodovinske in sodobne resničnosti tavajo
							posamezniki. Nazadnje začne z nasilnimi ukrepi sankcionirani molk
							pronicati navznoter, v človeško notranjost: ne le da »zamolčanega« ni v
							družbi, temveč se začne to, kar so ljudje tako boleče izkusili,
							zabrisovati in groteskno preoblikovati tudi v psihi posameznikov: in ko
							se potopi v nezavedno, od tam nevidno kontaminira življenje njihove
							skupnosti. Skupni prostor postane popolnoma izkrivljen, ne da bi ljudje
							to dojemali; praznina, ki nastane z zamolkom oziroma »odpravo« resničnih
							dogodkov, je nekakšna imaginarna parcela, na kateri je mogoče
							postavljati fantazmične ideološke konstrukcije. Ko v tak svet vstopijo
							nove generacije, postane še bolj zapleten: čista zgodovinska slika, ki
							jim jo ponuja uradna (dominantna) kultura, jim, povsem razumljivo,
							ustreza, navsezadnje je dolžnost staršev, da oskrbijo svoje potomce s
							čim boljšim vedenjem o svetu; kar kali to sliko, zato občutijo kot oviro
							za svoje lastno avtentično življenje, kot obremenjevanje s preteklostjo.
							Tako se dogaja, da jim tisti, ki jih najbolj spodbujajo k neobremenjeni
							hoji, nalagajo na ramena vedno hujša bremena preteklosti.</p>
						<p>Slovenska resničnost je potlačena pod površino tako v psihoanalitčnem kot
							v dobesednem, fizičnem smislu: tonam sadre, ki se je natekla iz celjske
							cinkarne na teharsko grobišče, in enajstim betonskim zidovom v rovu sv.
							Barbare ustrezajo desetletja gradnje celotne družbe po ideoloških planih
							na temelju molka o zločinih. Poboji, nasilje in prisvajanje lastnine v
							nacionalnih razsežnostih – takšna je bila podlaga nove stvarnosti. In ta
							podlaga je bila arhitektonsko dejavna: slovenska družbena stavba od
							tedaj nikoli ni mogla biti trdna, ker so se tla pod njo premikala. To se
							potrjuje v desetletjih po razpadu SFRJ: Slovenija se je osamosvojila
							predvsem iz želje po ohranitvi nacionalne samobitnosti in izhodu iz
							nedelujočega ekonomskega sistema; po dveh desetletjih pa slovensko
							kulturo – takšna je vsaj prevladujoča javna podoba – preveva mesečna
							nostalgija po jugoslovanski socialistični preteklosti. Zaradi podlage,
							ki jo tvori sistematizirano nasilje in molk o njem. Ki je zato na neki
							način resnična in neresnična obenem. Demokratizacija ob nastanku
							slovenske države ni spodjedla te podlage; to pa pomeni, da
							demokratizacije v pravem pomenu sploh ni bilo, oziroma da je ostala
							nedokončan proces. </p>
						<p>Prizadevanja po tem, da bi slovenska država in družba ostali utemeljeni
							na tej podlagi, so izredno energična, obsežna in raznolika; poseben
							pospešek so dobila v drugi polovici devetdesetih let, ko so iz faze
							latence postopoma prehajala v odkrit projekt restavracije socializma.
							Privzem površinske liberalne identitete, poudarjanje zgodovinskega
							relativizma in neodgovornega individualizma, propagandistično svarjenje
							pred revanšizmom, gesla: »Dovolj brskanja po kosteh!« in »Zgodovino
							zgodovinarjem!« – vse to je odigralo svojo ne nepomembno vlogo. Besedo
							»komunizem« je bilo tako rekoč prepovedano uporabljati, tudi ko se je
							govorilo o najbolj očitnih primerih kontinuitete; a ta prepoved očitno
							ni izvirala iz sramu (post)komunistov, temveč iz njihovih interesov:
							ostati, kar si bil, in pri tem ne biti identificiran, je bilo
							najpomembnejše taktično vodilo boja za oblast. Danes pa se vse pogosteje
							igra z odprtimi kartami; ne le reaktivirani družbenopolitčni delavci iz
							starih socialističnih časov, temveč tudi mladi ljudje, rojeni po propadu
							SFRJ, prepričano zagotavljajo: »Vsi vemo, da smo v socializmu živeli
							bolje.« Slovita stožiška obnovitev zaobljub komunizmu, ki jo je izvedla
							celotna tako imenovana leva politična elita, je bila le kulminacija in
							nekakšna uradna razglasitev tega, kar je bilo nenaivnemu opazovalcu že
							dolgo očitno: da želi ta elita zasukati slovensko ladjo naprej – v
							preteklost.</p>
						<p>Proces prilagajanja in konsolidacije bivših komunističnih in
							parakomunističnih organizacij je izredno obsežen: poleg ekonomske ima
							tudi kulturno razsežnost, ki je sicer od prve odvisna, a ni morda nič
							manj pomembna in je predvsem bolj vidna. A to seveda ni vsa zgodba. V
							obnebju zgodovinskega molka se ni samo obnovila moč propadle ideologije,
							temveč je doživel svojo – morda usodno – preobrazbo tudi tisti del
							družbe, ki ne pristaja na to ideološko skrčeno obzorje. Ta del družbe,
							ki vztraja pri tistem, kar je bilo v <pb n="007"/>začetku devetdesetih
							let prejšnjega stoletja videti splošna usmeritev, namreč: uveljavljanje
							demokratičnega življenja v Sloveniji, je v restavrirani socialistični
							kulturi pogosto označen (in s tem seveda že tudi obtožen) kot »meščanska
							kultura«, »kapitalizem«, »globalizem«, »neoliberalizem« in celo
							»fašizem«. Medijski in akademski ideologi sem pogosto prištevajo še
							Katoliško cerkev –navidez nevtralna oznaka RKC, ki jo uporabljajo, v
							njihovem obzorju dejansko deluje kot šifra za najhujše zlo. Takšne
							oznake so seveda same na sebi dokaz kulturnega boja, v katerem
							argumentiran dialog ni mogoč. Posledice tega pa so težke: na eni strani
							so v tem, da tudi najbolj nenavadno umovanje z levičarskim akademskim
							pokritjem in »doktorirane bedastoče« kakih zofijinih ljubimcev veljajo
							za resen družbeni diskurz; na drugi strani pa v tem, da se zagovorniki
							demokracije bodisi nekritično idejno konsolidirajo bodisi prav tako
							nekritično stopajo v radikalen medsebojni konflikt zaradi nesposobnosti
							razlikovati nebistveno od bistvenega. Obe vrsti nekritičnosti močno
							zaznamujeta prizadevanje za demokratizacijo slovenske družbe in
							zahtevata temeljit premislek. Tu bi rad samo grobo skiciral ti
							težavi.</p>
						<p>Vsaka družba potrebuje elite na različnih področjih; kot je dobro znano,
							precejšen del slovenskih elit iz različnih razlogov simpatizira s
							postkomunističo slovensko politiko in podpira njeno družbeno vizijo. Res
							je, da so argumenti, s katerimi pripadniki teh elit podpirajo svoja
							stališča, pogosto ne le neelitni, temveč naravnost nedoletni, včasih so
							brezsramno utilitarni, včasih pa celo dišijo po ideološkem fanatizmu;
							res je, da je v našem družbenozgodovinskem položaju zelo težko odmisliti
							tako hudo miselno nekompetentnost, tem bolj seveda oportunizem in
							instrumentalizacijo morale za lastne interese; toda kljub temu ni
							upravičeno v celoti zanikati pomena vedenja in znanja teh elit, se pravi
							tudi njihove segmentalne kompetentnosti. Vsesplošna protiintelektualna
							nastrojenost je predvsem nesmiselna in nekompatibilna z demokratično
							kulturo; vodi lahko k zanikanju pomena višjih oblik kulture, na koncu
							koncev pa lahko deluje tudi kot politični bumerang. Ne trdim, da takšno
							razpoloženje preveva zagovornike demokracije, prej mi je znano od
							drugod: spominjam se, kako so v bližnji preteklosti tretjerazredni
							kulturni novinarji pripisovali populizem družbenokritičnim izjavam, pod
							katere so se podpisali akademiki Dane Zajc, Lojze Lebič, Niko
							Grafenauer, pisatelj Rudi Šeligo in filozof Ivan Urbančič; in prav v
							zadnjih letih so medijski kreatorji literarne scene začeli uvrščati
							Draga Jančarja v imenitno esejistično druščino Vlada Miheljaka in Tanje
							Lesničar Pučko. Celo nekateri univerzitetni profesorji, tudi takšni, ki
							so si s trdim delom prislužili mednarodni ugled, so se pred par meseci
							za par mesecev prelevili v aktiviste; napadalno so bliskali z očmi in
							skupaj z množico pretili osovraženim posameznikom: »Gotof si!«, kot da
							bi bila njihova edina duhovna hrana besedilo Igorja Koršiča »Iz leta
							zmaja v leto kače« (Pogledi 7. januar 2013), po mojem eno najodurnejših
							besedil, ki so bila v zadnjih desetletjih napisana v slovenščini. Ampak
							tovrstne provokacije nikakor ne bi smele biti uspešne, se pravi ne bi
							smele izzvati podobnih potez na strani, ki ji gre za demokratično
							kulturo. Ne v obliki počeznega obtoževanja, ne v obliki forsiranja
							»naših« zgolj zato, ker so »naši«, ne glede na vse ostalo. Prav v
							takšnem napornem razlikovanju se namreč uresničuje demokratična kultura.
							To pa seveda ne pomeni, da za njen razvoj ni potrebna kritičnost, pa ne
							le do pogosto poraznih družbenih potez – tudi sicer nesporno strokovno
							kvalitetnih – pripadnikov retencijskih elit (ki v nasprotju s površnim
							prepričanjem niso endemičen pojav v sferi družboslovja in humanistike),
							temveč tudi do tako imenovanih vrhunskih dosežkov svetih krav in nagih
							cesarjev etablirane kulture vseh generacij. A to ni stvar kulturnega
							boja, temveč demokratične kulture, ki ni boj, temveč skrb; če pa že je
							boj, je najprej boj s samim sabo, boj za lastno dušo, kot je govoril
							Platonov Sokrat. To pa pomeni: najprej globok, dosleden premislek in
							potem odgovorna sodba. </p>
						<p>Razlikovanje med simptomi in vzroki je ena osnovnih sposobnosti, ki jo
							mora usvojiti vsak zdravnik; dejansko pa tudi vsako, še tako preprosto
							razmišljanje o družbi in zgodovini slejkoprej zahteva od nas
							razločevanje površinskih pojavov in globinskih procesov, videza in
							pravih vzrokov. Vsaj del nesmiselnih konfliktov na izvorno demokratični
							strani slovenske politike in kulture izvira iz težav s tem
							razlikovanjem. Zagotovo igrajo v vsem skupaj svojo vlogo tudi osebni
							prestiž, ambicije posameznih skupin po večjem vplivu in nadzoru ter
							takšne in drugačne nedemokratične prakse: nerealistično bi bilo
							pričakovati, da takšnih destruktivnih pojavov sploh ne bo. Vendar ti le
							težko dobijo uničujoče razsežnosti, kjer imajo ljudje pred očmi »veliko
							sliko«, »globinsko podobo« resničnosti in so sposobni videti in razumeti
							same sebe v njenih razsežnostih. Žal bi lahko rekli, da se v
							poosamosvojitveni zgodovini nenehoma pojavljajo različice istega vzorca:
							zmeraj nove skupine in vedno mlajši <pb n="008"/>
							<figure>
								<graphic url="slike_z_92/z_92_03.png"/>
								<head>Učinki molka<name>Tamino Petelinšek</name>
								</head>
							</figure>posamezniki, ki imajo nepremostljive težave z globinskim vidom
							in orientacijo po zgodovinskem prostoru. Kot po pravilu po krajšem času
							medijsko ozvočenega nasprotovanja kontinuiteti pristanejo v taktičnem
							zavezništvu z njenimi silami; včasih dobijo za to borno plačilo, včasih
							pa ob glasnem posmehu istih medijev le brce v zadnjico. In vendar se zdi
							– zgodba z arhivi močno vzbuja takšne slutnje –, da novi kandidati v
							dolgi vrsti nestrpno čakajo, da si bodo lahko nadeli nov Harlekinov
							kostum za njegovo staro vlogo. Uničujoči učinki molka o zgodovinski
							resnici so, kot kaže, do te mere deformirali družbeno zaznavo in
							samozaznavo, da se predstava sploh ne more končati. In so tako globoki,
							da tisti, ki nastopajo v tragediji, mislijo, da so Harlekini in
							Kolombine. Za naš grenki smeh.<pb n="009"/>
						</p>
					</div>
				</div>
				<div type="div2">
					<head>Sprava – nedokončan proces</head>
					<docAuthor>Helena Jaklitsch</docAuthor>
					<div type="div3">
						<p>Spravno dejanje v začetku devetdesetih v Kočevskem rogu, ko sta si podala
							roki Milan Kučan, zadnji partijski sekretar, ter dr. Alojzij Šuštar,
							takratni ljubljanski nadškof in metropolit, naj bi pomenilo dokončno
							pomiritev med »revolucionarno« in »domobransko« stranjo. Vsaj tako nam
							je to spravno mašo kot naslednica povojne revolucionarne oblasti (mnogi
							njeni aktivni funkcionarji so prevzeli vidna mesta tudi v samostojni
							državi, stara nomenklatura je prešla v nove elite) dolgo časa
							predstavljala levica. Ta stisk naj bi pomenil začetek, predvsem pa konec
							spravnega procesa med preganjanimi in preganjalci, med totalitarno
							oblastjo in njenimi žrtvami. Že s tem, ko je »dovolila« spravno mašo ter
							prižig sveč na že znanih grobiščih (ni pa čutila nobene potrebe, da
							razkrije še druga morišča po Sloveniji), je po njenem mnenju zadostila
							potrebam preganjanjih po priznanju za njihovo trpljenje. Tega, da takrat
							zaradi prebujenega slovenskega naroda sploh ni mogla ravnati drugače,
							čeprav bi si to še tako želela, ne bi priznala niti danes. Tudi zadnji
							partijski funkcionar se verjetno nikoli ne bi odločil za udeležbo na tej
							slovesnosti, če ga ne bi k temu (pri)silil zgodovinski trenutek. Toda,
							ali je bilo tisto dejanje res spravno dejanje, ki je enkrat za vselej
							pomirilo in povezalo sprti strani? Ali je za spravo naroda, ki v svoji
							grudi skriva preko šeststo grobišč, res dovolj zgolj stisk roke? </p>
						<p>Sprava je zagotovo zahteven proces, še posebej kadar je zlo, ki ločuje
							obe strani, tako veliko, kot je v slovenskem primeru. Ta proces zahteva,
							da vsaka stran pri sebi pogleda in ovrednoti svoja ravnanja v času, ko
							je spor nastal, kritično in v resnicoljubnosti presodi, ali so bila ta
							resnično narejena iz ljubezni do domovine, do naroda, do sočloveka ali
							pa so se v njih skrivali tudi drugi, bolj skriti, temačni in sebični
							nameni, ki si jih morda tisti hip niti sama ni hotela priznati, ali pa
							so bili celo zavestno zamolčani. Po takem premisleku sprava nujno
							zahteva tudi ubeseditev tega premisleka in prošnjo za odpuščanje
							tistega, ki mu je bila storjena krivica in zadana bolečina. Toda
							odpuščanje mora biti prežeto tudi z obžalovanjem, saj odpuščanje brez
							obžalovanja, kot pravi Marko Kremžar, »ne more ustvariti novega živega
							in zdravega razmerja med prizadetimi«. Vendar tudi odpuščanje in
							obžalovanje nista dovolj, da se spravni proces zaključi. Prisotna mora
							biti tudi jasna obsodba storjenih hudodelstev (umor, krivične obsodbe,
							kršitev temeljnih človekovih pravic itd.) in teh, ki so izvajali ta
							hudodelstva, ter iskrena želja, da se storjene krivice popravi. Ob tem
							se mi, izhajajoč iz slovenske izkušnje, poraja vprašanje, ali morata obe
							sprti strani narediti enako velik korak na poti k spravi ali pa morda
							ena stran nosi večji del krivde in odgovornosti za globok prepad in zlo
							kot druga in mora zato narediti večji kos poti na poti k spravi. Ali je
							pravzaprav lahko žrtev kriva in (so)odgovorna za hudo, ki ji ga je
							naredil storilec? V slovenskem prostoru, ko se govori o spravi, namreč
							levica kot neposredna naslednica povojne revolucionarne oblasti vedno
							znova poudarja, da so bile žrtve zaradi medvojnega ravnanja pravzaprav
							same krive, da so končale v breznih. </p>
					</div>
					<div type="div3">
						<head>Na ločenih bregovih</head>
						<p>Vrnimo se torej k spravni slovesnosti, ki je bila junija 1990 v Kočevskem
							rogu. Tam sta si stala nasproti najvišji predstavnik totalitarnega
							sistema, kateremu so bili s prvimi demokratičnimi in večstrankarskimi
							volitvami po drugi svetovni vojni šteti dnevi, ter nadškof Šuštar. Stala
							sta si nasproti vsak s svojo predstavo o spravi. O tem se prej nista
							pogovarjala. Svojih pogledov na spravo nista predstavila drug drugemu.
							Če bi takrat spregovorila in približala svoja pogleda na spravo, bi
							morda danes, po več kot dvajsetih letih, ne ugotavljali, da smo od nje
							še dlje kot takrat. Če bi namreč takrat nadškof od zadnjega partijskega
							sekretarja, kot predstavnika totalitarizma, v okviru te spravne
							slovesnosti odločno zahteval, da ne samo vsem navzočim, ampak celotni
							Sloveniji spregovori o krivicah, ki jih je nedemokratični sistem
							povzročil številnim Slovencem, da razgali vso sprevrženost sistema, ki
							je toliko desetletij obvladoval tako družbeni kot zasebni prostor, da
							jasno obsodi med in povojne izvensodne poboje in da se te, ki so ukazali
							poboje, postavi pred sodišča, potem bi takrat res lahko začeli spravni
							in očiščevalni proces, ki ga razdvojeni slovenski narod resnično
							potrebuje. Vendar se to ni zgodilo. Zadnji partijski funkcionar je
							odlično odigral svojo predstavo, zavedajoč se, da ima tisti hip, ko se
							je slovenski narod osamosvajal, v rokah slabše karte. Udeležil se je
							slovesnosti in stisnil roke nadškofu, medijski aparat, trdno v rokah
							njegovih pajdašev, pa je poskrbel, da si je ves slovenski narod zapomnil
							ta stisk roke kot začetek in konec spravnega procesa. Živo si lahko
							predstavljam, kako zadovoljni <pb n="010"/>so bili sami s seboj, saj so
							še enkrat izigrali zgodovino ter jo obrnili v svojo korist. Glede na
							kasnejša dejanja in ravnanja takratnega predsednika predsedstva SRS,
							pravzaprav celotne kontinuitete, lahko mirno sklepam, da tudi v najbolj
							pretresljivih trenutkih slovesnosti niso v resnici niti za hip začutili
							nobenega obžalovanja za vse storjeno zlo. Zanje so njihova dejanja
							popolnoma legitimna, saj se že od začetka druge svetovne vojne zavedajo,
							da bi drugače ne mogli priti, predvsem pa ne ostati na oblasti.</p>
						<p>Na drugi strani pa je zamolčana in zatirana stran, vsaj takrat močnejša
							od svojih krvnikov in preganjalcev, zamudila zgodovinski trenutek, ko bi
							lahko spodbudila očiščevalno pot v slovenskem narodu. Dejstvo je, da
							nadškof dr. Šuštar niti ni mogel govoriti v imenu ubitih in zatiranih,
							zato tudi ni bil pravi naslovnik za spravo. V imenu pobitih domobrancev
							bi lahko govorili predstavniki Nove Slovenske zaveze, toda njih
							kontinuiteta ni hotela priznati za enakovredne sogovorce. Za komuniste
							je bil nadškof odličen partner, zato je tudi razumljivo, zakaj so ves
							čas (še danes) tako poudarjali njegovo pomembno vlogo pri (navideznem)
							procesu sprave. Mil, tih, brez vsakih zahtev po popravi krivic in zahtev
							po jasni obsodbi zločinov. Da le ne bi po nepotrebnem vznemirjali
							predstavnikov kontinuitete, čeprav je moral vedeti, da na drugi strani
							ni nobene resnične želje po priznanju svojih zločinov, nobenega kesanja
							za storjene zločine. Vse za ljubi mir. Toda ni sprave brez resnice.
							Čiščenje ran pa je vedno boleč proces. In rana v slovenskem narodu je
							zelo velika.</p>
					</div>
					<div type="div3">
						<head>Ko sprava razdvaja</head>
						<p>Kako blizu smo torej spravi danes, po več kot dvajsetih letih samostojne
							in demokratične države? Brez pretiravanja lahko zapišem, da je sprava
							danes še dlje, kot je bila pred dvajsetimi leti. Spravni proces se
							pravzaprav niti še ni mogel začeti, saj se sprti strani nista uspeli
							poenotiti oz. vsaj doseči minimalnega konsenza glede tega, kaj sprava
							sploh je. Za zadnjega partijskega sekretarja, ki se bo, kako tragično, v
							slovensko zgodovino zapisal tudi kot prvi predsednik samostojne države,
							in za kontinuiteto ohranja sprava v resnici popolnoma isto vsebino, kot
							jo je imela zanje takrat, v Kočevskem rogu. Protirevolucionarni
							demokratični tabor naj enkrat za zmeraj pred zgodovino prizna, da je
							kolaboriral z okupatorjem ter naj prevzame nase krivdo in
							(so)odgovornost za med in povojne poboje, ki jih je pod vodstvom KP
							izvajala partizanska stran. Zagovorniki protirevolucionarnega tabora naj
							prenehajo »preštevati kosti« in iskati odgovorne za med in povojno
							nasilje revolucionarnega tabora, predvsem pa naj enkrat za zmeraj
							zamolčana stran sprejme nedotakljivost po vojni napisane zgodovine. V
							luči tega lahko tudi razumemo njihovo vztrajno, pravzaprav bolestno
							prizadevanje, da bi arhivi ostali zaprti. Sicer pa je že pred padcem
							njenega sistema tako ali tako poskrbela, da je večino arhiva, ki je
							pričal o njeni zločinskosti, uničila. </p>
						<p>Za zagovornike predvojnega demokratičnega meščanskega tabora pa taka
							definicija sprave nikakor ni sprejemljiva, saj se ne napaja ne v resnici
							ne v pravici, prav tako pa ne popravlja­ storjenih krivic. Še huje,
							sprava, kot jo pričakuje kontinuiteta, zahteva od žrtve, da se celo
							odpove temu statusu. Ta stran pričakuje, da bo zgodovina, ko bo enkrat
							očiščena »dvornih« zgodovinarjev, sprejela in razumela argumente
							demokratičnega tabora za njihovo ravnanje med drugo svetovno vojno, ko
							so bili zaradi partizanskega nasilja in komunistične revolucije
							prisiljeni vzeti v roke okupatorjevo orožje. Prav tako si predstavlja,
							da bodo v spravnem procesu vse žrtve revolucionarnega nasilja, ki sedaj
							ležijo zakopane po vsej Sloveniji, vendarle dobile pravico do dostojnega
							pokopa in groba, na katerem bo napisano tudi njihovo ime. Sprava tudi ni
							mogoča brez dokončne obsodbe totalitarizma (in njihovih voditeljev), ki
							je mnogim vzel življenje, ki je sistematično kršil temeljne človekove
							pravice ter mnogim, ker niso brezglavo kimali novemu sistemu, vzel
							osnovne pogoje za človeka vredno življenje.­</p>
					</div>
					<div type="div3">
						<head>Zlo, ki se mu reče demokracija</head>
						<p>Če sem na začetku napisala, da si je kontinuiteta ves čas prizadevala, da
							bi slovenski prostor v spravnem stisku roke pred več kot dvajsetimi leti
							videl dokončni obračun s preteklostjo, pa danes tudi sama ugotavlja, da
							smo od sprave še zelo daleč. V resnici ne more biti drugače, saj, še
							posebej (ali predvsem) s strani kontinuitete, ki je imela tudi v
							samostojni Sloveniji večino časa oblast v svojih rokah, ni bilo narejeno
							nič, da bi pospešila ta proces. Še huje, glavnega krivca za slovensko
							razdvojenost še vedno pripisuje preganjani strani. Odličen prikaz
							grotesknosti in miselne sprevrženosti predstavnikov kontinuitete v
							odnosu do sprave predstavlja pisanje Antona Beblerja v Sobotni prilogi
							(22. 2. 2014). V prispevku, v katerem se je med drugim zgražal tudi nad
							RKC ter »njenimi poskusi vpliva na <pb n="011"/>izide referendumov in
							volitev preko stikov z vrhovi krščansko obarvanih strank, z objavo
							stališč v lastnem tisku, večkrat pa kar naravnost s prižnic«<note n="1"
								place="end" xml:id="ftn1"> Vsi ležeči navedki so vzeti iz prispevka
								Antona Beblerja z naslovom »Še enkrat o posvetnosti, demokraciji in
								spravi«, ki je bil objavljen v Sobotni prilogi 22. februarja
								2014.</note> – sprašujem se, ali je gospodu sploh vredno
							pojasnjevati, da je ena glavnih pridobitev demokracije svoboda govora
							ter pravica izbire –, je razmišljal tudi o spravi, pri čemer se ni v
							ničemer izneveril »sveti komunistični ideologiji«, kateri se lahko kot
							»eden izmed izbranih« zahvali za številne privilegije ter odlično
							poklicno kariero, ki mu je bila omogočena.</p>
						<p>V svojem pisanju pritrdi sedaj že splošni ugotovitvi, da je do sprave še
							daleč, še dlje kot smo bili ob osamosvojitvi. Krivdo za to pripiše tisti
							strani, ki je »začela izrabljati poskus sprave za naknadno
							prevrednotenje izida druge svetovne vojne«, obenem pa ugotavlja, da je
							»v nekaj desetletjih totalitarnega in kasneje delno liberaliziranega
							avtoritarnega režima prišlo do tihe pomiritve in sožitja med nekdanjimi
							sovražniki ter njihovimi otroki in sorodniki. Celjenje ran je samodejno
							potekalo v odnosih med sosedi, sošolci, delavci v podjetjih in pisarnah,
							med kolegi, poslovnimi partnerji, športniki, kulturniki itd. Vse to se
							je dogajalo na medosebni ravni in brez javnega soočanja različnih
							pogledov na vzroke, krivce in žrtve bratomornega medvojnega in povojnega
							nasilja (1945 – 1946). Ugotavljanju kolikor toliko objektivne resnice o
							tem nasilju pred skoraj sedmimi desetletji sicer ni bilo zadoščeno, toda
							delna pozaba je le prispevala k prepotrebnemu sožitju med Slovenci«.
							Kakšna perverzna misel. Tiha pomiritev in sožitje, ki ju omenja, nimata
							nobene osnove v resničnem spravnem procesu, temveč sta izhajali
							izključno iz ustrahovanja ter stalnega nadziranja vseh por družbe. Po
							več deset tisočih pobitih po vojni, po številnih povojnih aretacijah
							zaradi kritike totalitarnega sistema, ki se je uveljavljal, ter
							onemogočanja celih družin, ki niso bile ideološko čiste, je bilo kmalu
							vsakemu kristalno jasno, da ne sme dvomiti v mitologijo povojne oblasti.
							Dvom je imel za posameznika in njegovo družino vse do padca
							titoističnega režima grozljive posledice (vidne in prikrite). Tudi delna
							pozaba, ki jo omenja, ni prispevala k »prepotrebnemu sožitju med
							Slovenci«, saj ni šlo za resnično pozabo, temveč obrambno držo
							posameznikov (da ne rečem kar celega naroda), da so lahko preživeli vso
							grozoto, s katero jim je postregla komunistična revolucija. Posledica te
							»pozabe« je danes vidna v shizofreniji, za katero trpi slovenski narod. </p>
						<p>Ker naj bi po mnenju tiste strani, ki je »začela izrabljati poskus sprave
							za naknadno prevrednotenje izida druge svetovne vojne«, spravo - kako
							bogokletno – »omogočilo le globoko kesanje in prošnja klečečih
							zmagovalcev za odpuščanje«, pomeni tako ravnanje »vrha slovenske RKC ter
							političnih dedičev kolaborantov dejansko odstop od sprave in vrnitev na
							okope delno versko obarvanega sovraštva«. Kot bi prebiral propagande
							floskule, ki jih je bil pretekli komunistični (titoistični) režim poln.
							Oziroma še huje – v tem zapisu lahko jasno prepoznamo temeljni princip
							partijskega delovanja: najprej diskreditacija, nato likvidacija.
							Pričakovati od preganjalca, da se skesa ter prosi odpuščanja, je nujen
							korak na poti k spravi, ne pa odvračanje od nje.</p>
						<p>Gospodu Beblerju, vsaj tako se zdi ob prebiranju prispevka, se najbrž
							krepko kolca po enopartijskem sistemu, kjer je partija vsem in vsakemu
							predpisala, kaj mora misliti, in kjer je partija določala, kdo je kriv
							in kdo ne. Samo tako lahko razumem tudi njegov obup zaradi
							demokratizacije političnega prostora, »ki je enemu izmed nekdanjih
							kolaborantov omogočila, da je bil imenovan na položaj generalnega
							državnega tožilca RS, ki je svoj položaj izrabil, med drugim, za
							razveljavitev sodbe enemu izmed dveh najbolj vidnih slovenskih
							kolaborantov«. Gospod očitno pozablja, da sprava brez poprave krivic ni
							mogoča. Krivična sodba, spisana na podlagi prirejenih dokazov, lažnih
							pričevanjih ter pričevanjih, pridobljenih na podlagi ustrahovanj in ob
							odsotnosti vseh dokaznih in pravnih standardov, pač v demokratičnem in
							pravnem sistemu ne vzdrži kritične presoje. In če je bil nekdo obsojen v
							takih razmerah, ima vso pravico zahtevati razveljavitev take sodbe. To
							bi moral gospod Bebler vedeti. Kot tudi, da nista bili razveljavljeni le
							ti dve sodbi, ampak da so v zadnjih dvajsetih letih v Sloveniji
							rehabilitirali preko 2.500 krivično obsojenih v času totalitarnega
							režima. Res pa je, da je težko, če demokratičnega sistema v resnici
							nikoli ne sprejmeš za svojega ter vse svoje napore usmerjaš predvsem v
							to, da bi se vrnili nazaj časi, ko se je vedelo »kdo je tu gospodar«.
						</p>
					</div>
					<div type="div3">
						<head>Ali je sprava torej sploh mogoča?</head>
						<p>»Danes menim, da bi bilo dobro prenehati nadaljnja izkopavanja na
							nekdanjih moriščih, dostojno obeležiti in urediti dostop do odkritih
							množičnih grobišč, zgraditi v Ljubljani lep osrednji spomenik vsem
							padlim v zadnji veliki vojni in prepustiti poklicnim zgodovinarjem
							raziskovanje naše preteklosti, vključno z njenimi najbolj mučnimi
							poglavji.« S tem Bebler zaključuje svoje razmišljanje o spravi. Tako si
							spravo dejansko predstavlja kontinuiteta in pisec <pb n="012"/>
							<figure>
								<graphic url="slike_z_92/z_92_04.png"/>
								<head>Sprava?<name>Tamino Petelinšek</name>
								</head>
							</figure>je njeno bistvo odlično povzel. Kontinuiteta, združena v
							levici, že tako ni bila nikoli naklonjena izkopavanju morišč, po
							odkritju Hude jame, ki je z vso brutalnostjo razgalila grozljiv zločin,
							pa je njihov odpor še večji. Izkopana trupla so preveč zgovorna,
							predvsem pa jih je mogoče prešteti. In številke postajajo vedno bolj
							strašljive. Vedno bolj tudi razjedajo zgodovinsko mitologijo NOB-ja.
							Zato je potrebno s tem prenehati. Nehote je Bebler razkril še eno travmo
							kontinuitete. Da bi se našla še nova grobišča. Če se že moramo ukvarjati
							z morišči, se dajmo samo še z odkritimi. Že teh šeststo je dovolj, v
							duhu sprave jih označimo, uredimo dostope in s tem dokončno obračunajmo
							s tem delom zgodovine. In tako, kot so potvorili zgodovino, tako bi za
							zanamce postavili še spomenik, ki bi nadaljeval s tem mitom. »Padlim v
							zadnji veliki vojni« … A kaj, ko jih večina ni padla v vojni, temveč je
							bila izvensodno pomorjena, pred tem pa popolnoma razčlovečena. Kot
							zadnji korak na poti dokončne sprave pa za kontinuiteto predstavlja
							trdnjava, ki se ji reče »poklicni zgodovinar«. Njim prepustimo, da
							raziščejo našo preteklost, »vključno z njenimi najbolj mučnimi
							poglavji«, pri čemer je lahko poklicni zgodovinar le s strani
							kontinuitete poklicani posameznik. Vsi ostali, ki hočejo raziskovati
							zgodovino in odkrivati njene najbolj temačne trenutke, so le revanšisti,
							katerih edini cilj je spreminjanje že zapisane zgodovine. Če se torej
							hočemo kdaj spraviti, naj revanšisti pustijo poklicnim zgodovinarjem, da
							povedo, kaj se nam je zgodilo. Ti pa nam tako ali tako sporočajo, da je
							zgodovina že bila enkrat za vselej napisana in da je njihova naloga samo
							še varovanje in skrb za ohranitev le-te. </p>
						<p>Verjetno je res vsakemu jasno, da je tista prava sprava, katere temelj je
							resnica in pravica, zaenkrat oddaljena nekaj svetlobnih let. Ali vsaj
							nekaj generacij. To pa nas vseeno ne odvezuje naporov, da se kot narod
							enkrat vendarle skupaj soočimo z vso travmo naše preteklosti, ki nas
							duši in bremeni. Ne bo nam odpuščeno, če bomo ta del naše zgodovine kar
							tako – ne dovolj pregledanega, neovrednotenega izrinili iz naše zavesti,
							je nekoč zapisal Jože Trontelj, velik mislec in še večji Slovenec.
							Naloga vseh nas, ki se zavedamo, da sprava ni ohranjanje v totalitarizmu
							oblikovane preteklosti, temveč je osebna dolžnost, »povezana s
							priznanjem, kesanjem in zadostitvijo, katere ne more nadomestiti nobeno
							simbolično, to je neosebno podajanje rok« (M. Kremžar). Priznanje,
							kesanje in zadostitev pa mora opraviti preganjalec in ne preganjani,
							morilec in ne žrtev. Šele takrat, ko se bo to zgodilo, bo sprava res
								mogoča.<pb n="013"/>
						</p>
					</div>
				</div>
			</div>
			<div type="div1">
				<head>Kako se je začelo</head>
				<div type="div2">
					<head>Resnica je samo ena</head>
					<docAuthor>Janko Maček</docAuthor>
					<div type="div3">
						<p>Ob slovenskem kulturnem prazniku se je ta in oni gotovo spomnil pesmi, ki
							jo je naš veliki pesnik posvetil svoji rojstni Vrbi: O Vrba, srečna,
							draga vas domača … pred ognjem dom, pred točo mi pšenico bi bližnji
							sosed varoval svet' Marka. Verjetno boste takoj pomislili, kaj bi naša
							napovedana tema, ki ni prav nič romantična, mogla imeti skupnega s
							Prešernovo Vrbo. Kdor vsaj malo pozna ribniško dolino, se bo spomnil
							bele cerkvice na hribu nasproti Nove Štifte in prijazne vasice pod njo;
							to je podružnična cerkev sv. Marka v Zapotoku, ki spada pod faro
							Sodražica. Od tu je doma Vladimir Kozina, ki je leta 1974 izdal knjigo
							Slovenija v plamenih in v njej popisal težko usodo svojih najbližjih, ki
							jim je komunistična revolucija vzela življenje, oziroma jih oropala doma
							in jih pognala v tujino. To njegovo pričevanje se nam zdi tako važno, da
							smo se odločili, da ga vključimo v naš Kako se je začelo, tudi zato, ker
							vemo, da mnogi naši bralci niso imeli prilike prebrati omenjene
							knjige.</p>
						<p>Dogodki, ki so se zgodili spomladi 1942 v Sodražici, na Slemenih in v
							okolici, so do temeljev pretresli in v marsičem spremenili tradicionalno
							življenje teh krajev. »Sodražica ni dosti znana širši javnosti,« je
							zapisal Vladimir Kozina. »Vzrok temu je pač sosednji trg Ribnica.
							Ribničan si, pa bodi iz Sodražice ali iz Ribnice. Znan si po suhi robi
							in krošnji. Ko polja in travniki dremljejo pod snežno odejo, je po hišah
							vse živo. Izdelujejo različne izdelke ,suhe robe'. Spomladi ali pa med
							senom in otavo pa si Ribničan oprta krošnjo in gre z njo v svet.« Že
							spomladi 1941, še bolj pa leta 1942 so bile razmere take, da so
							Ribničani morali s svojo robo ostati doma – leta 1941 zaradi okupacije
							in naslednje leto zaradi upora proti njej, za katerim pa se je
							prikrivala revolucija, ki je močno udarila tudi po krošnjarjih.</p>
					</div>
					<div type="div3">
						<head>Sodražica ob začetku druge svetovne vojne</head>
						<p>V zgodbi o učiteljici Ivanki Škrabec Novak v 22. številki Zaveze smo
							seveda namenili nekaj besed tudi šoli, kjer je poučevala. Dvonadstropna
							zgradba z velikimi okni, svetlimi razredi in širokimi hodniki je dajala
							vtis urejenosti in trdnosti. Večina učiteljev je bila liberalno
							usmerjenih in so se imeli za napredne. Sicer pa v Sodražici niso bili
							napredni samo učitelji, ampak tudi drugi tržani, predvsem premožnejši,
							ki so bili člani liberalne stranke, medtem ko so se vasi, ki so spadale
							pod sodraško občino in faro, opredeljevale za Slovensko ljudsko stranko.
							Na volitvah po koncu šestojanuarske diktature so po zaslugi vasi v
							občini zmagali »klerikalci« in povzročili skrbi naprednjakom, vendar je
							življenje kljub temu razmeroma mirno teklo dalje: Sokoli so hodili na
							»zlete«, Orli oziroma Slovenski fantje in dekleta na tabore, Društva
							kmetskih fantov in deklet pa še ni bilo. Za komuniste, ki so že pri
							volitvah leta 1920 nastopili s svojo listo in dosegli sila skromen
							rezultat, se skoraj ni vedelo. Šele ko je bil leta 1937 v Ribnici
							ustanovljen SKOJ (Zveza komunistične mladine), sta postala člana tudi
							Lovro Kleindienst in Danilo Oberstar iz Sodražice. Leta 1937 je nekako
							hkrati z Dakijem odšel na pomoč španski republiki Franc Gornik; Lojze
							Zajec, Kozinov gimnazijski sošolec, in Ivan Fajdiga pa sta ustanavljala
							Društvo kmetskih fantov in deklet, toda prehitela ju je vojna.</p>
						<p>V noči med božičem in sv. Štefanom 1940 je na Strmci nad Sodražico zgorel
							velik lesen križ, ki so ga farani postavili v spomin na evharistični
							kongres leta 1935. Ljudje so spraševali, kaj to pomeni, kdo ga je
							požgal. Neznanci? Kaj prinašajo ti neznanci? Zakaj so se spravili nad
							križ, ki nima zveze z vse resnejšimi napovedmi napada zahodnih in
							severnih sosedov? Nekateri so tedaj že govorili o komunizmu in
							revoluciji, niso pa v tem videli resne nevarnosti, še manj pa, da je že
							tako blizu. Čutili so bližino vojne in se je bali, niso se pa zavedali
							nevarnosti, ki je pretila od domačih »čebinskih turistov«, ki so imeli
							že izdelan načrt, kako bodo vojno in morebitno tujo okupacijo
							izkoristili za revolucijo in prevzem oblasti.</p>
						<p>Ni bilo treba dolgo čakati in zle slutnje, ki so jih ljudje občutili ob
							gorečem križu, so se začele uresničevati. Na cvetno nedeljo 1941 so
							Nemci brez vojne napovedi bombardirali Beograd. Tako kot se je napad na
							Jugoslavijo hitro začel, je bil tudi hitro končan, saj je jugoslovanska
							vojska že po nekaj dneh razpadla. V Sodražici so bila vojaška skladišča,
								<pb n="014"/>
							<figure>
								<graphic url="slike_z_92/z_92_05.png"/>
								<head>Cerkev sv. Marka s pokopališčem v Zapotoku<name/>
								</head>
							</figure>in ko so ljudje videli, da vojska razpada oziroma odhaja, so
							vdrli in začeli voziti domov, kar jim je prišlo pod roke. Tudi
							»neznanci« so se takoj znašli. Predvsem jih je zanimalo orožje, pa tudi
							obleka in hrana. Svoj plen so vozili v Travno goro in ga tam
							poskrili.</p>
						<p>Pehotna enota, v katero je bil ob mobilizaciji razporejen France Kozina
							iz Zapotoka, je razpadla pri Dolenji vasi in fant je v uniformi in s
							puško na rami prišel domov na veliko soboto zvečer. Italijani so prišli
							v Sodražico na velikonočni ponedeljek. V Zapotoku so se ljudje tiste dni
							držali po hišah. Na veliki ponedeljek po kosilu se je nekaj mož in
							fantov zbralo pred Kozinčevo hišo in Mirko (Vladimir) jih je
							fotografiral, potem pa so skupaj šli k »nauku« v Novo Štifto. Po končani
							pobožnosti so se vračali domov in srečevali Italijane, ki so se pomikali
							po glavni cesti proti Ribnici. Ko je znanec iz sosednje vasi med potjo
							omenil Kozinčevemu očetu, da je končno prišel čas tudi za reveže, saj bo
							Hitler vsem dal belega kruha, je bil oče užaljen in ga je ostro zavrnil.
							In prav ta možakar je po napadu Nemčije na Sovjetsko zvezo, ko je
							partija napovedala osvobodilni boj za vsako ceno, bil med tistimi, ki so
							brezobzirno nastopili proti domačim političnim nasprotnikom.</p>
						<p>V avgustu in septembru 1941 je iz Ljubljane prišlo v Sodražico in okolico
							precej beguncev. Nemci so namreč na svojem zasedbenem področju začeli
							takoj preganjati vidnejše Slovence, zlasti intelektualce. Mnogi so tedaj
							pribežali v Ljubljano, kjer so jih Italijani tolerirali, bili pa so
							problemi s prehrano in nastanitvijo. V Sodražici so jih ljudje lepo
							sprejeli in delili z njimi streho in kruh. Nekateri izmed beguncev so
							začeli kmalu po prihodu govoriti o »četnikih« v Travni gori, ki se
							pripravljajo na izgon okupatorja in jim je treba pomagati, obenem pa
							vlekli na ušesa, kaj o tem mislijo njihovi gostitelji. Menda je bilo
							sredi novembra, ko je bila neke noči vsa dolina brez elektrike. Drugi
							dan se je razširila vest, da so »neznanci« pri Sv. Gregorju podrli drog
							električnega daljnovoda, pri Vincah pa ob cesti požagali brzojavne
							drogove. Malo kasneje so »neznanci« nad Grdim Dolom razstrelili
							električni transformator in dolina je bila spet v temi.</p>
						<p>Pozimi 1941/42 so partizani iz Travne gore prismučali skoraj do Sodražice
							in od časa do časa so se pojavili tudi na Slemenih. Morda je že tedaj
							kdo slišal za Dakijevo Letečo patruljo in kasneje opazil spremembo znaka
							na njihovih kapah. Namesto navadne rdeče zvezde so namreč začeli nositi
							rdečo zvezdo z rumenim srpom in kladivom v sredini. Kako je prišlo do
							tega? Dakijeva Leteča patrulja, ki je v začetku štela komaj deset mož,
							je dobila novo ime »Proletarska udarna patrulja« in v razmeroma kratkem
							času prerasla v Proletarsko udarno četo, nato pa v Proletarski udarni
							bataljon oziroma Proletarsko udarno brigado Toneta Tomšiča. Dr. Aleš
							Bebler je 24. aprila 1942 izdal naslednje povelje: »Zaradi posebne
							hrabrosti in požrtvovalnosti se dosedanja ‘Leteča patrulja’ tovariša
							Dakija preimenuje v ‘Proletarsko udarno patruljo’ in se ji dovoljuje
							nositi na pokrivalu proletarsko rdečo zvezdo z vtkanim srpom in kladivom
							rumene barve namesto splošno uvedenega partizanskega znaka. (Tomšičeva
							brigada – Uvodni del. Str. 260) Že 29. aprila 1942 je Bebler izdal še
							dodatni ukaz o formiranju Proletarske udarne čete, v katerem je naročil,
							naj se pri izboru moštva za četo upošteva socialno poreklo. Pravkar
							omenjena knjiga navaja, da se je prve dni maja 1942 v četo vključilo iz
							Sodražice, Ribnice in Žigmaric 22 novincev, iz Velikih Lašč, Roba in
							Zapotoka pa še 18. Razen nekaj študentov so bili vsi kmečki sinovi, ki
							so se izučili kake obrti in so jih zato šteli med delavce. (Istotam,
							str. 265) V <pb n="015"/>
							<figure>
								<graphic url="slike_z_92/z_92_06.png"/>
								<head>Kozinovi leta 1938: spredaj z desne oče, hromi Janez, mama in
									albina; zadaj z desne bratje France, Jože in Mirko, med njimi
									tri sestre<name/>
								</head>
							</figure>isti knjigi zvemo, da je bilo v četi od skupnega števila 108
							mož 27 članov partije in SKOJ. Zgovoren je tudi podatek o starostni
							sestavi čete, saj naj bi od skupnega števila 108 bilo 32 mož mlajših od
							20 let, 35 pa v starosti od 20 do 25 let. Po tej statistiki naj bi bilo
							v četi kar 70 delavcev in samo 5 študentov oziroma dijakov. Komandir
							čete je bil Daki, njegov namestnik Jože Kamnikar - Arti z Lavrice,
							Artijev brat Ivan Kamnikar - Matiček komandir voda in Zdravko Prebil -
							Abi iz Podsmreke, tesen Dakijev sodelavec; sama znana imena, ki jih bomo
							v naši zgodbi še srečali. (Kdor bi želel o njih izvedeti kaj več, naj v
							33. št. Zaveze prebere članek Iva Žajdele Ko so zagospodarili besi in
							vsaj prelista Uvodni del trilogije Tomšičeva brigada) Te podatke o
							Proletarski udarni patrulji in četi navajamo, ker se nam zdijo važni za
							razumevanje dogodkov, o katerih bomo govorili. Pišejo, da so omenjene
							proletarske enote izstopale od drugih po hrabrosti in požrtvovalnosti,
							lahko bi še dodali: po izredni krutosti do nasprotnikov. Upamo, da ni
							treba posebej dokazovati, koga so leta 1942 partizani smatrali za
							svojega največjega nasprotnika.</p>
					</div>
					<div type="div3">
						<head>Kozinčevi iz Zapotoka</head>
						<p>Ivan Kozina se je rodil 17. februarja 1879 v Zapotoku pri Sodražici. Doma
							so imeli srednje veliko kmetijo, ki pa je prinašala precej skromen
							dohodek, ali kot so tedaj rekli: dosti dela, malo jela, zato je bilo
							poleg obdelovanja zemlje treba misliti še na kak dodaten zaslužek. Ivan
							je znal zidati, v zimskem času pa se je ukvarjal s »suho robo« in vsako
							pomlad odhajal s krošnjo na hrbtu v Prekmurje prodajat svoje izdelke.
							Življenjsko sopotnico si je našel v sosednji vasi Sušje pri Trdanovih,
							po domače pri Mihatovih. V predpustu 1903 je bila pri Mihatovih svatba:
							nevesta je bila Frančiška Trdan, ženin pa Ivan Kozina iz Zapotoka.
							Poroka je bila 8. februarja v farni cerkvi sv. Štefana v Ribnici.</p>
						<p>Mlada nevesta je pri Kozinčevih v Zapotoku našla urejen dom. Prav tisto
							leto je vas dobila vodovod in gospodinji ni bilo treba hoditi s škafom
							na glavi po vodo k studencu. Kdo ne pozna zgodbe o očetu in sinu, ki sta
							se sporekla zaradi vode? Ko je sin omenil očetu, da bo napeljal vodo v
							hišo, se je ta razburil: »Kaj ti je tega treba? Moj oče in jaz sva jo
							nosila od studenca, ti pa tega ne zmoreš! Lahko bi te bilo sram.« No, v
							Zapotoku so se za vodovod odločili kmalu po letu 1900 in tudi elektriko
							so potegnili v vas razmeroma zgodaj. Ni dvoma, da je precej zasluge za
							to imel mladi Kozinec, ki je tudi tedaj, ko je s krošnjo na hrbtu hodil
							po daljnih krajih, imel odprte oči za svet okrog sebe. Zavedal se je, da
							se da tudi pri tradicionalnih kmečkih opravilih marsikaj izboljšati in
							opraviti z manj truda, energijo pa prihraniti za kaj drugega. Sosedje so
							v začetku kritično spremljali njegove »novotarije«, ko so pa videli, da
							so koristne, so se jih tudi sami oprijeli. </p>
						<p>Leta 1905 je pri Kozinčevih prijokal na svet prvi otrok. Bila je deklica
							in krstili so jo za Marijo, klicali pa Micka. Dve leti kasneje je bil
							rojen sin Janez. Bil je zdrav in normalno je shodil, potem pa so se ob
							nekem prehladu pojavile težave. Zdravniki v Ljubljani so ugotovili
							paralizo in povedali, da bo deček ostal hrom. Čeprav je skrbna mati
							romala z njim k Novi Štifti in prosila za čudež, je ljubljanska diagnoza
							obveljala in fant je ostal invalid. Tretji otrok je bil France in za
							njim je prišel Jože, ki pa je umrl kmalu po rojstvu. V začetku prve
							svetovne vojne je bila rojena Franca, leta 1919 Mirko, nato pa Draga in
							za njo Stanko, ki so ga le nekaj mesecev po rojstvu pokopali pri cerkvi
							sv. Marka, in nato še Jože »drugi«, Milka in Albina. Pet deklet in šest
							fantov! Predstavljajmo si, kako bi ob <pb n="016"/>tem naštevanju
							reagirali načrtovalci moderne »družine«. Bi se vsaj zamislili, ali pa bi
							se samo pomilovalno nasmehnili? No, Kozinčeva mama ob tolikih otrokih,
							ob delu in skrbeh zanje ni imela časa misliti na svoje pravice in
							udobje. Iz vere in molitve je črpala moč za materinsko poslanstvo in se
							kljub skrbem in garanju ni čutila prav nič zapostavljeno, ni izgubila
							življenjske vedrine. Ko je sin Janez zbolel, sta mu mati in oče skušala
							pomagati z naravnimi in nadnaravnimi sredstvi, ko pa je kljub temu ostal
							hrom, sta požrtvovalno skrbela zanj in ga usposobila za življenje. Ker
							ni mogel hoditi v šolo, ga je oče doma učil brati, pisati in računati.
							Dobro je napredoval in kmalu celo pomagal bratom ter sestram pri domačih
							nalogah. Kasneje se je izučil za urarja in ljudje od blizu in daleč so
							mu nosili popravljat ure.</p>
						<p>Zaradi Janezove bolezni je bil za očetovega naslednika na domačiji
							določen France. Postal bo lastnik, toda moral bo izplačati brate in
							sestre. Kje bo dobil toliko denarja? Ko je France dopolnil 18 let, se je
							zato odpravil v Kanado in tam delal v rudniku. Po treh letih se je vrnil
							domov. V tujini je marsikaj doživel, vendar ni izgubil vere in ne
							ljubezni do domovine. O tem pričajo verzi, ki jih je zapisal v svoj
							kanadski dnevnik: Kar svetega imaš v duši svoji, ne daj iztrgati nikdar,
							četudi drugo vse razruši usode trde ti vihar!</p>
						<p>Mickini odločitvi, da postane redovnica, je oče sprva nasprotoval, ne
							samo zato ker ji je bilo treba ob vstopu izplačati doto, ampak tudi ni
							bil prepričan o njenem poklicu. Ko pa ni popustila, se je omehčal in hči
							se je za vedno poslovila od domačih, odšla h klarisam v Split in postala
							sestra Marija Imakulata. Mirka so poslali v Škofove zavode v Šentvid nad
							Ljubljano in po maturi na škofijski klasični gimnaziji je vstopil v
							ljubljansko bogoslovje. Jože je malo pred začetkom okupacije odšel za
							trgovskega vajenca v Kamnik, Francka pa je konec leta 1940 umrla zaradi
							srčne kapi, stara 24 let. Ostanejo nam še tri dekleta: Draga se je učila
							za kuharico, Milka za šiviljo, najmlajša Albina je pa bila leta 1942 še
							doma, saj je bila stara komaj 11 let.</p>
						<p>Omenili smo že, da se je France na veliko soboto 1941, ko je njegova
							enota jugoslovanske vojske pri Dolenji vasi razpadla, v uniformi in s
							puško na rami vrnil domov. Puško je brez kakšnega posebnega razloga
							skril, da bi ne bilo težav z Italijani. Prve mesece okupacije je
							življenje pri Kozinčevih teklo skoraj normalno. Mirko je bil v
							Ljubljani, za počitnice pa je prihajal domov in vedno prinesel tudi kake
							novice. Jože iz Kamnika zaradi nemške meje ni mogel domov, so si pa
							redno dopisovali. Ko se je začelo govoriti o četnikih in kasneje o
							partizanih, so Kozinčevi kmalu sprevideli, kaj se za tem skriva, saj je
							bil Mirko o vsem dobro poučen, poleg tega pa so pri hiši imeli tudi
							radio, ki ga je Janez kupil že pred vojno in ga Italijanom ni
							prijavil.</p>
						<p>Odkar Osvobodilna fronta in partizani niso bili več skrivnost, je France
							čutil, da ga spremljajo tako rekoč na vsakem koraku. Vedeli so, da ima
							ugled in da je pri ljudeh priljubljen, zato so ga hoteli pridobiti zase.
							Seveda so najprej poizkusili na lep način. Hvalili so njegovo delavnost,
							poštenost in dobre zveze z ljudmi, ki mu bodo omogočile uspešno delo v
							organizaciji in skozi to tudi vodilno mesto. Ko France za tako
							snubljenje ni pokazal posluha, so spremenili taktiko in mu začeli
							pošiljati grozilna pisma. Ko ga tudi to ni premaknilo, je nekega
							popoldneva v marcu 1942 dobil obisk s Travne gore. Oboroženi obiskovalec
							se je predstavil kot Abi, predvojni komunist, ki se je v Španiji boril
							proti Francu; na vse pretege je hvalil partizane in njihov boj proti
							okupatorju, kritiziral pa londonsko vlado. France ga je nekaj časa
							poslušal, potem pa odkrito povedal, da mu ne verjame, in ga tudi
							vprašal, zakaj pobijajo poštene Slovence in povzročajo požige slovenskih
							vasi. Namesto odgovora se je obiskovalec razjezil, pograbil svoje orožje
							in z grožnjo »Hudič, ne boš nam ušel,« zaloputnil vrata.</p>
						<p>Abi, s pravim imenom Zdravko Prebil iz Podsmreke pri Dobrovi, je bil član
							Dakijeve Leteče patrulje, ki je tisto zimo s smučkami na nogah križarila
							po Bloški planoti, se spuščala v Loško dolino in s Travne gore prišla
							tudi do Sodražice in Slemen. V Zapotoku so vedeli, da je ta patrulja
							sredi februarja 1942 v Borovcu ustrelila logarja Naceta Križnarja.
							Kozinčevi so čutili, da Abijev obisk ne pomeni nič dobrega, vendar jim
							ni prišlo na misel, da bi iskali zaščito pri Italijanih. Zime tisto leto
							kar ni hotelo biti konec. Komaj je sneg nekoliko odlezel, že so
							travnogorski partizani razglasili mobilizacijo. Fantje, ki so se po eni
							strani bali partizanov, če se ne odzovejo, po drugi pa italijanskih
							represalij, če gredo v gozd, so za nasvet spraševali Franceta. Njegov
							odgovor je bil kratek: »Jaz v gozd ne grem, vi se pa odločite, kot se
							vam zdi prav.« Iz Sodražice in okolice je tedaj precej fantov šlo na
							Travno goro, ko so pa izvedeli za italijanski ultimat, da se bodo
							maščevali nad njihovimi družinami, so se večinoma vrnili domov. Francetu
							seveda tudi to ni bilo v prid.</p>
						<pb n="017"/>
						<figure>
							<graphic url="slike_z_92/z_92_07.png"/>
							<head>Kozinčeva hiša v Zapotoku<name/>
							</head>
						</figure>
					</div>
					<div type="div3">
						<head>»Osvoboditev« Sodražice in usodni dogodki po njej</head>
						<p>28. maja zjutraj je italijanska posadka v Sodražici nenadoma pobrala šila
							in kopita in se odpeljala v Ribnico. Komaj so Italijani odšli, že so se
							pojavili »osvoboditelji« in prevzeli oblast. Na vseh poteh v trg so
							postavili straže. Izhod za navadne ljudi ni bil več možen, ob vstopu so
							pa vsakogar pregledali. Takoj po prihodu so partizani začeli iskati
							svoje nasprotnike. Kako hitro se je vse to odvijalo, nam nazorno pokaže
							pričevanje Kovačevih, pri katerih sta tedaj stanovala učiteljica
							Škrabčeva in njen mož France Novak. Kovačev oče je tisto jutro nekaj
							urejal na dvorišču in več otrok je bilo z njim. Iz stanovanja sta
							pravkar prišla učiteljica in njen mož. Niso se še dobro pozdravili, že
							je s kolesom prisopihal znan tržan in zaklical Novaku, naj takoj beži.
							Novak je pohitel v stanovanje, se potem kar na stopnicah poslovil od
							žene, zgrabil kolo, ki je bilo prislonjeno k steni na koncu hiše, in
							oddrvel proti Zamostecu. Le nekaj minut kasneje so na dvorišču že bili
							partizani, ki so iskali Novaka, in popoldne je bilo na trgu sredi
							Sodražice zborovanje, na katerem so poleg drugega tudi zaslišali
							učiteljico Ivanko. Po mitingu so jo sicer izpustili, vendar so ji
							ukazali ostati doma, dokler je spet ne pokličejo.</p>
						<p>Naslednji dan, 29. maja dopoldne, so prebivalci Zapotoka in Zamosteca
							videli, kako so partizani spremljali dva voza ciganov proti Sodražici.
							Prijeli so jih na »meji osvobojenega ozemlja«, ko so se pripeljali od
							Ribnice. V Sodražici so jih zaslišali in »sodnik« Stante jih je po
							hitrem postopku obsodil na smrt. Z avtobusom prevoznika Pšenice so jih
							odpeljali proti Blokam, in ko so v Podklancu izstopili, so si morali tam
							blizu ceste izkopati grob, nato pa so jih postrelili. Sodba je bila
							enaka za vseh šestnajst brez izjeme, tudi za žene, dekleta in dojenčke.
							Mirko Kozina je v že omenjeni knjigi zapisal: »Kot snopje s kozolca na
							voz padajo cigani v skupen grob: očetje, fantje, matere, dekleta, celo
							dojenčki.«</p>
						<p>Istega dne popoldne je v Zapotok prišla patrulja z Artijem na čelu.
							Kozinčev oče in France sta pospravljala po kozolcu. Že dopoldne je
							begunec Torkar, ki je stanoval pri Kozinčevih, svetoval Francetu, naj se
							hitro umakne v Ljubljano. Vse od Abijevega obiska v marcu je France
							slutil, kaj ga čaka, vendar se ni odločil za beg, ker se je bal, da se
							bodo znesli nad domačimi, če njega ne bodo našli. Ko je <pb n="018"/>
							<figure>
								<graphic url="slike_z_92/z_92_08.png"/>
								<head>France Kozina malo pred smrtjo<name/>
								</head>
							</figure>sedaj na Artijevo zahtevo prišel iz kozolca, so ga takoj
							obkolili in Arti mu je na čelo nastavil pištolo: »Pet minut imaš časa,
							da mi izročiš puško.« France je vedel, da ga to ne bo rešilo, vendar je
							stopil v hlev, kjer je imel skrito puško, in jo izročil. Tedaj pa je
							Arti zgrabil kol in vpričo očeta in hromega Janeza začel mlatiti po
							Francetu. Ko sta mati in Draga, ki sta okopavali na njivi blizu hiše,
							slišali preklinjanje in udarce, sta pritekli domov. Tudi sosedje so
							slišali hrup in prišli gledat, kaj se dogaja, vendar Arti zato ni
							odnehal, pač pa jih je nahrulil: »Sram vas bodi, da ste tega psa tako
							dolgo trpeli med seboj!« … Ura je bila tri, ko so ga vsega pretepenega
							odpeljali proti Vincam. Ker je bil petek, se je pri sv. Marku oglasil
							zvon. Po eni uri hoje so ga zaprli v sobo Fajdigove gostilne. Kljub
							pregovarjanju France ni popustil, ampak vztrajal, da ne bo spremenil
							svojega prepričanja. Bila je že noč, ko se je pod predsedstvom Jerneja
							Stanteta sestalo »sodišče« in ga obsodilo na smrt. Tudi njega so z
							avtobusom odpeljali pod Boncar in ustrelili blizu kraja, kjer so
							popoldne zagrebli šestnajst ciganov. Naslednje jutro je dobra duša
							zaznamovala Francetov grob s skromnim križem. </p>
						<p>Ko so partizani 5. junija zvečer prišli h Kovačevim, so bili domači
							zbrani pri molitvi in tudi učiteljica Ivanka je bila z njimi. Zahtevali
							so, da gre z njimi v stanovanje. Kovačev stric se je ponudil, da gre z
							njo, pa mu niso dovolili. Pozno ponoči se je iz učiteljičinega
							stanovanja slišalo razbijanje in vpitje, nato pa so jo odpeljali. V
							gozdu nad Jagerbirtom si je morala sama kopati grob in potem so jo brez
							strela zverinsko pobili. Bila je v zadnjem mesecu nosečnosti. Pravijo,
							da je prosila, naj jo pustijo vsaj toliko časa, da bo rodila, pa je niso
							poslušali in nič lepše niso ravnali z njo. Ko je bilo po dveh mesecih
							konec »sodraške republike«, so prišli njeni domači, izkopali zmaličeno
							truplo in ga odpeljali v Hrovačo. Ob izkopu so pod obleko našli
							preperelo pismo in kasneje se je izvedelo za vsebino pisma in da je bilo
							namenjeno nerojenemu otroku.</p>
						<p>Ali je mogoče razumeti in razložiti nečloveško krutost »osvoboditeljev«
							Sodražice? List Bogoljub je v novembrski številki leta 1942 zapisal
							sledeče: »Kar smo to leto doživeli, bi res nihče ne pričakoval, četudi
							smo svoj čas brali o divjem početju španskih, mehiških in drugih
							komunistov, kajti vedno smo mislili, da je otrok slovenske matere
							nezmožen za take strahote.« Ljudje v dolini so bili zgroženi in
							prestrašeni. Kozinčevi so že v soboto 30. maja izvedeli za Francetovo
							smrt, pa ne od partizanov, ki so popoldne prišli in pobrali vse njegove
							stvari, češ da jih bodo odnesli njemu. Ko sta v naslednjih dneh Slovenec
							in Slovenski dom poročala o Francetovi smrti, pa so obdolžili očeta, da
							ima zveze z Ljubljano, in grozili, da bo za to plačal.</p>
						<p>»Republika« ni trajala niti dva meseca. 25. julija 1942 so najprej
							priletela letala in bombardirala Sodražico, Vince, Zamostec, Sinovico in
							Žigmarice, nato pa so se pojavili vojaki in kot živi ščit gnali pred
							seboj može in fante, ki so jih pobrali po bližnjih vaseh. Večina
							sodraških partizanov se je že prej umaknila v Travno goro, pa vendar je
							na Italijane padlo nekaj strelov in to je bilo dovolj, da so začeli
							požigati. Bolehni župnik Majdič jim je šel naproti in izprosil, da so
							prizanesli cerkvi, šoli in vzhodnemu delu trga. Od talcev, ki so jih
							Italijani imeli za ščit, je padel Šimen Lesar iz Zapotoka, ostale so
							odpeljali v Ribnico in nato naprej na Rab oziroma v druga taborišča.
							Sodražico so obdali z bodečo žico in bunkerji, na »bloke« pa postavili
							stražo in prehod »meje« brez posebnega dovoljenja ni bil mogoč.</p>
						<pb n="019"/>
						<figure>
							<graphic url="slike_z_92/z_92_09.png"/>
							<head>19. 8. 1942 - izkop Franceta Kozine pod Boncarjem<name/>
							</head>
						</figure>
					</div>
					<div type="div3">
						<head>»Smrt izdajalcem!«</head>
						<p>Ko so se Italijani vrnili v razdejano Sodražico, so se razmere v dolini
							nekoliko umirile. »Obiski« s Travne gore so v glavnem prenehali, večina
							domačih moških je bila v internaciji, starci, ženske in otroci, ki so še
							ostali, pa so prestrašeni životarili na večinoma opustošenih domovih. V
							takšnih razmerah v Sodražici in bližnji okolici ni bilo niti želje niti
							možnosti za ustanovitev kakšne vaške straže. Nekoliko drugače je bilo na
							Slemenih. Nazorno sliko o tem dobimo v članku Sv. Gregor, ki ga je
							napisal Tone Oblak za Zavezo št. 66. Umor Franceta Kozinca in učiteljice
							Ivanke Škrabec je Slemence spomnil na dogodek, ki so mu bili priče v
							svoji neposredni bližini. Iz lovske koče, dober kilometer od gregorske
							cerkve, sta izginila Kozlerjev gozdni čuvaj Jože Pečnik in njegova žena
							Ana in ravno tisti, ki so pri umoru sodelovali, so potem govorili, da
							sta odšla v partizane. Glavno besedo pri tem umoru so menda imeli divji
							lovci. Na Jakobovo nedeljo, 26. julija 1942, so Italijani „napadli“
							Slemena: na čelu kolone, ki je prihajala k Sv. Gregorju, se je peljal
							oficir na motornem kolesu. Partizani so jih pričakali pred vasjo,
							spustili nanje rafal iz mitraljeza in se umaknili. Oficir je k sreči
							ostal nepoškodovan, njegovo vozilo je pa bilo uničeno. Italijani so po
							hišah ob cesti pobrali več mlajših moških in jih postavili pred cerkveni
							zid. Še preden so padli streli, sta iz cerkve prišla stari župnik
							Krumpestar in kaplan Kristanc, pokleknila pred poveljnika in dosegla, da
							talcev niso ustrelili, temveč jih postali na Rab. Ostale moške, ki so
							jih tedaj pobrali po Slemenih, kakih 100 po številu, so odpeljali v
							Ribnico in jih zaprli v kasarno; od tam so jih pet tednov vozili v
							Žlebič, da so sekali drevje ob železniški progi.</p>
						<p>Tu je treba povedati, da so bili Gregorci že v maju 1942 odločeni za
							samoobrambo. Poiskali so orožje, skrito od razpada Jugoslavije, in
							začeli patruljirati po vaseh. Nihče jih ni organiziral, ampak so
							enostavno sklenili, da se bodo branili. Seveda so se pa zavedali, da jim
							preti nevarnost tako od partizanov kot od Italijanov. Da bi se
							zavarovali vsaj pred Italijani, so poslali h karabinjerjem v Sodražico
							študenta, ki naj bi jim pojasnil situacijo in dobil dovoljenje za
							samoobrambo. Karabinjerji so bili tedaj že pripravljeni za odhod v
							Ribnico, zato so gregorsko pojasnilo in prošnjo zapisali, odgovora pa
							niso dali. V začetku septembra pa so sekače v Žlebiču nenadoma postavili
							pred izbiro: Sprejmite orožje za samoobrambo ali pa greste v
							internacijo. Kakih 40 Gregorcev je tedaj dobilo v Sodražici dolge
							francoske puške prekljevke; odšli so k Sv. Gregorju in se nastanili v
							prosvetnem domu in v šoli. Čeprav je bil njihov položaj na hribu že sam
							po sebi ugoden za obrambo, so se zavarovali še z bodečo žico in
							bunkerji. Ponoči so jim hodili pomagat tudi starejši fantje in možje iz
							okoliških vasi, ki o se bali spati doma. V tistem času je bil na
							Slemenih mir in fantje so celo hodili pomagat vaški straži na Goro nad
							Sodražico.</p>
						<p>Sedaj pa je čas, da se vrnemo h Kozinčevim v Zapotoku. Zaradi tega, kar
							se je zgodilo s Francetom, je bila družina težko prizadeta. Za njegov
							grob pod Boncarjem so sicer kmalu zvedeli, vendar niso mogli misliti na
							prekop, dokler se »oblast« v Sodražici ni ponovno zamenjala. Sin Mirko,
							ki je bil v ljubljanskem bogoslovju, je tisto leto šele pred velikim
							šmarnom prišel domov na počitnice. Verjetno je to pripomoglo k
							odločitvi, da Franceta končno krščansko pokopljejo na domačem
							pokopališču. 19. avgusta so v gozdu pod Boncarjem izkopali Francetove
							posmrtne ostanke, jih položili v belo krsto, prepeljali v Zapotok in po
							slovesni pogrebni maši, ki jo je daroval ribniški dekan Viktorijan
							Demšar, položili v blagoslovljeno zemljo pri cerkvi sv. Marka. Domači
							terenci so seveda pogreb budno spremljali in o vsem poročali svojemu
							centru v Kotu pri Sodražici. Od tam je tedaj prihajala tudi grožnja: »Če
							se boste družili s Kozinci, bo tudi vas doletela kazen.« Neki vaščan je
							kasneje zaupal Mirku, da mu je sosed, ki je <pb n="020"/>
							<figure>
								<graphic url="slike_z_92/z_92_10.png"/>
								<head>Oče Ivan Kozina in mama Frančiška, roj. Trdan, leta
									1942<name/>
								</head>
							</figure>videl Kozinčevo mamo jokati ob odprtem grobu, prišepnil: »No,
							saj bo tudi sama kmalu v jami.« </p>
						<p>26. avgusta je bil sedmi dan po pogrebu in Mirko je zjutraj šel z materjo
							k maši v Sodražico. Doma so tisti dan kosili in sušili otavo. Ko so se
							po večerji in rožnem vencu odpravili k počitku, je bila ura že pozna. Iz
							trdnega spanca je Mirka zbudil pasji lajež. Skočil je k oknu in v
							luninem svitu videl, da partizani obkoljujejo hišo. Takoj je pomislil,
							da so prišli ponj. Kaj naj naredi? Ali se sploh lahko reši? V trenutku
							mu pride na misel, da bi se skril na podstrešje. Skozi odprtino v stropu
							sosednje sobe zleze na podstrešje, potegne za seboj lestev in zapre
							loputo, nato pa napeto posluša, kaj se dogaja spodaj. Ko so partizani
							vdrli v vežo, so najprej naleteli na očeta in mater, ki sta prišla iz
							svoje sobe. Z udarci in vpitjem so ju zrinili v hišo, kjer so spali
							Janez, Draga, Milka in Albina. »Kje je lemenatar? Njegova postelja je še
							gorka!« Medtem ko eni iščejo Mirka, drugi odvezujejo krave od jasli,
							odpirajo svinjake, polnijo nahrbtnike v kašči. Tudi od soseda Jefne
							ženejo krave in sina Janeza. K zastraženim Kozinovim v hiši pride neznan
							partizan, jih nekaj časa zmerja, da so izdajalci, ker so se uprli OF,
							nato pa s pomočnikom zgrabi očeta in ga odvleče v spodnjo klet. Na tej
							svoji zadnji poti je oče na glas molil. Komaj so prišli v klet, ga je
							rabelj s puškinim kopitom udaril po glavi in triinšestdesetletni mož se
							je z obrazom naprej zvrnil na cementna tla. Takoj nato sta dva partizana
							med jokom matere in deklet odnesla v klet posteljo, v kateri je trepetal
							hromi Janez, in strel v čelo mu je pretrgal nit življenja. Nazadnje so
							odvlekli še mater. Draga se je je oklepala in šla za njo, dokler je niso
							odrinili. Mati ji je tedaj v roko stisnila svoj molek. Ni se mogla
							posloviti z besedami, vendar je s tem povedala še več. Tudi njo so potem
							v kleti potolkli z udarci po glavi.</p>
						<p>Mirko je na podstrešju slišal materine krike in ropot, kot bi nekdo butal
							po vratih, potem pa je vse utihnilo. Skozi lino je videl odhajajoče
							partizane, ki so s seboj gnali Jefnega očeta, mater in dve hčeri. Pri
							Novi Štifti je ura odbila polnoč. Ali so vsi odšli? Bodo prej še zažgali
							hišo? Kaj naj naredi, če bo začelo goreti? Dolge so bile tiste ure do
							jutra. Šele ko je spodaj zaslišal znane glasove sosedov, je verjel, da
							so morilci odšli. Zlezel je iz skrivališča in bil z drugimi priča
							groznemu prizoru v kleti. V svoji knjigi o tem takole piše: »Klečimo v
							krvi junakov in molimo. Ne toliko za pokoj duš pobitih, saj smo
							prepričani, da jim je mučeništvo odprlo nebeška vrata, v tem kletnem
							svetišču se priporočamo našim mučencem, naj pri Bogu prosijo na nas … Ko
							se odpravimo v hišo, se nam s stene pri vhodnih vratih zareži v obraz
							komunistični grb-srp in kladivo, pod njim pa napis: Smrt izdajalcem!
							Slika dr. Antona Korošca, ki je visela v veži, je sedaj je razbita in
							raztrgana.« Pogreb treh Kozinčevih je bil v petek 28. avgusta 1942,
							komaj 10 dni po pogrebu njihovega, pod Boncarjem umorjenega, Franceta.
							Vsaka beseda o krutosti zločina, ki se je v noči na 27. avgust zgodil v
							kleti Kozinčeve hiše, bi bila odveč. Ker je precej ljudi v dolini
							obsojalo pokol Kozinčevih je OF razširila razne vesti o njihovi krivdi.
							Tako na primer še danes nekateri verjamejo, da je bil France obsojen,
							ker je skril zapirač od puške in ga ni hotel izročiti. Kot vemo, knjiga
							Slovenija v plamenih tega ne omenja.</p>
					</div>
					<div type="div3">
						<head>Zakaj tolikšen strah pred mučenci?</head>
						<p>Upamo, da vam ne bomo vzeli veselja do branja, če tukaj navedemo še
							razmislek, ki se nam ponuja iz najnovejše knjige nekdanjega funkcionarja
							Ozne, sociologa in politika dr. Zdenka Roterja Padle maske. V tem več
							kot 700 strani debelem delu je nekaj poglavij namenjenih odnosom med
							državo in Cerkvijo, s katerimi se je avtor ukvarjal že med službovanjem
							pri Ozni in tudi kasneje kot profesor na FSPN (Fakulteti za sociologijo,
							politične vede in novinarstvo) oziroma kot svetovalec predsednika
							Kučana. Iz njegove razprave sledi, da je bil nivo teh odnosov v marsičem
							odvisen od razumevanja polpretekle zgodovine, torej od vprašanj, ki se
							tičejo tudi vsakega izmed nas.</p>
						<pb n="021"/>
						<figure>
							<graphic url="slike_z_92/z_92_11.png"/>
							<head>Hromi Janez Kozina, umorjen 26. 8. 1942<name/>
							</head>
						</figure>
						<p>Kot Kučanov ožji sodelavec je dr. Roter intenzivno spremljal obisk papeža
							Janeza Pavla II. v maju 1996, ki je množici vernikov v Stožicah med
							drugim povedal naslednje: »Kako naj bi pozabili na nasilno komunistično
							revolucijo? Trpljenju, ki ga je povzročila tuja okupacija, se je
							pridružila še državljanska vojna, ko je brat dvignil roko nad brata.
							Božji služabnik Lojze Grozde je samo ena izmed neštetih nedolžnih žrtev,
							ki visoko dvigajo palmo svojega mučeništva kot neizbrisen spomin in
							opomin … Škofe, duhovnike, redovnike in laike so med vojno in po njej
							zapirali, jih mučili, izseljevali in tudi nasilno morili. Vsi ti zdaj
							prosijo za spravo in slogo med vsemi člani naroda.« (Padle maske, str.
							515)</p>
						<p>Lojzeta Grozdeta je tedaj papež omenil tudi pri maši v Mariboru. Roter
							pripominja, da »je do teh ocen, ki so očitno bolj enostranske kot ne in
							se naslanjajo na presojo večine škofov v takratni škofovski konferenci,
							prišlo kljub temu, da je delegacija Zveze združenj borcev 10. januarja
							1996 preko apostolskega nuncija E. Farhata poslala papežu posebno
							spomenico o spravi in o nepotrebnem sodelovanju duhovščine ljubljanske
							nadškofije z okupatorjem. Posebej so omenili nesprejemljivo vsebino
							izjave slovenske škofovske konference ob petdeseti obletnici zmage nad
							fašizmom in nacizmom, v kateri naj bi sodelovanje v organiziranem odporu
							proti okupatorju pomenilo pripadnost zločinski združbi.« (PM, str.
							515)</p>
						<p>Milan Kučan se je na papeževe izzive odzval v poslovilnem govoru na
							mariborskem letališču: »Naj znova izrazim svoje prepričanje, da je tako
							zaželena slovenska sprava mogoča le ob spoštovanju pravice do različnega
							razumevanja resnice o preteklosti. Do tja nas ne more pripeljati
							izključevanje ene izključujoče resnice z drugo, prav tako izključujočo.
							Tako je tudi s sodbo o krivdah. Samo v strpnosti je mogoče tudi resnično
							odpuščanje za krivice, ki so jih v nekem hudem času ljudje prizadejali
							drug drugemu in domovini. Verjamem, da ste se prepričali, da ne želimo,
							da bi nas nenehno obremenjevanje s preteklostjo zadrževalo na poti v
							prihodnost. Spominjali se je bomo in moramo se je spominjati, a
							ohranjali bomo tisto, kar je bilo in kar je človeka in naroda vredno.«
							(PM, str. 516)</p>
						<p>Na Kučanov govor o različnem razumevanju resnice o preteklosti se je 7.
							julija 1996 v Družini odzval dr. Anton Stres in med drugim zapisal
							sledeče: »Teorija o več resnicah izhaja iz prizadevanja, da bi komunizmu
							dali enakopraven prostor pod soncem. Vsak naj bi imel svojo resnico:
							komunisti svojo, nekomunisti pa zopet svojo. Govorjenje o več resnicah
							je seveda nevzdržno. Resnica je samo ena, kot je samo ena tudi pravica!
							Zakaj potem eni pri nas ponavljajo, da je več resnic? Zato, ker bi radi,
							da bi tudi obdobje komunizma, ki je za vse demokrate nesprejemljivo
							obdobje, dobilo svojo upravičenost.« (PM, str. 517)</p>
						<p>Tudi ob drugem obisku Janeza Pavla II., ko se je na Betnavski ravnini
							zbralo okrog 160.000 vernikov, je Kučan imel z njim razgovor in mu
							ponovno priporočil razmislek glede beatifikacije Lojzeta Grozdeta, češ
							da bi povzročila nove delitve med Slovenci. Nam se seveda zdi čudno,
							zakaj tak strah pred beatifikacijo Grozdeta in morda tudi drugih
							mučencev, Roter pa ugotavlja, da se je Cerkev vedno bolj oddaljevala od
							sprave. Še posebej naj bi se to pokazalo 18. junija leta 2000, ko so na
							spominski slovesnosti v Kočevskem rogu proglasili slovenske pričevalce
							za vero. Zanj je to pomenilo obsodbo partizanstva oziroma poveličevanje
							domobranstva. Kot odklon od sprave omenja tudi besede dr. Šuštarja v
							Kočevskem rogu 25. junija 1995, ko sta somaševala tudi beograjski
							nadškof dr. Perko in torontski kardinal dr. Alojzij Ambrožič: »Naši <pb
								n="022"/>bratje in sestre, ki so tu v Kočevskem rogu ali drugod
							izgubili življenje zaradi Kristusa, so ga našli. Trpeli so s Kristusom
							in zato so doživeli tudi vstajenje.« Po Roterju se je dr. Šuštar s tem
							vrnil na prvotno izhodišče Cerkve, ki se je zdelo že skoraj preseženo:
							domobranci so bili borci za vero in zato so morali umreti, torej je
							treba vztrajati pri oceni, da je šlo med vojno za komunistično
							revolucijo in je bilo po sili razmer upravičeno uporabiti pomoč
							okupatorja; padli vaški stražarji in domobranci (in seveda pobiti po
							vojni) so dali življenje v obrambi vere in Cerkve. (PM, str. 508)</p>
						<p>K tem »ugotovitvam« dodaja Roter še svoje mnenje »glede povojnih
							izvensodnih pobojev, kot tudi medvojnih primerov pobijanja civilistov,
							da so bila to hudodelska dejanja, za katera ni nobenega opravičila. On
							sam se je vedno čudil politični nerazsodnosti tistih, ki so o tem
							odločali, saj so s tem ne le umazali sebe, temveč celotno uporniško
							gibanje in tudi odločevalcem v Cerkvi dali trajen, sicer majav argument
							o utemeljenosti medvojnega protikomunizma, tudi za ceno kolaboracije.«
							(str. 510)</p>
						<p>Kaj naj rečemo k vsemu temu? Ponovili bomo stavek dr. Antona Stresa, ki
							ga je 7. julija 1996 zapisal v Družini: »Resnica je samo ena, kot je ena
							tudi pravica,« in dodali: Če je neko dejanje zločinsko, potem je tisti,
							ki ga je povzročil, zločinec, in mora zanj odgovarjati. Pravica do
							obrambe življenja ostane tudi v času tuje okupacije in se tistega, ki jo
							po sili razmer uporabi, ne more imeti za kolaboranta. Pobijanje domačih
							političnih nasprotnikov je tudi v času tuje okupacije zločin. Dr.
							Roterju je žal, da o odgovornosti vrnjenih domobrancev niso odločala
							sodišča. Zakaj? Menda ne samo zato, ker bi Cerkev s tem izgubila
							argument za utemeljevanje protikomunističnega boja tudi za ceno
							kolaboracije? Ali je Cerkev tak boj sploh kdaj utemeljevala? Kakšna
							sodišča naj bi odločala o krivdi in nekrivdi domobrancev? Ali se Cerkev
							ni dolžna vedno in povsod zavzemati za resnico in pravico? Ali bi bilo
							prav, če bi zaradi katerihkoli ozirov zatajila svoje mučence?</p>
					</div>
					<div type="div3">
						<head>Zaključek</head>
						<p>Po pogrebu staršev in brata Janeza so Mirko in sestre dobili zatočišče v
							Sodražici. Vsaj ponoči jih ni bilo strah, čez dan so pa že tako hodili v
							Zapotok pospravljat pridelke. Večina ljudi v dolini je z njimi
							sočustvovala, našli so se pa tudi taki, ki so se jim privoščljivo
							posmehovali. Od brata Jožeta ni bilo nobenega <figure>
								<graphic url="slike_z_92/z_92_12.png"/>
								<head>Mirkov novomašni križ - na podstavku: slike pomorjenih staršev
									in bratov; spodaj krsta s trnjevo krono, na strani letnica umora
									1942 in nove maše 1945<name/>
								</head>
							</figure>glasu, čeprav ga je Mirko pisno obvestil o smrti staršev in
							obeh bratov. Seveda se ni mogel oglasiti, ker so ga Nemci zaprli kot
							talca. Za enega padlega Nemca je bilo lahko ustreljenih do 50 Slovencev
							in Jože je samo čakal, kdaj bo prišla vrsta nanj. Skoraj ni verjel, ko
							mu je gestapovec nekega septembrskega jutra povedal, da je prost. Rešila
							so ga sporočila o smrti staršev in bratov. Potem je bil od spomladi do
							septembra 1943 doma, preživel Turjak in imel srečo, da kot domobranec ni
							bil vrnjen iz Vetrinja, ampak <pb n="023"/>
							<figure>
								<graphic url="slike_z_92/z_92_13.png"/>
								<head>Vladimir Kozina, župnik v Oaklandu, Kalifornija<name/>
								</head>
							</figure>se je junija 1945 pridružil bratu in sestram na Tirolskem.</p>
						<p>Kako so pa oni prišli tja? 5. maja so se z vlakom odpeljali iz Ljubljane,
							pešačili naslednje dopoldne skozi ljubeljski tunel in bili še isti večer
							v Celovcu. V ponedeljek so se s skupino Mirkovih znancev iz kluba Straža
							z vlakom odpeljali v Lienz in že 13. maja dobili začasni dom pri dobrih
							hribovcih v vasi Anras. Za njimi je tja prišel tudi škof dr. Rožman in v
							nedeljo, 27. maja, podelil Mirku Kozini mašniško posvečenje, na praznik
							sv. Rešnjega telesa pa je bila nova maša. Škof je v novomašni pridigi
							govoril o mučeništvu in pretresljivo opisal smrt novomašnikovih staršev
							in bratov. Novomašno slavje je zagrenila vest o vračanju <figure>
								<graphic url="slike_z_92/z_92_14.png"/>
								<head>Naslovnica Kozinove knjige, ki je izšla v ZDA<name/>
								</head>
							</figure>domobrancev, ki so jo prav tedaj prinesli v Anras.</p>
						<p>Spodobi se, da se na koncu zahvalimo rev. Vladimirju Kozini za knjigo
							»Slovenija v plamenih« kot tudi za knjigi »Communism as I know it« in
							»Slovenia, the land of my joy and my sorrow«, o katerih je dr. Tine
							Debeljak leta 1982 v Svobodni Sloveniji zapisal, da to niso le knjige
							družinskih spominov, ampak izreden pogled na splošen potek revolucije in
							protirevolucije v Ribniški dolini in v Sloveniji. Gospodu Kozini, ki si
							v daljni Kaliforniji kljub svojim visokim letom še vedno prizadeva za
							uveljavitev ene in edine resnice, pa želimo, da bi mu sonce iznad Sierre
							Nevade še dolgo osvetljevalo življenjsko pot.</p>
					</div>
				</div>
			</div>

			<div type="div1">
				<pb n="024"/>

				<head>Pripovedi</head>
				<div type="div2">
					<head>Spomini Ivana Drajzibnerja iz Bariloč</head>
					<docAuthor>Renato Podbersič</docAuthor>
					<div type="div3">
						<p>Na prvi dan februarja letos je iz mesta San Carlos de Bariloche v
							Argentini prišla žalostna vest, da je tam umrl rojak Ivan (Janez)
							Drajzibner, nekdanji mobiliziranec v nemško vojsko in dejaven ter
							spoštovan član tamkajšnje slovenske skupnosti. Vedno se je rad
							udejstvoval pri prireditvah Slovenskega planinskega društva v Bariločah,
							večkrat je bil tudi odbornik in član nadzornega sveta omenjenega
							društva. Zelo ga je zanimala politika, tako argentinska kot slovenska.
							Redno je spremljal dogajanje v stari domovini in med rojaki posebej
							poudarjal potrebo po uveljavljanju volilne pravice tudi med izseljenci.
							Pokopali so ga na pokopališču Valle del Descanso, kjer počiva še nekaj
							bariloških Slovencev.</p>
						<p>Sam sem imel to srečo, da sem se z g. Ivanom osebno spoznal v začetku
							decembra 2013, ob obisku na njegovem domu, ki si ga je s pridnostjo in
							odrekanjem zgradil sredi mesta pod Andi. Kljub letom ga je poleg
							gostoljubnosti krasil smisel za humor, zelo dober spomin in smisel za
							podrobnosti iz zelo razgibanega in precej nenavadnega življenja. Njegova
							pot v izseljenstvo je bila nekoliko drugačna od večine povojnih
							slovenskih političnih beguncev, ki so domovino zapustili zaradi
							komunističnega nasilja. Tako je g. Ivan povzel svojo zanimivo
							življenjsko zgodbo:</p>
						<p>»Sem Ivan Drajzibner, doma iz Štajerske, ker pa sem po vojni v taborišču
							živel večinoma med Kranjci, so mi dali ime Janez. Rojen sem bil 2.
							februarja 1926 v vasi Sladki Vrh na Štajerskem, blizu avstrijske meje.
							Med vojno sem služil Hitlerja. Najprej so me Nemci mobilizirali v
							Hitlerjugend, to je bilo leta 1942, in me poslali v Spittal ob Dravi, za
							tri mesece. Potem pa so me spustili domov. Ne lepem dobim leta 1943
							poziv v SS, naj se javim. Jaz in še eden iz naše vasi, sosed in isti
							letnik, sva zamudila na vlak, ki naj bi nas odpeljal v kasarno. Potem je
							bilo vse tiho, nič niso reagirali. Čez nekaj mesecev so me mobilizirali
							v rajhovsko delovno službo, takrat smo rekli Reichsarbeitsdienst in me
							poslali na Češko, blizu Prage. Šli smo tudi na Slovaško, tam smo se z
							ljudmi pogovarjali tako po domače, slovensko, smo se vse razumeli. So
							bili še posebej prijazni, ko so videli, da nisem Nemec. V delovni službi
							sem bil šest mesecev. Smo bili zelo mešano moštvo: Nemci, Poljaki, Čehi,
							Avstrijci, mi. Tam smo tudi veliko prepevali, predvsem nemške vojaške
							pesmi. Saj veste, takoj ko smo zapustili kasarno in naredili nekaj
							korakov, smo že dobili ukaz, da zapojemo. Naši oficirji so nas stalno
							spodbujali, da pojemo, seveda nemško. Pravili so, da Slovenci najlepše
							pojemo. So bili nekdanji avstrijski vojaki in so še iz tistih časov
							poznali Slovence, oni so rekli kranjske Janeze. Potem so me poslali v
							redno vojsko, Wehrmacht. Bil sem pri artileriji, pri kanonih. Moral bi s
							svojo enoto na vzhodno fronto, proti Rusom. Imel sem srečo, da sem ravno
							takrat dobil gnojen tur in sem moral v vojaško bolnico. Tako so šli na
							vzhodno fronto brez mene.</p>
						<p>Iz bolnice so me pa poslali v lepe kraje, na Azurno obalo. Saj veste,
							Monaco, Nica, Antibes, Marseille. Ja, mi nismo bili prav na obali, ampak
							nekaj kilometrov v notranjosti. Ko sem šel v nemško vojsko, nisem znal
							nič nemško, pa sem se precej hitro naučil. Tudi plavati nisem znal, saj
							prej morja niti nisem videl. Ko pa smo bili na obali v Južni Franciji,
							so nas Nemci preprosto pometali v morje in v štirinajstih dneh smo vsi
							znali plavat. Tam so bili tudi francoski partizani, toda niso bili kaj
							dosti dejavni. Jaz sem imel v načrtu, da jo čimprej pobrišem, da
							dezertiram, nisem se imel namena borit za tuje interese. Nemci so na
							nas, Spodnještajerce, gledali kot na svoje ljudi, ni bilo nobenega
							zasramovanja. Saj je še Hitler rekel: »Ich bin nach Heimat gekommen.«
							Tudi hrano in opremo smo imeli enako. Tam je bilo tudi precej
							mobiliziranih Poljakov v nemško vojsko. So se visoko držali in bolj
							zase, se nismo preveč dobro razumeli z njimi. Precej bolje smo se
							razumeli z mobiliziranimi Francozi, saj veste, tistimi iz Alzacije in
							Lorene. Tam je bilo tudi precej Avstrijcev, ki so bili bolj zagrizeni
							kot Nemci. Slabši veste, bolj nacisti, bolj za Hitlerja. Potem so me
							poslali domov na dopust, februarja 1944, ko drugih Slovencev niso več
							spuščali zaradi partizanov. Pri nas pa partizanov ni bilo, tudi s
							Pohorja so jih Nemci pregnali, vse. Že ves čas so nam govorili, da bodo
							celo družino izselili, če se kdo ne bo vrnil z dopusta. Na odpustu smo
							gledali zavezniške bombnike na nebu, ki so odhajali bombardirat Nemčijo.
							Vzdušje doma je bilo sicer slabo, vsi so bili prestrašeni, ampak nihče
							ni verjel v zmago Rajha.</p>
						<p>V naši četi, ko smo bili v Franciji, smo bili samo štirje mobilizirani
							Slovenci. Tam sem nekajkrat srečal tudi generala Erwina Rommla <pb
								n="025"/>
							<figure>
								<graphic url="slike_z_92/z_92_15.png"/>
								<head>Ivan Drajzibner v mladosti<name/>
								</head>
							</figure>(1891–1944, slavni nemški general – op. RP). Nas je prišel
							kontrolirat, predvsem naše topove in utrdbe. Ga imam v zelo lepem
							spominu. Veste, je bil zelo preprost človek, bolj kot naš poročnik.
							General Rommel je jedel isto hrano kot mi, če je prišel v času, ko smo
							dobili hrano. Usedel se je med nas, jedel z nami in nas spraševal,
							kakšna je hrana in kako postopajo z nami. </p>
						<p>Poleti 1944 se je fronta sesuvala zaradi izkrcanja zaveznikov in
							napredovanja proti severu, toda naša enota se je hitro in organizirano
							umikala proti severu. Podnevi smo bili skriti, ponoči pa smo se umikali.
							Jaz in vojni tovariš, doma iz Prlekije, sva mislila pobegniti v Švico,
							tam blizu mesta Besançon. Še dobro, da nisva uspela, kajti Nemci so
							imeli s Švicarji podpisano pogodbo, da ti vrnejo vsakega pobeglega
							vojaka. Ustrelili bi naju kot dezerterja. Tako sva midva konec septembra
							1944 enostavno ostala skrita v jarku, ko so se drugi nemški vojaki
							umikali. Vem, da je tisti dan zelo padal dež. Zajeli so nas francoski
							vojaki, pripadniki vojske generala de Gaulla. Bili so tisti ta črni, saj
							veste, kolonialna vojska, ampak njihovi oficirji so bili beli. Hitro sva
							skočila iz jarka in roke kvišku, drugače so te hitro pihnili. Niso
							hoteli kaj dosti slišat, da sva Slovenca, za njih sva bila samo zajeta
							nemška vojaka. Tepli nas niso nič, smo pa ujetniki en teden razkladali
							težke topovske granate z vlakov.</p>
						<p>Francozi so nas imeli približno štirinajst dni, potem pa so nas predali
							Amerikancem. Oni so nas odpeljali v Marseille in od tam z ladjami v
							ujetniško taborišče v Averso blizu Neaplja v Italiji. Amerikanci so z
							nami lepo ravnali, slekli smo naše nemške uniforme, oni pa so nam dali
							nove ameriške. Zadaj na hrbtu so imele velik napis PW, to pomeni vojni
							ujetnik, Prisoner of War. Pri Amerikancih nismo nič počeli, samo ležali
							smo pod šotori. Hrana, madona, je bila pa odlična. Pripeljali so jo s
							kamioni, zamislite si, cel kamion belega kruha, zloženega kot opeka. V
							Aversi smo bili v našem taborišču sami Slovenci, bilo nas je okrog 800.
							Nekaj kilometrov stran pa je bilo taborišče za Nemce, z njimi nismo
							imeli nič. </p>
						<p>Tam so nas Amerikanci imeli do januarja 1945. Potem so oni rabili vojsko
							za Daljni vzhod, so rekli za Pacifik, zato so nas predali Angležem. Oni
							so nas peljali v taborišče blizu Brindisija. Nasproti taborišča je bila
							partizanska bolnišnica, kamor so z avioni vozili težke ranjence iz
							Jugoslavije. V začetku februarja 1945 je prišel med nas partizanski
							oficir in nas pozval, naj se vključimo v jugoslovansko partizansko
							vojsko, ker da je sedaj zadnja prilika za to. Ker kdor se ne javi, potem
							nima kaj iskati doma. In smo se vsi javili. Potem pa nas je prišel
							slučajno obiskat duhovnik iz Rima, neki Šaruga (Dr. Matija Šaruga
							(1904–1955), salezijanski duhovnik, med vojno je bival v Italiji. – op.
							RP), in nas opozoril, da nam bodo Nemci doma vse pobili, če se gremo
							borit k partizanom. In smo se zbrisali, samo štirideset jih je šlo med
							prekomorce, od 800. Sem potem enega doma obiskal, čez 28 let, in je
							rekel, da sem se takrat v taborišču prav odločil. Skoraj vsi, ki so
							takrat odšli, so padli v partizanih. Prekomorce so pošiljali v prve
							linije.</p>
						<p>Moji domači pa so od nemških oblasti dobili obvestilo, da sem pogrešan,
							in so jih pustili pri miru. Nas pa so Angleži vključili v svojo vojsko,
							so rekli, naj se javi, kdor želi. Šlo nas je nekaj sto. Dobili smo
							angleške uniforme in orožje. Imeli smo po dve uniformi, plačo in odlično
							hrano, kot angleški vojaki. Za Angleže in Amerikance smo vozili vojni
							material in razne druge stvari, med Italijo in okupacijskimi conami v
							Nemčiji in Avstriji. </p>
						<p>Leta 1947 pa nas niso več potrebovali, ker so se Angleži umikali iz
							Italije. Morali smo oddati vojaške obleke in se znajti po svoje. Tako
							sem se znašel v begunskem taborišču Senigallia, zraven Ancone ob
							Jadranskem morju. Tam sem našel precej Slovencev, nekateri so bili <pb
								n="026"/>tam dve leti. Komisija od Unre (United Nations Relief and
							Rehabilitation Administration, mednarodna človekoljubna organizacija,
							ustanovljena 1943 – op, RP) nam je rekla, da se lahko vrnemo domov, da
							se nam ne bo nič zgodilo. Lahko bi šel kamorkoli, toda mene je vleklo po
							svetu, mislil sem, da imam še čas, da se vrnem domov. Takrat sem tudi
							spoznal in se kmalu poročil z Mici Arnšek in starši moje žene so leta
							1948 že šli v Argentino. Midva sva se poročila leta 1947 v taborišču,
							pravzaprav v znani romarski cerkvi v bližnjem Loretu. Oni so bili
							begunci iz Hrastnika, najprej pred Nemci in potem pred partizani.</p>
						<p>Midva z ženo sva potem leta 1949 iz Bremerhavna v Nemčiji šla z ladjo v
							Argentino, njo je tja vleklo tudi zaradi staršev. Ko sem prišel v
							Argentino, nisem znal španskega jezika, sem pa znal italijansko in to mi
							je precej pomagalo. Najprej sem bil blizu Buenos Airesa, sem delal pri
							nekem Nemcu, staronaseljencu, imel je vilo, tam na otokih. Dajal mi je
							hrano in dobro plačal, dobil sem dvojno kot takrat delavci po tovarnah.
							Je bil tako vesel, da je lahko z nekom govoril nemško, španščine takrat
							sploh nisem rabil. Po treh letih sem prišel v Bariloče, so bili že
							nekateri fantje tukaj, ki sem jih poznal. Ko sem prišel, je bilo meter
							snega. Sem rekel, to je zame. V Buenos Airesu je bilo prevroče, tudi
							preveč komarjev je bilo tam. Čeprav sem tukaj dobil eno tretjino tistega
							zaslužka kot v Buenos Airesu.</p>
						<p>Tukaj sem bil brez poklica in brez denarja. V Bariločah sem začel kot
							oskrbnik in upravnik za tri vile, tukaj v bližini, kjer je tisto znano
							letovišče Llao Llao. Tam sem bil osem let, sem fajn zaslužil. Ja, veliko
							sem delal. Potem sva začela s pokojnim Vojkom Arkom (1920–2000, pisatelj
							in gornik, po rodu iz Ribnice – op. RP) uvažati Elanove smuči, najprej
							dvesto, potem petsto, nato tisoč in več parov smučk. Potem so tudi drugi
							začeli uvažat in se ni več splačalo. Sem bil večkrat v tovarni Elan v
							Sloveniji. Prvič sem šel v domovino leta 1971 z avionom. Ko sem prišel
							na letališče, so na kontroli gledali na spisek, če je moje ime tam gor.
							Potem so me prišli udbovci obiskat na dom. In so me vprašali, če poznam
							tega in tega. Pa sem jim odvrnil, da jih vsekakor poznam, ampak sigurno
							jih tudi oni poznajo, drugače me zanje ne bi spraševali. Skupaj smo šli
							v gostilno in smo se pogovarjali, jedli in pili. Pa jim nisem nič
							povedal, plačali pa so oni. Potem so me pustili pri miru. Domov sem po
							tistem hodil vsaki dve leti, petnajstkrat sem bil doma. Leta 1970 mi je
							žena Mici umrla za rakom, potem sem se poročil s primorsko rojakinjo
							Ivico. Iz prvega zakona imam dva sinova (Peter in Jure), iz <figure>
								<graphic url="slike_z_92/z_92_16.png"/>
								<head>Ivan Drajzibner decembra 2013<name/>
								</head>
							</figure>drugega pa hčerko Andrejko in sina Martina, poleg tega tudi
							šest vnukov. Slovenščino sem v Argentini ohranjal tudi z branjem,
							naročen sem na Svobodno Slovenijo, Ognjišče in Družino. Doma z ženo sva
							govorila samo slovensko, tudi z otroki. Ko so oni šli v šolo, sploh niso
							znali špansko. Toda kljub temu so kmalu postali odlični učenci. Tukaj
							nismo imeli nobenega problema, ker smo govorili slovensko. Te še bolj
							spoštujejo, če znaš in govoriš še kakšen tuj jezik, ker te imajo za bolj
							pametnega. Slovenci smo bili tukaj zelo spoštovani. Družili smo se med
							sabo, vse te hribe tukaj okoli smo prehodili.</p>
						<p>Tukaj je bilo precej Nemcev, tudi nekdanjih nemških vojakov, predvsem
							oficirjev. So bili štirje nekdanji nemški višji oficirji, se je že po
							njihovi hoji videlo, da so bili vojaki. Veste, med njimi je bil tudi
							Erich Priebke (1913–2013, nacistični stotnik in obsojeni vojni zločinec,
							odgovoren za masovni poboj v Ardeatinskih jamah pri Rimu, po vojni je
							pobegnil v Argentino, pozneje izročen Italiji – op. RP ), je imel tukaj
							špecerijo. Sva se osebno poznala, sva večkrat govorila.«</p>
						<p>Žal sem se z g. Ivanom srečal samo enkrat v življenju. Takoj je pristal,
							da posnamem njegovo življenjsko zgodbo. Prevzela me je preprostost in
							prijaznost tega dobrodušnega Štajerca pod Andi. Razgibano in bogato je
							bilo njegovo življenje, ki ga je rad delil s sogovorniki. Obljubila sva
							si, da se spet srečava, ko bo zopet obiskal Slovenijo. Oba sva se
							zmotila. Spet se bova srečala, spoštovani g. Ivan Drajzibner, življenje
							je kratko.</p>
					</div>
				</div>
				<pb n="027"/>
				<div type="div2">
					<head>Hvala, draga mama, za vse!</head>
					<docAuthor>Tereza Marinšič Tsonaki</docAuthor>
					<div type="div3" subtype="intro">
						<p>V Zavezi št. 91 sem objavila pričevanje Roberta Rozmana pod naslovom »Kje
							je grob mojega očeta?« Z gotovostjo ve le to, da so ga aretirali v prvih
							dneh maja 1945 in skupaj z njim še štiri družinske očete in enega
							dijaka. Vsi so bili iz Postojne kot Robertov oče Alojzij Rozman. Že
							konec maja in v začetku junija so jih odpeljali (skupaj z mnogimi
							drugimi) – neznano kam. In jih postrelili – neznano kje. V skupini teh
							mož je bil tudi družinski oče Stanislav Marinšič. Kmalu po izidu Zaveze
							št. 91 se je iz Grčije s pismom oglasila Stanislavova hčerka Terezija
							Marinšič por. Tsonaki. Že je opustila vsako upanje, da bi lahko komu
							zaupala resnico o svojem očetu. Ko pa je prebrala pričevanje svojega
							znanca iz mladosti Roberta Rozmana, so ji privreli na dan spomini na
							očeta, njeno otroštvo in mladost. »Dolgo sem premišljevala, ponoči ne
							spala in danes sem sedla in 'izlila' na papir, mislim, da vse.« Tako mi
							je napisala v začetku pisma in želi, da bi ga objavili v Zavezi. Take
							želje zelo radi izpolnimo, saj se nam ne ponudijo vsak dan in smo za
							njeno pričevanje še toliko bolj hvaležni. To 'vse' sva razjasnili še v
							telefonskih pogovorih, ko ji je glas zatrepetal v bolečini in navalu
							čustev. </p>
						<p>Vanja Kržan </p>
					</div>
					<div type="div3">
						<p>Sem Tereza Tsonaki roj. Marinšič, rojena 15. oktobra 1938, zato so me po
							moji nebeški zavetnici sv. Tereziji Avilski krstili za Terezo, domači in
							prijatelji me kličejo Inka. Oče in mama sta bila verna, poštena in
							delavna in naju s sestro sta lepo vzgajala. Sestra je bila rojena leta
							1941, živi v Postojni in želi, da je ne omenjam. Moj oče je Stanislav
							Marinšič, rojen 11. novembra 1910 v Postojni, od koder je izvirala
							njegova družina. Poleg mojega očeta je imel stari oče z drugo ženo (bil
							je vdovec) še sina Ivana. Moja mama je Ana roj. Tavčar (roj. 15. 4.
							1910), doma iz Sežane, Kraševka torej, a za strica Ivana in njegovo ženo
							Kraševke niso bile kaj prida ženske. Mama je večkrat slišala pregovor:
							»Kraševca ubit, gada spustit.« Kmalu po poroki je uvidela, da je svak in
							svakinja ne cenita kaj dosti. To mi je mama pravila kasneje, ko sem bila
							že dekle in sem sama strica pobliže spoznala. Moja mama je bila za naju
							s sestro najboljša mama in še danes se mi zasmili ob misli, koliko je
							morala po smrti očeta pretrpeti, tudi od svojega svaka Ivana in njegove
							žene …</p>
						<p>O svojem očetu bi lahko napisala povest, čeprav sem bila ob njegovi smrti
							stara komaj sedem let. Same lepe spomine imam nanj, največ v srcu; vse
							življenje hranim predmete, ki me spominjajo na mojega očeta: mamino
							spominsko knjigo z njegovim posvetilom in z lepo risbo, ker je znal zelo
							lepo risati. Naj napišem eno od takih posvetil, da se vidi, kako
							ljubeče, nežno in preprosto naivno srce je imel do mame in do naju s
							sestrico. Kako sta bila z mamo zaljubljena in se tudi vse življenje
							ljubila, a kaj, ko je njuna ljubezen trajala le nekaj let! »Oči sem
							večkrat vprašal, ali smem ljubiti Te, odgovora ne vem. Od daleč gledaš
							draga me prijazno, prevzetno dvigaš nos, ko mimo Tebe grem. Ako v Tebe
							obrnjeni pogledi so, odtegneš precej svoj obraz očem, ali ko dekleta
							druga ogledujem, zakriti jezo ni Ti moč ljudem. Zato: ali me ljubiš, ali
							me sovražiš, kako bi Ti ustregel, siromak ne vem.« Ali: »Marsikdaj se Ti
							govorica zmeša, ko me zagledaš med drugimi ljudmi. Marsikdaj me Tvoje
							srce pogreša, okoli me iščeš s plašnimi očmi. Stano. V Postojni 10. 5.
							1935.«</p>
						<p>Risal je zemljevide, tako da sem se še v gimnaziji učila geografijo iz
							njih. Veliko redis peres, ki jih je uporabljal za risanje in pisanja
							posvetil, hranim še danes. Imel je tudi pribor za slikanje. Hranim
							knjige in razglednice s posvetili mami in nama s sestro, spričevalo iz
							osnovne šole z njegovim podpisom, ampak samo iz prvega polletja prvega
							razreda. Potem nikoli več, ata ni dočakal spričevala ob koncu šolskega
							leta. Poučevala me je učiteljica Frančiška Ferenčak, ki je bila žena
							domobranca in me potem ni več učila. </p>
						<p>Težko opisujem svojega očeta, ker je imel veliko lepih lastnosti in Bog
							ga je bogato obdaril z mnogimi talenti: poleg risanja in slikanja je bil
							nadarjen za jezike, mama mi je pravila, da je govoril več jezikov. Imel
							je bogato knjižnico, a si jo je po vojni prilastil njegov brat … Tako
							nisem nikoli zvedela, katere knjige je prebiral. Bil je romantična duša
							in je mami in nama s sestrico pisal pesmi. Rad je imel naravo in ob
							nedeljah popoldne smo hodili na sprehode, na obiske ali pa doma
							poslušali glasbo, ker je imel oče gramofon. Bil je družaben in povsod
							priljubljen. Vozil je kolo in obljubil je, da ga bo kupil tudi nama s
							sestro. In skupaj bomo kolesarili. Toda šele takrat, ko bom znala
							izgovoriti črko r. Imela sem majhno punčko, a zaželela sem si večjo,
							imenitnejšo. Bog ve, <pb n="028"/>v kateri trgovini sem jo videla, v
							italijanski verjetno. Morda mi je prav zato oče ni kupil, a mi je vedno
							obljubljal, da jo bom dobila po vojni … Imeli smo se zelo lepo, to so
							najlepši spomini mojega življenja, najlepše otroštvo, ki ga ima lahko
							otrok. </p>
						<p>Seveda, morali smo tudi delati, že mlajši otroci. Moj stari ata je bil
							premožen, čeprav je bil le pismonoša. Nekaj posesti je podedoval, še več
							pa si jo je prislužil s svojo marljivostjo in podjetnostjo. Moj oče je
							bil zelo sposoben uradnik v banki Banca popolare in mama mi je pravila,
							da so mu ponujali dobro službo v direkciji v Trstu. A jo je odklonil,
							ker ni hotel pustiti mame in naju s sestrico samih … Moj oče je s
							prihranjenim denarjem dokupoval posest in že med vojno smo poleg dveh
							hiš starega očeta z velikim vrtom imeli več njiv, travnikov, gozdov,
							senožeti in ograd. Stari oče je redil krave in podajal mleko. Spominjam
							se, kako smo se z vozom vozili na njive ali travnike, a za kakšno večje
							delo sem bila še premajhna. Lahko pa sem popazila na mlajšo sestrico v
							vozičku, da je za delo poprijela mama. </p>
						<p>Ob pričetku vojne je bil tako kot večina naših mož vpoklican v
							battaglione speciale. Mama mi je kasneje pripovedovala, kako se je oče
							pred odhodom z njo posvetoval: »Kaj misliš, komu naj prepustim svoje
							službeno mesto v banki? Kdo bi me lahko nadomeščal?« Oba sta se
							strinjala, da bi bila najbolj primerna njuna dobra znanka Stana Kruhova
							… Ko se je oče po razpadu Italije vrnil, je do konca vojne nadaljeval z
							delom v banki. Svoji službi, vsem 'konjičkom', ki sem jih naštela,
							predvsem pa svoji družini se je posvečal in ne spominjam se, da bi se z
							mamo pogovarjala vpričo naju s sestro o vojni in politiki. Konca vojne
							se spominjam po tem, da so peli zvonovi po cerkvah in da so vsi govorili
							o zmagi in svobodi. Jaz pa sem pričakovala svojo lepo, veliko punčko … </p>
						<p>Nekega dogodka pa se tako dobro spominjam, kot da bi se zgodil včeraj. Ne
							samo spominjam, vse življenje ga imam pred očmi. Nikoli ga ne bom mogla
							izbrisati iz spomina. Zame še vedno strašen prizor. Še dobro, da takrat
							nisem vedela, da svojega očeta vidim zadnjikrat … Ali bilo je kljub temu
							zelo grozno. Še bolj pa za mamo. Moj oče se dne 4. maja po službi ni
							vrnil domov. Mama ga je čakala, gledala na uro in bila zelo tiha, še
							odgovarjala na moja vprašanja ni, kar molčala je. Potem smo se vse tri
							odpravile k teti Gabrijeli Kristan, ki je stanovala na Ljubljanski
							cesti. Mama je porivala voziček s sestrico, jaz sem hodila poleg. Mama
							se je tolažila z mislijo, da <figure>
								<graphic url="slike_z_92/z_92_17.png"/>
								<head>Stanislav Marinšič v mladosti<name/>
								</head>
							</figure>se je verjetno iz službe grede ustavil pri njej. A ga ni bilo.
							Še nekaj časa je čakala, potem pa je domnevala, da je mogoče že doma in
							odšle smo domov. Preden smo odšle, ji je teta rekla: »Anica, ne hodi
							skozi mesto. Saj veš, kaj vse se danes dogaja. Nevarno je. Pojdite raje
							čez Majlont.« To je bil stari del mesta. Bog ve, kakšna slutnja je gnala
							mamo, da je šla po glavnih ulicah, po katerih je običajno hodil ata v
							službo in se po njih vračal domov. Na vogalu Volaričeve in Ljubljanske
							ceste sva zagledali očeta. In on nas. Oblečen je bil v svetel dežni
							plašč in pumparice, obut v škornje. Stal je in ob njem naš meščan Franc
							Čeč z dolgo puško čez ramo. Zame je bil takrat že sam pogled na puško
							nekaj strašnega in ta strašni človek s puško straži zdaj mojega očeta!
							Poklical je mamo in stekla je čez cesto k očetu. Ne spominjam se več,
							ali sem obstala pri vozičku z mlajšo sestrico ali sem stekla za mamo.
							Verjetno sem kar obstala pri vozičku. »Ko sem šel iz službe domov, so me
							aretirali. Ne vem, zakaj,« je povedal mami. Čeč je zahteval, da mu mora
							ata izročiti ključe svoje pisarne. Dal mu je ključe, potem si je oče
							odpel zlate gumbe iz manšet, snel poročni prstan in ročno uro. Vse je
							dal mami. Vedel je torej, da gre v zapor in bi mu vse to 'zaplenili'.
							Verjetno si takrat nihče ni mislil, da se vidimo zadnjikrat. Njegove
							gumbe in uro še danes hranim. <pb n="029"/>
							<figure>
								<graphic url="slike_z_92/z_92_18.png"/>
								<head>Nevesta Ana, rojena Tavčar, in ženin Stanislav Marinšič<name/>
								</head>
							</figure>To je zame najdragocenejši spomin na našega atka. Strašen je
							bil občutek, ko smo se vračale domov same, brez očeta. Mami so vso pot
							tekle solze. Vse prestrašene smo prišle domov in takrat je mamo zlomilo.
							Glasno je jokala, klicala očeta in iz obupa udarjala z glavo ob zid …
							Vedela je, kaj se je dogajalo med vojno in kaj se v Postojni dogaja po
							'osvoboditvi'. Tudi teta je vedela, zato jo je opozorila, naj ne hodi
							domov po središču mesta, da je preveč nevarno. Kot da bi mama slutila,
							da se moramo še zadnjikrat videti in za vedno posloviti … In res smo se,
							čeprav smo očeta vsak dan pričakovali, da se vrne k nam domov.</p>
						<p>Zdaj vem, da so takrat aretirali veliko mož in fantov, med njimi tudi
							Robertovega očeta Alojzija Rozmana. Spominjam se, da je moja mama, kot
							mnoge druge žene in matere, hodila spraševat za očetom. Tako kot njo, so
							tudi nje pošiljali na razne kraje, a vse je bilo lažno. Če se ne motim,
							k pisatelju Bevku v Trst, ali pa v Ajdovščino, tam je bila oblast;
							Robertova stara mama je pisala maršalu Titu v imenu šestih postojnskih
							žena in mater. A nikoli od nobenega niso ničesar zvedele. Vedno so
							dobivale isti odgovor: »Saj bo kmalu prišel.« Več kot mesec dni mu je
							nosila v zapor hrano in perilo, pazniki pa so se največkrat ženam
							posmehovali in tudi oni lagali: »Bodo že prišli.«</p>
						<p>Živo mi je ostalo v spominu, kako sva vsak dan s staro mamo stali na vrtu
							ob plotu in čakali ata. Plot je stari oče postavil šele med vojno, ko mu
							je moj oče pisal iz Italije in ga prosil, naj ga postavijo, da midve s
							sestrico ne bi kdaj slučajno ušli na cesto … Kako je oče povsod mislil
							na nas! Stari oče ga je takoj postavil in plot je zdaj postal moje
							pribežališče za pričakovanje očeta. Stara mama je stala ob plotu gornje
							hiše, jaz pa niže doli ob naši hiši, ob času, ko so hodili ljudje iz
							službe. Skoraj vedno sem se spomnila, kako sem očetu stekla nasproti, ko
							je prihajal iz službe, kako me je vzel v naročje in objel, jaz pa vedno
							isto vprašanje: »Kdaj mi boš kupil punčko?« Oče pa: »Počakaj, ko bo
							konec vojne … « In zdaj je bilo konec vojne … ata od nikoder in jaz,
							sedemletna deklica brez punčke … </p>
						<p>S staro mamo sva čakali našega soseda, Jerneja Kruha, njegovi ženi Stani
							je oče med vojno zaupal svoje službeno mesto v banki. Prva je Kruha
							zagledala stara mama: »Joj, gospod Jernej, kje so naši sinovi?« Ali:
							»Gospod Jernej, kdaj bo prišel naš Stanko domov?« »Bodo že prišli,
							počakajte … « Jaz pa nižje doli ob ograji: »Gospod Jernej, kdaj bo
							prišel moj atek?« Včasih me je preslišal, kadar pa mi je odgovoril, je
							vedno rekel: »Kar počakaj malo, bo že prišel.« Glavo je imel sklonjeno
							in šel naprej, kot da se mu mudi. Ne vem, kako <pb n="030"/>dolgo smo
							upali, da bo atek resnično prišel. Kar na lepem se bo pojavil …
							Kolikokrat sem kasneje stala sama ob ograji in ga čakala. Napeto sem
							gledala po cesti, po kateri je običajno prihajal iz službe. Morda pa ga
							bom nenadoma zagledala … mu stekla nasproti in me bo objel kot vedno …
							in nekega dne bo odvil zavoj in mi položil v roke veliko, lepo punčko …
							Kakšne lepe sanje! Jernej Kruh pa ni dolgo časa zdržal v Postojni.
							Ljudje so ga prepoznali za glavnega krivca vseh pomorov po vojni na
							Postojnskem. Še nekaj let so šepetali, da je udbovec. Ta beseda mi je
							bila čisto tuja, domnevala pa sem, da predstavlja nekaj groznega. Lepega
							dne se je z družino odselil v Novo Gorico, kjer je do upokojitve zasedal
							same vodilne položaje.</p>
						<p>Mama je več kot mesec dni vztrajala z obiski in nosila očetu pakete s
							hrano. Nekega dne pa ni šla več v zapor. Njena prijateljica Francka
							Šibenik por. Borselino je stanovala na vogalu Ljubljanske ceste in
							Titovega trga. Iz majhnega podstrešnega okna svojega stanovanja je imela
							razgled na zaporniško dvorišče. Nekega večera je slučajno opazila
							skupino mož na dvorišču. Vsi so imeli na hrbtu z žico zvezane roke kot
							najhujši zločinci. Gospa Francka je kar jokala, potem so jih s kamionom
							odpeljali. Naslednji dan je to povedala mami in ji rekla, če mama hoče,
							naj pride zvečer k njej. Morda bo med zvezanimi zaporniki prepoznala
							svojega moža. Mama je seveda prišla, in ko so spet prignali zapornike na
							dvorišče, med njimi ni bilo našega očeta. Tudi naslednjega večera ne …
							Zato sta s prijateljico domnevali, da so ga že odpeljali tisti večer,
							preden je mama prišla k njej, to je bilo 16. junija. Da ga ni več med
							živimi, ni in ni mogla verjeti. Mama ga je po teh dneh še vedno iskala v
							zaporu, a je dobila v odgovor vedno isto laž, da bo kmalu prišel domov.
							Tudi k prijateljici Francki je še vedno ponoči hodila gledat na dvorišče
							zapora in upala, da kdaj zagleda svojega moža. A ga ni bilo nikoli več
							tam. Po 16. juniju ga nihče več ni videl, zato smo z mamo vse življenje
							imele ta dan za njegov zadnji dan življenja. Niti 35 let še ni bil star,
							umreti je moral čisto nedolžen, v najlepših moških letih. Šele kasneje
							smo spoznale, da verjetno zaradi nevoščljivosti … </p>
						<p>Obe s sestro sva imeli uničeno otroštvo in mladost, oropali so naju
							očetove ljubezni in skrbi, ki ju nisva nikoli več občutili. Do svojega
							šestega leta sem ju v polni meri občutila, bila sem očetova ljubljenka.
							Sestrica je bila premajhna in ni doživela niti tega, kar sem jaz, zato
							je bila ona še bolj oškodovana. V javnosti o očetu niti govoriti nismo
							smele, <figure>
								<graphic url="slike_z_92/z_92_19.png"/>
								<head>Prva fotografija družine Marinšič. Tereza stoji ob
									očetu.<name/>
								</head>
							</figure>kaj šele, da bi koga od oblastnikov drznile vprašati, kje je
							naš oče in zakaj se ne vrne. Mama se je vsa tresla, če je imela kdaj
							opravek z uradnimi zadevami. Vrh vsega je bila 'sumljiva oseba'. Ob
							nedeljah nas je večkrat obiskal mamin brat iz Sežane, ki je bil vdovec.
							Mama je ob nedeljah ves dan delala v jamski restavraciji, zato nam je
							zjutraj skuhala kosilo in smo s stricem sami pokosili. Takoj po kosilu
							pa pomili posodo in odšli na obisk k mami v jamsko restavracijo. Take so
							bile naše nedelje in še dobro, da je bil z nama stric, drugače bi bili
							ves dan sami doma. Ne vem, po katerem takih obiskov so naslednji dan
							mamo klicali na UDBO in jo zasliševali, kdo je tisti moški, ki je v
							nedeljo popoldne v restavraciji z njo govoril. Zato se je mama bala vseh
							uradnih oseb, ker smo vedeli, da nas sovražijo. UDBA mi je od takrat <pb
								n="031"/>predstavljala še bolj nekaj groznega. Vseeno nismo klonile,
							kar je zasluga naše mame, ki je kljubovala vsem pritiskom povojne
							oblasti in vsem krivicam. Pa je vse to zmogla, ker ni nikoli obupala in
							je živela le za najino dobro. Bila je vseskozi globoko verna. Hvala za
							vse, moja draga mama! </p>
						<p>Ne spominjam se, koliko let smo upale, da oče še kje živi, čakale smo ga
							in molile. Vsakega 15. avgusta, na veliki šmaren, smo romale na Marijina
							božja pota. Na Sveto goro smo hodile peš od Solkana naprej. Pa ne samo
							na Sveto goro. Tudi na Brezje. Z vlakom smo se peljale do Ljubljane, tam
							prestopile na vlak do Jesenic, se odpeljale do Otoč, od tam peš na
							Brezje. Romale smo ves dan. Kadar smo romale na Trsat, smo se že ob
							polnoči odpeljale z vlakom iz Postojne do Reke in naprej s tramvajem na
							Sušak. Stopnice sem imela dobro preštete. Bilo jih je natanko 570. Na
							vsaki božji poti smo goreče prosile Marijo, naj pripelje atka nazaj. Ko
							smo bile že prepričane, da ga ni več med živimi, smo še kar naprej
							molile, da bi zvedele za kraj, kjer trohni njegovo truplo in mu tam vsaj
							svečko lahko prižgale. Mamina prijateljica, žena postojnskega trgovca
							Franca Kastelica, ki je bil aretiran in verjetno ustreljen v istih dneh
							kot naš oče, je čez leta z otrokom in s svojo sestro pobegnila v
							Italijo, od tam pa kasneje v Kanado. Mamina sestra Pavla Tavčer je
							živela v Argentini in vabila mamo, da bi vse tri prišle k njej in tam
							živele. In veste, kaj ji je mama odpisala: Ne morem priti. Kaj pa, če se
							nekega dne vrne mož in nas ne bo doma. Tako mu je bila mama zvesta vse
							življenje! Kakšno neuničljivo upanje je imela!</p>
						<p> Šele pred petimi leti sem zvedela od prijatelja Roberta Rozmana, da so
							nekatere zapornike ponoči vozili z zvezanimi rokami, kot da bi bili
							zločinci, do določenega mesta na Javorniški cesti, jih tam postrelili in
							zmetali v jamo nekaj metrov proč. Vem, da nikoli ne bom točno zvedela,
							ali je tista jama tudi grob mojega očeta. Robert se je za svojega očeta
							že skoraj prepričal, da je, a še ne ve in bo še naprej poizvedoval.
							Srčno želim, da je ta jama tudi grob mojega očeta, da bi končno vedela,
							kje je pokopan. Preden umrem, bi rada še enkrat prišla v Slovenijo, da
							grem na njegov grob in mu prižgem svečko. Mrliškega lista o očetovi
							smrti ni mama nikoli dobila. Šele leta 2010, ko sva s sestro vložili
							prošnjo za popravo krivic, sva dobili izpisek iz matičnega registra z
							datumom smrti 31. 12. 1945. Kakšno sprenevedanje je ta datum, zdaj vsaj
							vem, da je revež umrl že prej.</p>
						<p>Vesela sem svojega nečaka, očetovega in maminega vnuka, ki je po smrti
							moje mame l. 1984 na mamin grob poleg njenega imena dal vklesati še
							očetovo ime skupaj z njegovo fotografijo. To mi je v veliko zadoščenje,
							saj je tako naš ubogi ata našel svoje mesto v javnosti, pa čeprav samo z
							imenom in fotografijo na grobu svoje žene. Žal mi je, ker nobeden
							njegovih preganjalcev in morilcev ne živi več, da bi ata videli na
							sliki, če bi šli mimo. Morda bi jih vsaj malo zapekla vest.</p>
						<p>Kako smo v tistih letih živele z mamo ?</p>
						<p>Ko je mama hodila prosit za pomoč, so ji odgovarjali: »Tovarišica, pojdi
							delat, saj si še mlada.« Bila je junakinja, borila se je za naju, za
							najino preživetje, za najino prihodnost. Zase lahko trdim, da me je
							vzgojila v pošteno, verno in iskreno žensko. Prijela je za vsako delo,
							šivala copate, čistila pisarne, prala drugim perilo. S sestro sva ji
							pomagali, da smo lahko vse tri skromno živele, a bile smo za marsikaj
							prikrajšane. Pobirale smo kostanj, polže, zbirale staro železo, star
							papir in krpe. S sestro sva nabirali ciklame in šmarnice in jih
							prodajali turistom pred restavracijo ob jami. S tem denarjem sva si
							lahko kupili zvezke za šolo in druge potrebne stvari. Mama je bila
							zvečer natakarica v jamski restavraciji, da je bila lahko podnevi z
							nama. Ko je zbirala leta za pokojnino, je ugotovila, da je niso socialno
							zavarovali. Zadnja leta pred upokojitvijo je bila kuharica v postojnski
							porodnišnici. </p>
						<p>Gimnazijo sem končala v Postojni; želela sem se vpisati na univerzo, a
							sem hotela mamo razbremeniti stroškov, na štipendijo še pomislila nisem,
							ker sem bila prepričana, da je ne bi dobila. Po maturi sem se zaposlila
							na pošti, kjer sem delala dvanajst let do odhoda v tujino, kamor sem se
							poročila. Vsa leta od maja 1945 me bremenijo spomini na dogodke, ki so
							mi uničili otroštvo, mladost in jih še danes ne morem izbrisati iz
							spomina. </p>
						<p>Opisala sem že, v kako strašno žalostnem spominu mi za vse življenje
							ostaja prizor, ko smo z mamo zadnjikrat videle našega ljubega ata. Nič
							manj strašen mi ostaja v spominu še en dogodek, samo jaz se ga
							spominjam, mami sem ga zamolčala. Ona bi tudi to prenesla, a je nisem
							hotela ponovno vznemirjati. Bila sem že odraslo dekle in smo s
							prijateljico in njenim zaročencem šli po kinu na čaj v kavarno Jadran.
							Bil je hladen zimski večer. Nenadoma se primaje do naše mize pijan moški
							z zabuhlimi, rdečimi očmi, sede k mizi in nas nadleguje. Bil je nihče
							drug kot naš sosed in postojnski župan Adolf Grželj. Prijateljičin
							zaročenec mu vljudno reče, naj se <pb n="032"/>odstrani in nas pusti pri
							miru, ker nas moti. Takrat Grželj vstane, bil je visok dva metra in suh
							kot prekla, se razkorači na majavih nogah, obrne k prijateljičinemu
							zaročencu in se zadere: »A ti boš mene podil? Kdo pa si ti, da si to
							upaš? A ne veš, kdo sem jaz? – Jaz sem njenega očeta ubil!« in pokaže s
							prstom name, me mimogrede srepo pogleda in se odmaje proč. Kakšna sem
							bila videti v tistem trenutku, ne vem. Spominjam se, da smo takoj vsi
							trije vstali, molčali, prijateljica me je prijela pod roko, pomagala
							obleči plašč in odpeljala ven. Pospremila sta me do doma, molčali smo
							vso pot. Pred hišnimi vrati smo se poslovili. Mama je na srečo že spala,
							ker ne vem, kako bi si razlagala moj molk in zaprepaden obraz. Hitro in
							tiho sem legla in bedela z odprtimi očmi do jutra … Kadar danes pomislim
							na tisti strašni prizor v restavraciji, mi vstane živo pred očmi njegova
							dvometrska koščena pojava kot prikazen … Mami o vsem tem nisem črhnila
							besede. A dvomim, da tudi njej niso prišle govorice o Grželju na ušesa.
							A mi ni nikoli ničesar omenila. Gotovo iz istega razloga kot jaz ne
							njej. Nikoli pa je s sestro nisva slišali spregovoriti ene same besedice
							sovražnosti ali maščevalnosti do ubijalca najinega ata ali udbovca
							Jerneja Kruha, saj se je v Postojni na tihem to vedelo. Mama naju s
							sestro ni niti z besedico vzgajala za maščevalnost, samo za odpuščanje.
							Drugače niti mogla ni, saj je bila tako dobra mama in zelo verna. Tudi
							jaz vsem odpuščam, pozabiti pa ne morem. Kako naj izbrišem iz spomina
							vse strašne dogodke?</p>
						<p>Adolfa Grželja smo poznale. Včasih je bil naš sosed, potem ko se je
							poročil, je dobil večje in boljše stanovanje. Pobliže sem se z njim
							srečala nekoč na občini, ko se je pri njem sestala skupina za popis
							prebivalstva, saj sem se javila na vsak razpis za honorarno delo.
							Sprejel nas je in se nam predstavil kot predstavnik ljudstva našega
							okraja. Z njegovo mlajšo polsestro sva bili prijateljici in sošolki;
							večkrat me je vabila k njim domov. Vendar nisem šla nikoli. Zakaj ne, si
							še danes ne znam odgovoriti. Čez nekaj časa, spomnim se le, da je bilo
							za pusta, se je Grželj pijan z avtom vračal iz Predjame in zgrmel v
							prepad. Tako se je končalo žalostno življenje morilca mojega očeta …
							Tudi če je mama zanj vedela, se njeno življenje ne bi v ničemer
							spremenilo. Revica je zbolela za sklepnim revmatizmom in na srcu in
							umrla stara štiriinsedemdeset let. Umrla je nenadoma in v največji
							julijski vročini je prišlo na njen pogreb izredno veliko ljudi. Vsi so
							jo poznali po srčni dobroti in plemenitosti. Čeprav smo tako zelo
							skromno živele, je rada <figure>
								<graphic url="slike_z_92/z_92_20.png"/>
								<head>Zadnja fotografija družine Marinšič<name/>
								</head>
							</figure>posojala denar, tudi ženam oficirjev, ki jih je bilo v Postojni
							zelo veliko. Za vsak posojen in darovan dinar je dobila deset novih,
							taka je bila njena izkušnja.</p>
						<p>Očetova smrt je bila za nas največja bolečina in krivica. Bilo pa je še
							veliko drugih. Ena od njih nas je tudi močno prizadela, morda prav zato,
							ker nam jo je povzročil moj stric, očetov brat. Ko ni bilo več očeta,
							sem ga gledala kot boga, saj je bil vendar njegov rodni brat. Že kmalu
							po tem, ko je oče izginil, je pričel kazati svoj pravi obraz in moja
							predstava o njem se je pričela rušiti. Omenila sem že, da je bil moj ded
							zelo premožen in da je k temu premoženju pripomogel s kupovanjem njiv in
							travnikov tudi moj oče. Ko je še živel, je povedal mami, da je moj ded
							Ivan (očetov oče) že napisal oporoko in je vse premoženje z obema hišama
							vred razdelil na dva enaka dela, vsakemu od obeh sinov enako. Vendar smo
							se takoj po vojni morali preseliti v pritlično, <pb n="033"/>vlažno
							stanovanje, očetov brat pa je oddajal stanovanja v prvem nadstropju
							oficirjem JLA in drugim ljudem. Mama ga je prosila za boljše, bolj suho
							stanovanje, a zaman. Še hujše spoznanje in ponižanje jo je doletelo čez
							nekaj let ob dedovi smrti, ko je na sodišču po glasnem branju oporoke
							ostala brez besed. Oporoka je bila spremenjena. Vse premoženje dobi
							očetov brat v primeru, da se naš oče ne vrne in se mama ponovno poroči.
							Nama sirotama s sestro pa pripada le delež od hiše (ne od celotnega
							premoženja). Mama pa lahko obdrži pritlično stanovanje do smrti. Očetov
							brat je torej takoj potem, ko je oče izginil in bil ustreljen (za smrt
							je on vedel, a preračunljivo molčal), samovoljno spremenil oporoko brez
							mamine vednosti. Prav tako je brez njene vednosti ob dedovi smrti (umrl
							je nekaj let po vojni) na grob starih staršev dal napisati še ime mojega
							očeta z letnico rojstva in smrti: Marinšič Stanislav, roj. 1910. umrl
							1945. On je to vedel, a pred mamo skrival, medtem ko smo me vsa dolga
							leta po vojni upale, da je oče še živ, in molile, da bi se enkrat vrnil.
							Ko smo prišle za praznik vseh svetih na grob, tisto leto, ko je ded
							umrl, mama ta napis zagleda in od žalosti in razočaranja nad očetovim
							bratom onemi. Kaj se je takrat dogajalo v njeni notranjosti, je vedela
							le ona. Nemočna je ostala pred spremenjeno oporoko: lahko bi pripis o
							njeni morebitni ponovni poroki ovrgla in si za to ovržbo najela
							advokata, a so jo bolečina ob dokončnem spoznanju in resnici, da je oče
							mrtev, razočaranje nad njegovim bratom, nemoč osamljenosti in
							zavrženosti od vseh, strli. Ni imela volje in poguma, da bi hodila od
							enega do drugega uradnika po sodišču, še manj, da bi si najela advokata
							in ga plačevala. Ko sem bila pred leti v Sloveniji, sem vprašala daljno
							očetovo sestrično Ivanko o vpletenosti očetovega brata v to umazano
							prevaro. Potrdila mi je, da je bil zelo vpleten, a zakaj bi se o tem
							pogovarjali. Prav je imela. Ob vsem hudem, kar smo z mamo prebolele, to
							sploh ni najhujše. Boli le krivica, ki jo povzroči najbližji sorodnik
							nemočni vdovi po nedolžnem ubitega moža in nedoraslima sirotama. Kot
							»spomin« na to krivico sem kasneje dobila (z mnogimi <figure>
								<graphic url="slike_z_92/z_92_21.png"/>
								<head>Stanislav Marinšič s prijateljem<name/>
								</head>
							</figure>posredovanji) od vsega očetovega premoženja vsoto denarja, s
							katero sem lahko kupila sedemsto nemških mark.</p>
						<p>Ni denarja in premoženja, ki bi mi lahko nadomestil očeta, ki sem ga vse
							življenje zelo pogrešala in ga imam še vedno rada, tako kot more imeti
							otrok rad svojega ljubljenega očeta. Največja dota, ki sem jo dobila za
							življenje, je bila očetova in mamina ljubezen in njena vzgoja. Kljub
							svoji nemoči, preziru, krivicam in razočaranju nad svakom je ostala
							dobra in plemenita. Iz vere je črpala moč, da se je pogumno razdajala
							nama s sestro in bila do vseh dobra, saj drugačna ni mogla biti! Še
							enkrat hvala za vse, draga mama!</p>
					</div>
				</div>
				<pb n="034"/>
				<div type="div2">
					<head>Spomini na brata Franceta</head>
					<docAuthor>Jožefa Zabukovec</docAuthor>
					<div type="div3">
						<p>Zabukovčevi, po domače Primoževi, smo živeli v predmestju Loža, v ulici,
							ki se sedaj imenuje Pod zidom. Naša hiša stoji točno pod ostankom zidu,
							ki je ostal iz časov, ko je bil Lož obdan z obzidjem zaradi obrambe pred
							Turki. Lož in Višnja Gora sta bili najmanjši mesti na področju današnje
							Slovenije, vendar so bili Ložani na svoj mestni položaj zelo ponosni. Do
							1938 je imel Lož samostojno mestno občino, tega leta pa je prišlo do
							združitve s starotrško občino. V Ložu je bila sodnija, davkarija,
							zdravstveni dom, trgovine in gostilne. Farno središče je bilo v bližnjem
							Starem trgu, kjer je bila tudi šola. Oba kraja sta se politično
							razlikovala. Ob volitvah je v Starem trgu zmagovala SLS, v Ložu pa
							liberalci, pomemben delež so imeli socialisti in tudi že komunisti.</p>
						<p>Navadni ljudje smo živeli zelo skromno, zlasti ker so bile takrat družine
							velike, vendar v glavnem ni nihče »jamral«, da ne more preživeti.
							Prehranjevali smo se s tem, kar smo pridelali. V trgovino se je hodilo
							le po kakšen sladkor, sol in olje. Za zajtrk so bili obvezno koruzni
							žganci z mlekom, opoldne pa dostikrat ajdovi ali beli žganci s kislim
							zeljem, zabeljeni z ocvirki, včasih ričet in fižolova juha ob petkih. Ob
							nedeljah pa smo za nedeljsko kosilo imeli govejo juho, pražen krompir,
							meso iz juhe in solato, včasih pa še kakšen jabolčni zavitek. Mamo sem
							vprašala, zakaj še čez teden ne jemo nikoli solate, pa mi je rekla, da
							je solata potrata, seveda zaradi porabe olja.</p>
						<p>V naši družini nas je bilo pet otrok: France (roj. 1927), Jožefa (roj.
							1929), Ivan (roj. 1931), Marija (roj. 1935) in Vinko (1943). Imeli smo
							nekaj zemlje, vendar ne dovolj za preživetje. Oče je bil zaposlen v
							lesnem podjetju na Marofu, mama pa je bila šivilja. Ni imela svoje
							obrti, zato je šivala na črno, da je nekaj zaslužila. Bila je res velika
							garačka. Delala je še vse mogoče: na polju, v gozdu, tudi kosit je šla,
							če je bilo potrebno. Lepo je pela, tudi na koru, in v mladih letih je
							nastopala v raznih igrah na domačem odru. Mama in oče sta bila zasvojena
							z branjem. Kadar sem ob nedeljah, tudi kasneje, prišla domov, sta sedela
							vsak na eni strani mize in brala. Nismo bili bogati, vendar smo bili
							naročeni na Mohorjeve in Slovenčeve knjige, na časopis Domoljub, otroci
							pa na Zamorčka. Mama nam je pozimi vsak večer brala kakšno knjigo. Med
							vojno ni bilo elektrike ne petroleja, ampak brez branja ni šlo. Zvečer
							smo odprli vratca štedilnika na drva in brali pri taki razsvetljavi.
							Najstarejši brat France je rekel, da če smo naročeni na knjige, jih
							moramo tudi prebrati. Takrat ni bilo ne radia ne televizije, sedaj je pa
							toliko tega, da mladi nič ne berejo.</p>
						<p>Življenje med vojno je bilo zelo težko. Nas so okupirali Italijani. Bilo
							jih je kot listja in trave, ko so se pojavili iz snežniških gozdov.
							Nobenega odpora ni bilo z naše strani, niti enega strela. Potem so se
							italijanski karabinjerji in vojaki nastanili v Ložu. Na začetku je še
							kar šlo. Dobili smo karte, da smo lahko kupovali hrano. Tudi otroke so
							vabili, naj pridemo, če bo kaj ostalo od večerje za nas. No, in res smo
							hodili vsak večer čakat, da smo kaj dobili, pa še dobro je bilo.</p>
						<p>Odnos okupatorjev pa se je bistveno spremenil po partizanskem napadu na
							Lož 19. oktobra 1941. Po tem napadu je bilo pa zares hudo. Takrat
							navadni ljudje še vedeli nismo, da partizani sploh so. Spominjam se,
							kako je pokalo iz razvalin loškega gradu, od koder so streljali
							partizani. Italijanski vojaki so bežali po naših »gasah«. Ko so prišli
							do naše hiše, jih je oče vprašal, kaj da je. Vpili so: banditi, banditi.
							Moj oče je znal italijansko, ker je bil po prvi svetovni vojni tri leta
							v ujetništvu v Italiji. Tudi nemško je še nekaj znal, to pa iz šole.
							Tisto noč po večernem napadu so Italijani za našo hišo prišli s topovi
							in, mislim, da že po polnoči, začeli streljati na grad, vendar takrat ni
							bilo več nobenega partizana tam gori. No, drugi dan nismo smeli iz hiše
							niti po vodo na studenec. Kolikor se spominjam, sta bila ob tem napadu
							ubita dva civilista iz Loža: petletna hči orožnika Tavčarja in Jožef
							Telič. Oče je po tem napadu rekel: »Zdaj je pa konec z nami!« Mislili
							smo, da je napad organiziral Janez Hribar, ki je bil že v stari
							Jugoslaviji komunist. V resnici pa je napad vodil Ljubo Šercer.
							Spominjam se, kako se je pogovarjal z mamo: »Ko bomo mi prišli na
							oblast, ne boš več videla cerkve, ali jih bomo uporabili za dvorane ali
							za kino.« Moja mama pa mu je odgovorila: »Veš, Janez, peklenska vrata je
							ne bodo premagala.« No, pa nismo še propadli, čeprav se cerkve res zelo
							praznijo. Moja mama je bila kar ozaveščena, ob volitvah je očetu zmeraj
							naročala: »Glej, da boš volil SLS,« čeprav je ta v Ložu imela manjšino.
							Kljub drugačnim nazorom je oče Janeza Hribarja z ženo prišel krajši čas
							živet k nam, dokler svoje požgane hiše nista uredila <pb n="035"/>
							<figure>
								<graphic url="slike_z_92/z_92_22.png"/>
								<head>Zabukovčeva družina. Z leve v prvi vrsti mama, Vinko in oče;
									za njimi Jožefa, France, Ivan in Marija.<name/>
								</head>
							</figure>toliko, da sta šla lahko živet v klet. Po tem napadu so se
							Italijani umaknili v Stari trg, kjer so ostali do konca aprila 1942, ko
							so se umaknili v Cerknico in v Loški dolini so do jeseni tega leta bili
							bolj ali manj gospodarji partizani, ki so na širšem področju ubili več
							ljudi in z nesmiselnimi napadi povzročali represalije Italijanov. To je
							tudi obdobje najhujše morije, odvažanja v internacijo ter požigov z
							italijanske strani ob njihovih vdorih in ofenzivi poleti. Še sedaj vidim
							krvave glave loških fantov, ki so jih na vozu pripeljali z morišča na
							Ulaki, kjer so jih pobili Italijani za represalije 1. 8. 1942 ob
							ofenzivi sedemindvajset naenkrat, poleg teh pa še osem loških talcev na
							gmajni Štajnerci. Da je bilo še več hudega, so ob tej priložnosti
							požgali tudi domove pobitih, od njih so se vnemale tudi sosednje hiše,
							tako da je bila prizadeta večina hiš. Naša in sosedova hiša sta ostali,
							ker smo imeli zraven potok Brežiček, da smo lahko gasili. Vidim pa tudi
							umorjenega zelo priljubljenega in dobrega duhovnika Franca Kramariča, ki
							so ga ustrelili partizani 9. septembra 1942 v njegovi sobi v Starem
							trgu, češ da zbira orožje za stražarje. Večkrat sem ga šla kropit in
							tudi za pogrebom nas je šlo veliko, čeprav so nam partizani grozili in
							smo se bali, da bodo na nas streljali z Ulake. Partizani so likvidirali
							že prej 2. 7. 1942 loškega sodnika Vladimirja Muha. Bil je veren,
							priljubljen in oče več otrok. Stanovali so v sodniji. Zelo so ga mučili.
							Na Knežji Njivi so ga privezali za voz in ga vlačili okoli. Po tem pa so
							bili še toliko predrzni, da so prišli k ženi po obleko, češ da jo rabi.
							To je bilo vse skupaj živa groza! Nenehno smo bili v strahu, da nas bodo
							prišli pobit, ker nismo bili komunisti. Spominjam se, kako so prišli k
							nam rekvirirat. Prišli so zvečer. Zaprli so nas v kuhinjo in nam pobrali
							vso hrano, tudi dosti mesa, ki smo ga prekajevali drugim. Vse je šlo z
							njimi, potem so pa še streljali pred hišo. Sosedje so mislili, da so nas
							pobili. Še dobro, da je bila kuhinja v pritličju, da smo iz zaklenjene
							kuhinje lahko zlezli skozi okno. Bili smo popolnoma brez vsakega živeža,
							zato ne morem pozabiti, kako nam je prinesla nekaj za v lonec gospa
							Rožančeva, mati Ivana in Bena Rožanca, ki sta bila kasneje kot vaška <pb
								n="036"/>stražarja zajeta na Turjaku in 20. sept. 1943 ustreljena v
							Laščah. Bila sta odlična, nepozabna pevca, še zdaj ju vidim in slišim.
							Na poti na morišče sta zapela Avemarijo. </p>
						<p>Proti jeseni 1942 je prišlo iz obupa do sprva bolj ali manj spontane in
							kasneje bolj organizirane samoobrambe v obliki vaških straž. V Ložu
							nismo imeli postojanke, sicer pa je bil Lož do tega časa že večinoma
							požgan in redki preostali moški so hodili prenočevat na postojanke
							oziroma pod zaščito, kot se je reklo. Ne vem, zakaj se odločneje ne
							pove, zakaj so nastale vaške straže. Partizani so jih sami naredili, saj
							se je nekaj moralo ukreniti proti takim grozotam. Po italijanski
							kapitulaciji so partizani uničili postojanke vaških straž in postali smo
							popolnoma partizansko območje z vsem hudim.</p>
						<p>Ko so nam zavladali komunisti, je bila 1944 mobilizacija v partizane, kar
							je zadelo tudi mojega sedemnajstletnega brata Franceta. Pri partizanih
							je bil samo kakšen mesec, potem pa je pobegnil. Ni mogel prenašati, da
							bi moral krasti živino in živila, seveda pri takih, ki niso bili
							njihovi, ker ni mogel gledati jokajočih lačnih otrok, ko so jim
							partizani vse pobrali. Odšel je na Rakek, kjer je bila tedaj že
							domobranska postojanka. Ni se priključil domobrancem, ker ni maral
							sprejeti orožja. Poslali so ga na delo v Nemčijo. Na našem, takrat
							partizanskem območju ni bilo pošte, zato smo morali iti na pošto na
							Rakek, to je 20 kilometrov nevarne poti peš, pa še kaj drugega smo
							spotoma prinesli, saj v Ložu ni bilo mogoče kupiti ničesar. Tako smo
							prejemali bratovo pošto pri znancu na Rakeku in smo si lahko dopisovali. </p>
						<p>Po končani vojni, maja 1945, pa se je moj brat neke nedelje pojavil doma.
							Ura še ni bila sedem zjutraj. Do Rakeka se je pripeljal z vlakom, potem
							pa je šel dvajset kilometrov peš do doma. Med potjo so ga videli, zato
							je potem bilo, kot je bilo. Ko je stopil v hišo, smo bili doma samo
							otroci. Mama in oče sta bila pri maši. Vsa v strahu sem mu rekla: »Joj,
							kaj pa si prišel domov, ali ne veš, kaj te čaka.« Brat pa: »Saj nisem
							nikomur nič hudega naredil.« Bil je hudo lačen, pa nismo imeli kruha,
							žganci pa še niso bili kuhani. Ocvrla sem mu hitro samo dve jajci, ti je
							pojedel brez vsega. To je bilo vse, s čimer smo mu mogli postreči, pa
							tako zelo lačen je bil, kako žalostno! Mama in oče sta ga samo še
							videla, ko so ga že prišli iskat, da se mora javit. Potem ni bilo o njem
							več ne duha ne sluha. Starši so se zelo zanimali, kaj je z njim. Mislili
							smo, da so ga ubili. Tri mesece smo kar naprej poizvedovali, pa nismo
							izvedeli nič. Čez tri mesece pa smo dobili pošto, naj prinesemo v
							Ljubljano perilo in oblačila. Mama se je s stvarmi takoj drugi dan
							odpeljala v Ljubljano. Ko je prišla domov, je rekla: »On je živ mrlič,
							sama kost in koža ga je.« Ni bilo čudno, da je bil tak, saj je bil pravi
							mučenec. Ko so ga prišli iskat, so ga odpeljali na Rakek. Tam so ga
							začeli zasliševati. Moral je poklekniti, tri ure so ga pretepali in
							zahtevali, da prizna, da je izdajalec. Odgovarjal jim je, da ni nikogar
							izdal. Oni pa: »Poglej hudiča, če ga ubiješ, ne bo priznal!« Cel hrbet
							je bila ena sama rana, pa tudi iz glave mu je kri kar lila od vsepovsod.
							Potem so ga odpeljali v Ljubljano v Škofove zavode. Tam je ležal s
							takimi ranami na golih cementnih tleh brez vsake zdravniške pomoči v
							istih oblačilih, ki jih je imel na sebi ob pretepanju. Potem pa je
							začelo smrdeti, ker se je vse gnojilo. Zaporniki so se začeli
							pritoževati, da ni mogoče živeti v takem zraku, zato so le poklicali
							zdravnika. Strgal mu je oblačila, ki jih je imel na sebi, in rekel: »Kaj
							takega pa nisem še videl, pa da si preživel brez vsake zdravniške pomoči
							v enih in istih cunjah po pretepanju!« Po treh mesecih zapora so ga dali
							v poboljševalnico v Moste, v nekdanji salezijanski učni center na
							Zaloški cesti. Tam se je moral odločiti za eno od obrti. Odločil se je
							za mizarstvo. Po treh letih je moral iti služit vojsko. Ko je šel na
							nabor, so ga pregledali in ga vprašali, kdo ga je pretepel, da ima take
							brazgotine na hrbtu. Ni si upal povedati, da so ga komunisti, ampak se
							je zlagal, da so ga Nemci. To mu je izboljšalo položaj v vojski. Potem
							so ga pa začeli siliti v partijo, on pa je to odklonil. Začeli so se
							zanimati v domačem kraju, kako je z njim, da ne mara v partijo. Seveda
							so jim vse povedali in takoj so ga odstavili s prejšnjega boljšega
							mesta. Pri vojakih je bil v Beogradu. Zadnji mesec služenja v vojski je
							bil doma na dopustu. Nazaj se je vračal z vlakom. Ko se je vrnil, so ga
							vprašali, kako se je vozil, s kom se je kaj pogovarjal in kaj so ljudje
							rekli. Rekel jim je, da se je vozil s kmeti in da so rekli, da je bilo
							prej boljše zanje kot zdaj. Za tak odgovor je dobil pet let strogega
							zapora. Jaz sem bila takrat že v Ljubljani. Mama mi je pisala, da bi
							France že moral priti domov, zato naj grem na poveljstvo vprašat, kaj je
							z njim, da ga ni domov, pa tudi nobenega glasu ni od njega. Rekli so mi,
							da je že kaj ušpičil. Ni nam smel pisati, potem pa je po ne vem kolikem
							času prišlo pismo, napisano v cirilici, da so znali prebrati, kaj nam je
							pisal. Starši niso znali brati cirilice, zato so morali prositi soseda,
							da jim je prebral pismo in so zvedeli za obsodbo. V zaporu je preživel
							dve leti, od <pb n="037"/>tega nekaj časa v samici, za tri leta pa so ga
							pomilostili. Ves čas ga nismo mogli obiskati, saj tudi vedeli nismo, kje
							pravzaprav je. Njegova vojaščina je tako z zaporom trajala pet let. Tako
							je izgubil najlepša mlada leta. Ostal je sicer živ, vendar zelo hudo
							ranjen. Ni prenesel, da bi kdo koga udaril, vsako nasilje, tudi nad
							živaljo, ga je zelo prizadelo. Bral je Sveto pismo in mnogo odlomkov je
							znal na pamet.</p>
						<p>Ko je prišel domov, je iskal službo. Najprej je dobil delo v Cerknici,
							potem pa v Starem trgu v svojem poklicu. Bil je srčni bolnik, kar po
							vsem hudem, kar je moral prestati, ni bilo čudno. Ko je šel v pokoj, mu
							je manjkalo precej let, zato je imel zelo skromno pokojnino. Brat Vinko,
							pri katerem je živel, je rekel, da zelo varčuje in da mu zmanjkuje za
							najnujnejše stvari. Ni se poročil, umrl je star 67 let. Moj brat je bil
							bister, razgledan in občutljiv fant, vendar se ni mogel polno vključiti
							v življenje v njemu neprijazni družbi, tudi poročil se ni. Ko je bil že
							v pokoju, je dve leti skrbel za nepokretno mamo. Noč in dan je bedel nad
							njo. Nekoč sem mu rekla, da molim, da bi mama umrla, ko je tako težko
							skrbeti zanjo. Pa mi je rekel, da rad skrbi zanjo, s svojo pokojnino pa
							tudi ona pomaga njemu. Umrla je stara 92 let, on pa štiri leta za njo.
							Kadar se spomnim na brata Franceta, me zmeraj zaboli, da je moral od
							vseh nas največ pretrpeti, ker je bil zvest do konca in se ni dal
							zlomiti.</p>
						<p>Naj povem še nekaj besed o sebi. Tako kot drugi sem morala v mladosti
							delati vse od kraja, na polju in doma. Med počitnicami pa smo nabirali
							gozdne sadeže. Tako smo vstali tudi ob treh zjutraj, da smo šli tri ure
							daleč po maline. Nabirali smo cel dan in nazaj prinesli težki tovor do
							prvega trgovca, ki ga je odkupil. Za tako prislužen denar sem si nekoč
							kupila celo blago za plašč. Ko danes gledam zavrženo pohištvo, se
							spomnim, da smo spali na slamnjačah, pa smo bili vseeno zdravi. Kolo smo
							kupili 1939. leta. To je bilo nekaj velikega, ampak kupili smo ga za
							mamino doto na hranilni knjižici, ki je nismo mogli drugače dvigniti.
							Bog vedi, če je trgovec kdaj dobil denar. Po vojni sem šla v Ljubljano v
							službo v Kroj. Malicali smo samo kruh, ki smo ga kupovali na karte, pa
							še tega je <figure>
								<graphic url="slike_z_92/z_92_23.png"/>
								<head>France ob služenju vojaškega roka<name/>
								</head>
							</figure>včasih zmanjkalo, tako da sem bila večkrat lačna. Med vojno pa
							je bilo tako hudo, da bi pobrala kos kruha tudi iz blata, zato me zelo
							boli, če danes vidim kruh v kontejnerju. Oblačila so nam pošiljali
							sorodniki iz Amerike, zato sem bila razmeroma kar dobro oblečena. Dela
							smo imeli dosti, šivali smo zlasti razne uniforme in včasih smo morali
							delati po 16 ur, vendar nam nadur niso plačevali. Hoditi sem morala na
							udarniško delo. Za en mesec sem morala delat v gozdno brigado zastonj.
							Če ne bi šla, bi izgubila službo. Tako je bilo v socializmu. Začeli so
							me siliti tudi v partijo, a sem takoj odklonila. Ponujali so mi celo
							delo v pisarni, pa sem ponujano odklonila, ker bi drugače morala seveda
							v partijo. Treba je bilo ostati zvest sam sebi. Zdaj živim skromno, a
							meni se zdi, da v izobilju, če svoje življenje primerjam z nekdanjim. Z
							veseljem spremljam pota ljudi, ki so izšli iz naše družine, in upam, da
							ne bodo pozabili svojih korenin. Zato jim želim povedati, kako smo
							živeli v resnici.</p>
					</div>
				</div>
				<pb n="038"/>
				<div type="div2">
					<head>Usoda družine Ilnikar iz Cirnika pri Mirni na Dolenjskem</head>
					<docAuthor>Marija Korbar</docAuthor>
					<div type="div3">
						<p>Iz svojega otroštva se spominjam dveh deklic, ki sta bili v rejništvu pri
							mojih starih starših in mojih tetah v Korenitki pri Veliki Loki. Večkrat
							smo se srečevali, ko smo hodili na obisk k maminim staršem ali smo jim
							pomagali pri delu na polju. S starejšo sestro Stanislavo sva bili
							istočasno pri sv. birmi in je bila moja teta obema botra. </p>
						<p>Ne spominjam se, da bi nam katera od sestric kdaj govorila o svojih
							prejšnjih doživetjih in tudi ne vem, če smo ju otroci kdaj spraševali o
							tem. Iz pripovedovanja starejših smo vedeli, da nimata staršev in sta
							zato tu, ker ne moreta živeti sami. Jožefa je kmalu odšla drugam,
							Stanislava pa je tu ostala do odraslosti. </p>
						<p>Šele sedaj, ko sva s Stanislavo že obe v zrelih letih in je ona močno
							zbolela, sem jo pogosteje obiskovala in sva se veliko pogovarjali tudi o
							njunem težkem otroštvu. </p>
						<p>Rekla mi je: »Veš, veliko težkega sva doživeli obe s sestro. Če bi znala,
							bi imela kaj napisati.«­</p>
						<p>Začutila sem dolžnost, da po svojih močeh zapišem, kar mi pripoveduje, in
							začela sem pisati. </p>
						<p>Stanislava por. Zupančič z Rožnega Vrha pri Trebnjem mi je povedala tole: </p>
						<p>»Rojena sem bila v vasi Cirnik pri Mirni leta 1934 v družini Ilnikar kot
							najstarejši otrok. Sestrica Jožefa je bila dve leti mlajša. Živeli smo
							skromno, a lepo. </p>
						<p>Oče nas je preživljal z ročnim drobljenjem kamenja in popravljanjem
							vaških poti. Mama je skrbela za družino in obdelovala tisto malo zemlje,
							kolikor smo je imeli. </p>
						<p>Ko je bila mama tretjič noseča, je zaradi preobremenitve prišlo do
							prezgodnjega poroda. Področna babica, ki je pri porodu pomagala, ni
							mogla preprečiti smrti niti mame niti otroka. Tega je pokopala kar v
							vinogradu. Ljudje so ga naslednji dan izkopali, ga uredili in položili
							ob mami na mrliški oder. </p>
						<p>Takrat sem bila stara šest let, sestrica pa štiri leta. Zelo nama je bilo
							hudo zaradi mame. Hoteli sva imeti vsaj mrtvo mamo, če že ne žive.
							Krčevito sem se oprijela mrtve mame, da je ne bi mogli položiti v krsto.
							S silo so me odtrgali od nje in krsto zaprli. Odslej je za <figure>
								<graphic url="slike_z_92/z_92_24.png"/>
								<head>Stanislava Zupančič v mladosti<name/>
								</head>
							</figure>naju skrbel oče sam, čeprav je moral pogosto od doma, da nas je
							preživljal. </p>
						<p>Prišel je čas vojne in čas, ko bi jaz morala iti v šolo, a šole zaradi
							vojne ni bilo. Leta 1943, ko so iz Čateža Italijani odšli, so prišli
							Nemci. Partizani so z Zaplaza streljali nanje in izginili. To je bil
							povod, da so se Nemci znesli nad vaščani, ki so se v strahu zatekli v
							večjo klet. Pobitih je bilo 32 domačinov. Ti dnevi so bili usodni tudi
							za našo družino, čeprav je naša vas nekoliko oddaljena od Čateža. </p>
						<p>Spominjam se, da sta v našo hišo vstopila dva partizana in zahtevala, naj
							gre oče z njima, da bo nosil strelivo. Še sedaj vidim, kako sta mu na
							hrbet privezala težak železen zaboj in moral je oditi z njima. Vojakoma
							ni bilo mar, da sva s sestrico ostali sami, stari sedem in devet let.
							Čakali in čakali sva, da se bo oče vrnil, pa se ni nikoli več vrnil živ.
							Ustreljen je bil v Križkih Ravnah. </p>
						<p>Krsto z očetovim truplom smo spremljali v sprevodu iz Cirnika v Sveti
							Križ. (Sedaj se <pb n="039"/>imenuje Gabrovka.) Nenadoma smo zaslišali
							močno streljanje v neposredni bližini. Ljudje so kričali: »Napad!
							Napad!« Vsi smo se panično razbežali, kamor je kdo mogel. Krsta s
							pokojnim očetom pa je ostala sama sredi poti do drugega dne. Naslednji
							dan je bilo vse mirno in pogrebni sprevod se je nadaljeval. Očeta smo v
							miru pokopali na pokopališču v Sv. Križu.</p>
						<p>Po pogrebu je po naju prišla najina teta. Imela je svojo družino. Tam
							nama ni bilo lepo. Nikdar nisva jedli z drugimi za mizo. Vedno sva jedli
							sede na hišnem pragu. Čutili sva, da nisva del te družine. Teta je imela
							vedno delo za naju, če ne drugega, pa sva morali tekati okoli njene
							njive in odganjati ptice. </p>
						<p>Hoteli so vedeti, kje je očetova zlata ura. Meni je oče res pokazal, kam
							je med vojno skril svojo žepno uro (ki je bila zlate barve), da jo bom
							našla, če njega ne bo. Te skrivnosti nisem bila pripravljena nikomur
							izdati. Bratranec pa je na vsak način hotel izvedeti, kje je ura, in je
							poskusil tudi s silo. Navezal me je na vrv in me počasi spuščal v
							vodnjak, v katerem je bila voda. Nisem mu povedala, čeprav je vztrajal,
							a me je vseeno potegnil ven. </p>
						<p>Uro sem v poznejših letih našla pod kamnom. Ohišje je bilo nepoškodovano,
							kolesje pa je bilo zarjavelo. Zame je bila ura kljub temu dragocen
							zaklad – vez z očetom. </p>
						<p>Po naju je prišla najina druga teta, ki nama je lepo nadomeščala mamo,
							čeprav je imela tudi svojo družino in svojo revščino. Z njenimi imam
							stike še sedaj. </p>
						<p>Pri tej družini nisva mogli ostati za vedno, ker je imela teta premajhno
							hišico. Ljudje so o tem govorili, in tako so za naju izvedeli Omahnovi
							iz Korenitke pri Veliki Loki, ker so imeli svoj vinograd v naši bližini.
							Ponudili so nama življenje v svoji družini. Odšli sva z njimi v
							Korenitko. Tu nama prvič v življenju ni manjkalo kruha in kmečke hrane.
							Počutili sva se dobro in radi sva pomagali pri njihovem delu.</p>
						<p>Po vojni nama je socialna služba uradno uredila skrbniško razmerje z
							Omahnovo hčerko Marijo, poročeno Mavrič, ki je imela tri majhne otroke,
							moža pa je izgubila med vojno. Obiskovali sva šolo za vojne zamudnike,
							da sva se naučili branja, pisanja in računanja. Poskrbljeno je bilo tudi
							za najino versko vzgojo. Lepo sva živeli. </p>
						<p>Jaz sem bila pri sv. birmi že leta 1946 v Trebnjem. Botra mi je bila
							Omahnova hčerka Ivanka. Ljudje so takrat govorili, da je to <figure>
								<graphic url="slike_z_92/z_92_25.png"/>
								<head>Stanislava z družino<name/>
								</head>
							</figure>zadnji obred birme in da odslej ne bo več dovoljena. </p>
						<p>Šla sem se učit za šiviljo. Pri učenju mi je v poklicni šoli veliko
							pomagala botra Ivanka, takrat že poročena Jutraž. Po končanem šolanju me
							je v svoji pletilski delavnici tudi zaposlila. Nanjo imam še posebno
							lepe spomine. Stike sva vzdrževali vse do njene smrti leta 2010 in vsako
							leto sem en dan dopusta preživela pri njej, čeprav sem bila takrat
							zaposlena že drugje in sem imela tudi že svojo družino. </p>
						<p>Sreča mi je bila naklonjena, da sem s poroko prišla v dobro družino in
							sem dobila dobrega moža. Imava hčerko in vnuka, ki za naju lepo skrbita
							zdaj, ko nama že močno pojemajo moči. </p>
						<p>Sestra je po dveh letih bivanja pri Omahnovih odšla v drugo skrbniško
							družino in od takrat medsebojnih stikov skorajda nisva imeli. Srečevali
							sva se šele v odrasli dobi, ko sva bili obe <lb/>zaposleni v Ljubljani.
							Ona je bila izučena kuharica.</p>
						<p>Jožefa ni imela sreče z izbiro moža in jo je kmalu zapustil z otrokom.
							Prestano trpljenje ji je vedno bolj jemalo moči in je pogosto zbolevala
							ter bila v bolnišnici. S težavo je životarila. </p>
						<p>Sin se je pozneje odselil od nje in si ustvaril svojo družino. Ona pa se
							mi zdaj niti ne javlja več.«</p>
					</div>
				</div>
			</div>

			<div type="div1">
				<pb n="040"/>

				<head>Iskanja in besede</head>
				<div type="div2" subtype="poem">
					<head>Prijateljstvo</head>
					<docAuthor>France Papež</docAuthor>
					<lg>
						<l>Težko je za prijateljstvo</l>
						<l>v tej potrošniški,</l>
						<l>dejal bi – marksistični družbi.</l>
						<l>Mislim, da smo bili v vojnih letih</l>
						<l>bolj povezani.</l>
						<l>Včasih si kar želim tistega časa –</l>
						<l>ne skrunjenega, ampak povezujočega</l>
						<l>v pristnem tovarištvu in junaštvu.</l>
						<l>Človeka boli ta novi svet,</l>
						<l>v katerem ostaneš sam, odtujen,</l>
						<l>kakor v bolezni.</l>
						<l>Ampak tako je bilo vedno –</l>
						<l>v Prešernovem,</l>
						<l>Cankarjevem,</l>
						<l>Murnovem in Kettejevem času.</l>
						<l>Težko je bilo za prijateljstvo</l>
						<l>in je danes še bolj.</l>
					</lg>

					<pb n="041"/>
					<figure>
						<graphic url="slike_z_92/z_92_26.png"/>
						<head>
							<name>Tamino Petelinšek</name>
						</head>
					</figure>
				</div>
			</div>

			<div type="div1">
				<pb n="042"/>

				<head>Zavezin pogovor</head>
				<div type="div2">
					<head>Za utrjevanje pravice in spoznavanje resnice smo odgovorni vsi</head>
					<docAuthor>Urška Makovec</docAuthor>
					<div type="div3">
						<head>Pogovor z ekonomistom in pisateljem dr. Markom Kremžarjem</head>
						<p rend="bold">Po več kot šestdesetih letih življenja v daljni Argentini,
							potem ko ste tu študirali in med Argentinci naredili zavidljivo poklicno
							pot, se zdi, da je Vaše srce in delovanje še vedno popolnoma v
							Sloveniji. Pa vendarle, čisto pragmatično, imate obe državljanstvi. Kako
							v Vas sobivata slovenski in argentinski del?</p>
						<p>Ni dvoma, da sem Slovenec, večji del življenja pa prebivam in delam v
							Argentini, v deželi, ki sem ji hvaležen za vse, kar mi je nudila. Ne
							glede na politično dogajanje je Argentina velikodušna dežela z dobrimi,
							prijaznimi ljudmi. Čeprav sem začel z najnižjimi deli, mi je dala
							možnost, da sem se poklicno razvil. Nihče mi ni dal čutiti, ne ob
							prihodu in ne kasneje, da sem tujec, nihče se ni zgražal nad mojim
							naglasom. Ljudje te sprejmejo takega, kot si, in to je velika prednost
							te družbe. Nikoli nisem čutil neskladnosti med svojim slovenstvom in
							dolžnostmi, ki jih imam do Argentine. Oboje­ je del moje realnosti, to
							je moje življenje. S svojim delom sem poskušal doprinesti Argentini, kar
							sem lahko. Po drugi strani pa sem čutil svojo ne le dolžnost, ampak tudi
							željo pomagati Sloveniji, da se vanjo vrne vsaj del tistega, kar je
							zaradi komunistične revolucije izgubila.</p>
						<p rend="bold">Ko spremljam argentinsko politiko in gospodarstvo, me vse
							skupaj na moč spominja na dogajanje v Sloveniji, le da gre tu za veliko
							večji obseg. Kaj se dogaja in kako je mogoče, da je med tako oddaljenima
							državama tako velika podobnost?</p>
						<p>V obeh primerih gre za vladi, ki sta sicer prišli na različna načina na
							oblast, ampak danes doživljata posledice svojih napačnih ukrepov. V
							Sloveniji je populizem posledica jugoslovanskega komunizma, v Argentini
							pa je degeneracija peronizma, pomešanega z marksizmom. Na oblasti sta
							skupini ljudi, ki imata podoben motiv: obdržati oblast in od tega
							bogateti. Politična elita ne dela za državo, ampak živi od države.
							Diskurz, ali kot mu rečejo tukaj, »el relato«, je zelo podoben, je
							populističen, kar pomeni, da je kratkoviden <figure>
								<graphic url="slike_z_92/z_92_27.png"/>
								<head>Dr. Marko Kremžar<name/>
								</head>
							</figure>in kratkoročen. Ne tu ne tam ne gledajo na rast države oziroma
							družbe, ampak na to, kako ustvariti in obdržati strukture, s katerimi
							večajo gospodarsko moč svojih elit. Gre za povezanost politične oblasti
							in razmeroma majhne skupine ljudi v gospodarstvu, ki obvladuje ključna
							podjetja v državi. Podobnost je res velika, le da Slovenija nima
							naravnega bogastva, ki Argentini omogoča, da si po takih eksperimentih v
							nekaj letih treznejšega vladanja lahko hitro opomore.</p>
						<p rend="bold">Lahko pri tem najdemo kakšne skupne izvire, zglede?</p>
						<p>Trenutna politična ekipa v Argentini se je vzgajala v marksizmu. O
							marksizmu se govori, a to, kar delajo, je navaden populizem. V Sloveniji
							o njem ne govorijo, a imajo podobno vzgojo. Marksizem v svojih začetkih
							lahko naredi vtis, da gre za neke vrste laično vero. A ko ljudje to vero
							izgubijo, ostane <pb n="043"/>sredi praznine le grobi, sebični
							materializem. Stare marksistične elite uporabijo nekdanjo politično
							strukturo za utrjevanje skupinske moči in koristi. To je skupinska
							sebičnost, egoizem, globoko nasprotje krščanstva, ki oznanja ljubezen,
							ki se kaže v družbi kot vzajemnost, solidarnost. Ti ljudje niso sposobni
							imeti radi niti svoje domovine, ker so si ta pojem iztrgali, ga nekoč
							zamenjali s sovraštvom razrednega boja in ga zdaj v svoji psihi nimajo.
							Marksizem je uporabil idejo sovraštva kot gonilno silo zgodovinskega
							razvoja in je zato neploden, kakor je neplodna družba, ki išče le
							kratkoročno, neposredno, sebično korist. Tako iskanje koristi brez
							vizije in čuta za rast pa se prej ali slej izrodi v pohlep.</p>
						<p rend="bold">V pogovoru s Tinom Mamićem ste pred leti dejali: »Upajmo, da
							bo Zahod raje sprejel nižanje svojega življenjskega standarda, kakor da
							bi postavil v nevarnost svetovni­ mir.« To se zdi podobno nemogoče kot
							to, da bi se prej omenjene sebične skupine umaknile z vladajočih
							položajev. Je sploh mogoče, da bi se razvajeni Zahod odpovedal udobju
							oziroma da bi se vladajoča skupina odpovedala grabljenju?</p>
						<p>Prebivalci razvitega Zahoda se po sili razmer že počasi navajajo na
							nižanje standarda. Ponekod je te vrste tranzicija že v polnem teku,
							drugje je morda manj opazna, a boljšanje življenjskih pogojev v Aziji in
							nekaterih deželah Južne Amerike ustvarja na svetu nova gospodarska
							ravnotežja. Glede vodilnih skupin v teh državah pa bi rekel, da je
							njihova drža odvisna od njihove politične modrosti in moralnih vrednot,
							to je, ali služijo svojim rojakom ali jih izrabljajo v svojo korist. </p>
						<p>Če pogledamo v Slovenijo in Argentino, bi lahko rekli, da sedanja vodilna
							plast liberalnih­ dedičev marksizma ni sposobna tega zaradi pohlepa po
							imetju in oblasti. Dokler jima vladajo taki ljudje, deželi nimata
							prihodnosti. Lahko životarimo, lahko zapravljamo rezerve ali si
							sposojamo denar, dokler nam ga kdo posodi, da se tako vzdržuje vladajoča
							elita, ne moremo pa skladno rasti. Tako je stanje tranzicije, ki v
							Sloveniji traja, z majhnimi presledki, že več kot 20 let. Tudi v
							Argentini je podobno, ker je imela v tem obdobju populistične vlade. Na
							eni strani torej populistična kratkoročna aktivnost, na drugi strani pa
							sebičnost skupin, ki so bile formirane v marksizmu in so danes navadni
							koristolovci. Tako v Sloveniji kot v Argentini je opozicija šibka, ker
							je populizem nalezljiv. Preiti iz kratkoročne vsakdanjosti v vizijo
							rasti ni lahko. Potrebuješ pogum, jasen cilj in politično moč. V
							Sloveniji ni skupine, ki bi bila sama sposobna tega, zato bodo potrebna
							zavezništva. Ob zavezništvu pa lahko marsikateri sicer dober program
							zvodeni. Kriza je tudi v tem pogledu lahko velika priložnost. Lahko bi
							pripeljala do tega, da bi se vsaj pomladne stranke zavedele kritičnega
							položaja, v katerem smo, si zastavile temeljit srednjeročni delovni
							program na področju gospodarstva, izobrazbe, kulture in socialne
							varnosti, kar bi morda nagnilo ljudi, da bi začeli voliti drugače.</p>
						<p rend="bold">Ali torej niti trezne volitve ne morejo prinesti korenite
							spremembe? Je tudi opozicija preveč okužena s populizmom?</p>
						<p>Zdi se, da so zadnje čase v tem pogledu vse stranke v sebi razdvojene.
							Rekli smo, da je populizem nalezljiv in skušnjava hitrih volilnih
							uspehov marsikomu zamegli pogled, a imam vtis, da so v vseh pomladnih
							strankah še ljudje, ki jih populizem ni okužil. Poudaril bi rad, da
							kritika zgrešenih vladnih ukrepov ni dovolj. Potrebno je postaviti jasne
							cilje in zaorati na globoko. Populisti prirejajo diskurz po
							javnomnenjskih raziskavah. Odgovoren politični voditelj pa se zavzame za
							resnične potrebe ljudi, gospodarstva in civilne družbe, jih kritično
							presodi in usklajuje z danimi mož­nostmi. Potem deluje tako, da se čim
							temeljiteje izpolnijo, čeprav lahko vzame izvedba več časa in sadovi
							niso takoj vidni. Ker pa to zahteva zaupanje volivcev, se zdi kot
							začaran krog, posebno še, ker je celoten medijski aparat odvisen od tako
							imenovane levice. Vendar smemo upati, da se bodo pomladne stranke
							predstavile kot resnična alternativa kratkovidnemu levičarskemu
							populizmu ter da se bodo volivci streznili in nehali nasedati praznim,
							obrabljenim besedam. Ne glede na to pa bo prej ali slej prišel trenutek,
							ko se država ne bo več mogla zadolževati. Takrat bo populističnega
							diskurza konec, ker bo potrebna pomoč Evrope. Izpeljati bo treba
							reforme, ki bodo pomenile preureditev državnega proračuna,
							racionalizacijo struktur ter prodajo podjetij, od katerih živi bivša
							partijska elita. Vprašanje pa je, kakšna bo tedaj politična reakcija
							vladajočih krogov in medijsko usmerjane množice. A tudi na to bi morala
							imeti sedanja opozicija pripravljen odgovor.</p>
						<p rend="bold">Se vam zdi, da bo na zamenjavo miselnosti treba čakati
							izraelskih 40 let? Je to stvar časa ali stvar aktivnosti?</p>
						<p>Za Izraelce je bilo 40 let potreben, a ne zadosten pogoj družbenega
							preroda. V tem času <pb n="044"/>so se upirali svojim vodnikom in Bogu,
							a so kljub temu obdržali pametno vodstvo, ki je sledilo zastavljenemu
							cilju. Z zamenjavo generacij se bodo gotovo zmanjšali »egiptovski«
							vplivi, a to ni dovolj. Treba je delati in kazati na višje cilje. Vseh
							40 let je Izraelce oblikovalo trdo življenje, pa tudi vzgoja. Spremenili
							so način življenja. Zamenjava generacij daje priložnost, a potrebno je
							globlje spreobrnjenje, ki je sicer verski izraz, a tudi na
							gospodarsko-političnem polju je treba zamenjati vrednote. Treba se je
							obrniti naprej, se zavesti, da gradimo državo za svoje vnuke. Nekoč je
							bilo nekaj naravnega, da so sadili drevesa, ki so rodila sadove
							prihodnjim generacijam. Danes malokdo misli tako. Danes nihče ne
							varčuje. Zdi se, da je kapitala na svetu preveč, zato ljudje ne
							varčujejo. Vendar kapital in dobrine ne bodo vedno poceni, zato bo
							življenje moralo postati bolj skromno. Takrat se bodo, upajmo, začeli
							ljudje v večjem številu ozirati po vrednotah, če jim bomo znali te prav
							prikazati. </p>
						<p rend="bold">Potrebujemo torej hudo krizo?</p>
						<p>Krizni časi človeka prisilijo, da razmišlja, a ni prav, da bi čakali, naj
							kriza opravi, kar je dolžnost nas kristjanov. Ne glede na trenutne
							okoliščine pričnimo živeti bolj skromno, pa pogumno in veselo. Skromnost
							osvobaja prevelike navezanosti na materialne dobrine, predvsem pa na
							družbeno zahtevni videz. Tu vidim marsikje pomanjkanje v katoliški
							vzgoji, na kar opozarja tudi papež Frančišek. Na življenje ne smemo
							gledati negativno, poudarek naj bi bil, kako naj kristjani živimo, ne
							česa ne smemo. Prepovedi na Mojzesovih tablah so predkrščanski moralni
							minimum. Krščanstvo pomeni več, uči nas živeti pogumno, velikodušno,
							samozavestno, polno upanja, v ljubezni in veselju. Smemo upati, moramo
							zaupati Stvarniku, ker vemo, da nismo nikdar sami, da smo po Božji volji
							del občestva, ki presega prostor in čas. Treba je najti veselje v
							hvaležnosti, da smo in da smo lahko drugim ne le v pomoč, ampak tudi v
							veselje.</p>
						<p rend="bold">Predvsem v zadnjih sto letih so papeži izoblikovali trden
							socialni in družbeni nauk Cerkve, po drugi strani pa je človeštvo prav v
							zadnjem stoletju ta načela najbolj teptalo.</p>
						<p>Res je, da so mnogi ta nauk teptali, a kljub temu je velik del evropske
							družbe po drugi svetovni vojni zrastel iz krščanskega družbenega nauka.
							Ne smete pozabiti, da so Adenauer, Schuman in De Gasperi – trije
							praktični, globoko verni katoličani – ustvarjali družbo, ki se je takrat
							dobro zavedala potrebe moralnih vrednot. Svobodni trg, ki so ga snovali
							omenjeni politiki, je danes poznan kot liberalna zamisel, a ima korenine
							v krščanskem srednjem veku. Petdeset let blaginje je Evropo poplitvilo,
							pozunanjilo, kljub temu pa so v Evropi še vedno politiki, ki imajo
							zdrave družbene poglede. Krščanska vest se še oglaša. In končno, mar ni
							vloga kristjanov, da smo v družbi kakor sol, ki izpolni svojo nalogo,
							četudi je manjšina? Vloge manjšine ni lahko sprejeti, a jo je mnogokrat
							treba. Vsi bi radi bili testo – večina, a to ni naš poklic. Biti moramo
							sol in družba mora biti zaradi nas boljša, pa čeprav ostajamo manj
							vidni.</p>
						<p rend="bold">Kaj pa v političnem kontekstu? Če ni večine, ni oblasti.</p>
						<p>Voditi družbo s položaja oblasti je gotovo cilj vsake politike, a
							kristjan ne bi smel obupati, če tega ne doseže čez noč. Politika ni
							edini način spreminjanja družbe. Politika je pomembna, a je »krovno
							delo«, ki počiva na stebrih kulture in gospodarstva ter na temelju
							prevladujoče filozofije, vere ali svetovnega nazora. Pri nas pa se zdi,
							da bi kar vsi radi gradili družbo pri strehi. A tako ne gre. Pričeti je
							treba pri temelju in nadaljevati pri omenjenih stebrih. </p>
						<p>Pri vsej katoliški aktivnosti, ki je ni malo, pogrešam formiranje,
							družbeno in versko vzgojo celotnih generacij. V Sloveniji so nekoč
							obstajala prosvetna društva, ki so izobraževala in formirala mlade, ki
							so razmišljali in čutili krščansko, ne glede na poklicno usmerjenost. Od
							tam niso izhajali le politiki ali duhovniki, marveč najrazličnejši
							poklici, kar je dalo družbi neki ton. Podobnega sistema sicer danes ni
							nikjer v Evropi, a generacija, ki je gradila Evropo, je izhajala iz
							katoliških društev. Danes nas je individualizem pripeljal do tega, da se
							vse dogaja v majhnih skupinah, ki so med seboj izolirane. To je, kot bi
							imel sredi razburkanega morja vsak svoj rešilni pas. Rešilni pasovi pa
							ne bodo nikdar ladja. </p>
						<p rend="bold">Zdi se, da je slovenska skupnost v Argentini poskrbela za
							tako formacijo. Mladina ima izobrazbo, duhovno formacijo, je šport­no
							aktivna … </p>
						<p>Imate prav. Od prvih let je bila vzgoja naša glavna skrb. Zadnje čase pa
							je opaziti težave pri verski formaciji mladih. Na področju, na katerem
							smo bili pred desetletji najmočnejši, je začelo šepati. Če tega ne
							poživimo in poglobimo, ne bo šlo. Kjer ni močne vere, ni argumentov za
							odpoved in požrtvovalnost, <pb n="045"/>
							<figure>
								<graphic url="slike_z_92/z_92_28.png"/>
								<head>Zdrave korenine, zdrav cvet <name>Tamino Petelinšek</name>
								</head>
							</figure>
							<pb n="046"/>potrebnih za življenje v skupnosti. To drži v diaspori, pa
							tudi v matični domovini. </p>
						<p rend="bold">V Sloveniji je verskega gibanja vendarle precej, krščanstva v
							politiki pa zelo malo. Zakaj ga ne znamo prenesti v javno delovanje?
							Zakaj kristjani ne premoremo toliko samozavesti, da bi si želeli voditi
							družbo?</p>
						<p>To je resno vprašanje. O njem lahko razmišljava, ga poskusiva delno
							osvetliti, a le kot prispevek k poglobljenemu študiju naše psihe. Vse
							kaže, da slovenski kristjani zaupamo Bogu, bolj malo pa sebi in svojim
							bližnjim. To, kar se zdi na prvi pogled lahko celo krepostno, ni tako.
							Božji Sin nam je naročil, naj ljubimo Boga, pa tudi svojega bližnjega in
							sebe. Ljubiti pa pomeni tudi zaupati. Naše zaupanje Bogu naj bi bilo
							neomejeno, zaupanje bližnjemu pa odkrito, trezno in razumno. Vendar se
							zdi, da naše katoliško občestvo še trpi – po desetletjih verskega
							preganjanja in splošnega nezaupanja – zaradi nezaupanja do bližnjih in
							do sebe, kar se kaže v tudi pomanjkanju samozavesti in posledično tudi
							velikodušnosti. </p>
						<p>Kjer ni medsebojnega zaupanja, pomeni, da so načete občestvene vezi, kar
							jemlje družbenemu organizmu trdnost, pa tudi potrebno gibčnost.
							Vprašanje je, kako vrniti ljudem medsebojno zaupanje, dokler so v družbi
							prisotne iste celice, isti vodilni ljudje, isti interesi, ki so v
							preteklosti nezaupanje povzročali. Pri nas po padcu komunističnega
							režima ni bilo lustracije, kar nam kažejo nekateri kot vzor strpnosti in
							nerevanšizma. Vendar ali ni s tem ostal v družbi prav virus nezaupanja?
							Nezaupanje pa ne prizadene le tistih, ki so bili nekoč preganjani.
							Nezaupanje se lahko prenaša iz roda v rod, od človeka do človeka in
							okuži vso družbo. Nezaupljiv človek se bližnjega boji, ne išče stikov,
							se izolira, kar pripelje družbo v bolesten individualizem in sektaštvo.
							Na ta način se v družbi s časom nezaupljivost lahko potencira, kar
							pomeni, da jo je treba pričeti zdraviti čim prej. </p>
						<p>Kako vrniti ne le slovenskim kristjanom, temveč vsemu narodu zaupanje
							vase in v svoje­ bližnje? Na to vprašanje moramo katoliški verniki najti
							odgovor, če hočemo izpolniti svojo nalogo v družbi. Brez medsebojnega
							zaupanja v družbi ni optimizma, ni poguma za življenje, ni pravega
							veselja, ne more biti zdrave iniciativnosti. Približati se bo treba
							bliž­njim v veri, da je večina ljudi vredna zaupanja, čeprav ne vsi.
							Takih, ki zaupanja niso vredni, je razmeroma malo. Do teh je nezaupanje
							utemeljeno, do velike večine rojakov pa je na mestu zaupanje. Treba je
							ločiti med enimi in drugimi, pa tudi dopuščati, da si kdo zapravljeno
							zaupanje spet pridobi. Pri tem naj bi nam dajala zgled demokratična
							država, ki praviloma zaupa svojim državljanom. A ker zaenkrat pri nas ni
							tako, ne smemo čakati nanjo.</p>
						<p>Pa še en razlog utegne pogojevati današnjo šibkost kristjanov v slovenski
							politiki. Po letih življenja v totalitarni državi, ki ni zaupala
							državljanom, so mnogi katoličani postali nezaupljivi do države, politike
							in institucij ter posledično tudi do demokracije. Ne verjamejo, da bi
							lahko na kak način vplivali na delovanje države. Njihovi nekdanji
							preganjalci so jih prepričali, da »so vsi politiki enaki«, da je
							politika nekaj nečednega in naj jo vodijo »tisti, ki znajo«. Najlažje je
							ostati »čistih rok« lepo ob strani in tožiti nad pokvarjenostjo tega
							sveta. Seveda je taka pasivna drža prav to, kar hočejo njihovi
							nasprotniki. Tudi iz te miselnosti je treba najti izhod, kar nas privede
							spet do vprašanja vzgoje, tako verske kakor družbene. Potrebno je
							poznati delovanje družbe, v kateri živimo, da se s poznanjem vrneta tudi
							razsodnost in pogum. </p>
						<p rend="bold">Povsod lahko opazujemo le počasne premike, prav najstarejša
							organizacija – Cerkev –pa je v zadnjem letu doživela veliko osvežitev.
							Papež Frančišek je prinesel nov veter, ne v teologiji, dogmah, ampak v
							pristopu. Preseneča vsekakor, da je po enem letu še vedno ljubljenec
							tudi sicer Cerkvi nasprot­nih medijev. </p>
						<p>Mislim, da je papež Frančišek v marsičem podoben Janezu Pavlu II., le da
							živi v drugem­ obdobju in prihaja iz drugega kulturnega kroga. Janez
							Pavel je o problemih tistega časa govoril jasno, odprto, preprosto. Isti
							način govorice o drugih temah ima Frančišek. Je neposreden. Po drugi
							strani ima Frančišek prednost, da je imel pred seboj dva papeža, ki sta
							razvila močno doktrinarno osnovo. Njemu ne bi bilo treba napisati nobene
							okrožnice, ker lahko razvija svoj pastoralni vidik iz bogastva
							predhodnikov. Mislim, da se tega zaveda in hoče biti najprej in predvsem
							pastir. Ne postavlja novih norm, ampak skuša versko sporočilo približati
							ljudem. Zato si marsikdo njegove besede razlaga po svoje. Videli bomo,
							koliko časa bo to trajalo. Prišel bo trenutek, ko ta poljubna
							interpretacija ne bo več mogoča. Stvari bo treba pojasniti, a zdi se, da
							bo papež velik del te naloge naložil krajevnim škofovskim <pb n="047"
							/>konferencam. Kot kaže, hoče decentralizirati ta del cerkvene
							strukture. Veselje ga je poslušati, ker predstavlja nov pristop do
							večnih resnic.</p>
						<p rend="bold">Ob njegovi obsodbi kapitalizma so ga liberalci obtožili, da
							je marksist. Znane so tudi njegove nekdanje povezave s peronisti v
							Argentini. Kako ga vidite v tej, gospodarski luči?</p>
						<p>Nadškof Bergoglio je rad deloval v delavskem, še več, v obrobnem okolju,
							kjer prevladujejo peronisti, ki so v Argentini dosledno odklanja­li
							marksizem. Sindikati, ki so danes izgubili precej ugleda zaradi primerov
							korupcije in raznih političnih kompromisov, so nekoč, v prvih letih
							peronizma, opravili ogromno socialno delo. Bergoglio na političnem
							področju ni imel dosti izbire. Na eni strani je bil sicer socialno
							usmerjen, a ne homogen in ne vedno demokratičen peronizem, na drugi pa
							masonsko ali pa levičarsko usmerjene stranke. Zato lahko govorimo o
							njegovi naklonjenosti peronistom, ne pa o kakem sodelovanju s
							peronistično stranko ali sindikati. </p>
						<p>Glede njegovega pisanja o gospodarskih temah pa lahko rečem, da ni
							napisal ničesar, česar ne bi bilo že v okrožnici Rerum novarum, kjer
							Leon XIII. svari pred takrat brezobzirnim liberalizmom. Kapitalizem zna
							biti tudi krut, kot je pokazal v času industrijske revolucije in tudi
							kasneje. To je bil divji kapitalizem, ker ni imel potrebnih omejitev.
							Take omejitve lahko izvajajo demokratične države, ker je kapital v lasti
							zasebnikov, kadar pa je država lastnik kapitala, ta nima nobenega
							nadzora. Država lahko omejuje ali usmerja delovanje lastnikov kapitala
							ter jim predpiše pravila igre. Kdo pa more postaviti meje državnemu
							kapitalizmu? Rerum novarum zahteva, da zasebni kapitalizem deluje v
							okviru pravičnih zakonov. In to želi tudi papež Frančišek.</p>
						<p>V zadnjih desetletjih se je pojavila globalizacija. Prej so potrebno
							delovanje kapitala do neke mere omejevale države. Z globalizacijo, ki se
							je pojavila sprva kot tehnološki pojav, je kapital prvi skočil čez meje
							in zgodilo se je to – pred čemer so svarili že Adam Smith, Marx in drugi
							– da kapital, če nima omejitve, teži v koncentracijo. S tem pa dobiva
							moč, ki presega moč posameznih držav. Danes malokdo dvomi, da mora priti
							do neke globalne zakonodaje glede upravljanja in delovanja kapitala. </p>
						<p>Papež tudi pravi, da ne verjame v avtomatičen pretok bogastva med
							družbenimi sloji. Tak pretok obstaja, a je tako počasen in malenkosten,
							da je s socialnega vidika zanemarljiv. Papež ne govori o ekonomski
							teoriji, temveč o socialni praksi. Pravični zakoni naj postavijo pravila
							in skrbijo za primerno delitev in pretok dobrin. </p>
						<p>Ameriški konservativci, ki Frančišku očitajo marksizem, tega očitno ne
							poznajo. Marksizmu ne gre prvenstveno za delitve presežka, temveč za
							državno lastništvo produkcijskih sredstev, to je za državni kapitalizem.
							Ta je v popolnem nasprotju s cerkvenim družbenim naukom, ki svetuje
							odgovorno osebno in čim bolj razpršeno lastništvo kapitala.</p>
						<p rend="bold">Tudi v domači, slovenski Cerkvi je bilo v času režima v
							odnosu Cerkev – država marsikaj nejasno. A glede na gospodarske deleže
							Cerkve v pomembnih državnih podjetjih v rokah komunistov je očitno, da
							so povezave obstajale. Je to vzrok, da se Cerkev na Slovenskem še danes
							o preteklosti ne izraža jasno? </p>
						<p>Da je Cerkev imela deleže v državnih podjet­jih, je težko razumljivo. Ne
							vem, ali je bila Cerkev v navezavi s sistemom, gotovo pa je bil ta ali
							oni predstavnik Cerkve v marsičem pod njegovim vplivom. Seveda pa je
							bila prisotna pri vodenju cerkvenega imetja tudi nesposobnost.</p>
						<p>Prav bi bilo, da bi Cerkev razčistila odnose, ki jih omenjate. Ti so bili
							kdaj lahko naivni, vsekakor pa zgrašeni. Spomnimo se, da je celo
							vatikanska politika pred Janezom Pavlom II. želela vzpostaviti dobre
							odnose s komunističnimi vladami Vzhodne Evrope in s Sovjetsko zvezo.
							Kardinal Casaroli, ki je takrat vodil vatikansko zunanjo politiko, je
							bil mnenja, da bo komunizem trajal, zato naj bi z njim čim bolje
							sobivali. To, s krščanskim naukom neskladno miselnost, je presekal papež
							Janez Pavel II. ob svojem prvem obisku na Poljskem, ko je množici
							rojakov rekel, da se ne smemo bati in moramo v središče svojega
							živ­ljenja postaviti Kristusa. Ta poziv so Poljaki vzeli resno, mi pa
							ne, imam ta vtis. Zdi se, da je propad komunizma slovensko Cerkev
							presenetil in jo našel nepripravljeno, vsekakor bolj kot partijo, ki je
							tranzicijo pripravila.</p>
						<p>Slovenija na mentalno in moralno razčiščenje še čaka. Samo
							transparentnost v Cerkvi, v gospodarstvu in v politiki, kruta
							transparentnost nam lahko povrne verodostojnost in zaupanje. Tudi to bo
							naloga novih nadškofov.</p>
						<pb n="048"/>
						<p rend="bold">Zdi se, da nismo znali razločevati duhov. </p>
						<p>Ne bi rekel, da ne bi znali. Verjetneje, da so se mnogi bali. Morda tudi
							niso pravilno ocenjevali globoke škode, ki jo je slovenski družbi in
							tudi Cerkvi povzročil komunistični režim. Marsikaj so pometli pod
							preproge zaradi »ljubega miru«, a so se pri tem hudo motili. Vedeti bi
							morali, da le resnica osvobaja.</p>
						<p>Ni transparentnosti brez razločevanja, razčiščenja dejanj in pojmov, kar
							pokaže na skrite madeže in slabosti. Nekateri se razčiščenja bojijo, ker
							so krivi, drugi, ker se bojijo prevzeti nase težo dolžnosti. Bojazen in
							neodločnost imata za posledico nejasnost. Ali ste že kdaj slišali, da bi
							kdo rekel kakšno dobro besedo o Mahniču, ki je govoril o potrebi
							jasnosti? Ker bi bil ta mož lahko v marsičem zgled in komu budil vest,
							ga je bolje pogrezniti v prezir in pozabo, čeprav je svetniški kandidat
							krške škofije. </p>
						<p rend="bold">Zakaj po Vašem mnenju dr. Anton Mahnič med nami ni
							cenjen?</p>
						<p>Da Mahniča blatijo nasprotniki Cerkve, je razumljivo. Da ga blatijo
							kristjani, pa bi rekel, da ni naravno. Omenil sem, da se nekateri
							verjetno bojijo njegovega zgleda. Potreba jasnosti v mišljenju danes ni
							manj potrebna, kot je bila pred sto leti in več ter tudi zdaj zahteva
							intelektualni napor in pogum. Jasno mora biti, v čem smo kristjani
							drugačni od sveta. Ne moreš živeti po pravilih nekrščanske družbe in
							trditi, da si kristjan. Mahnič je pokazal, kaj je kristjan dolžan
							zagovarjati v družbi in česa ne sme sprejeti. To je zahtevno in je zato
							vzbudilo odpor. Dovolj je bil preoster ton v njegovi idejni kritiki
							Gregorčičeve pesmi, da so ga mnogi obsodili, čeprav je imel prav. Da je
							kasneje šel Mahnič osebno prosit pesnika odpuščanja, nam pove marsikaj o
							tem velikem rojaku. Po drugi strani pa so ga nasprotniki napadali, ker
							je prišel v debati z njimi na dan z argumenti. Politični spor je
							prenesel na ideološko področje. Zanimivo, da prav zadnja leta v ZDA
							prihajajo katoličani menda prvič tudi tam do spoznanja, da družba, v
							kateri živijo, ni več krščanska, in se pričenja tudi med njimi podoben
							proces, kot ga je pri nas pričel dr. Mahnič s podporo škofa Jakoba
							Missie.</p>
						<p rend="bold">Danes mu očitajo, da je razdelil narod.</p>
						<p>Slovenski narod, kot takrat večji del narodov Evrope, je bil dejansko že
							razdeljen. Takrat smo na eni strani imeli meščane, trgovce, urad­nike,
							svobodne poklice, ki so se ogrevali za liberalne ideje francoske
							revolucije, velik del prebivalcev pa so bili konservativni, katoliški
							kmetje. Ti so bili takrat glavni slovenski podjetniki. Zemlja je bila
							njihov kapital. Ker so začeli izgubljati posestva zaradi gospodarskih
							razmer, pa tudi zaradi pijače in dolgov pri krajevnih malih
							kapitalistih, so cerkveni krogi pričeli iskati zanje rešitev. Eden od
							namenov prvega katoliškega shoda je bil to stanje izboljšati in rešiti
							kmeta pijače in zadolženosti, hkrati pa ga izobraziti, da bo uspešnejši
							pri svojem delu. Tako se je s katoliškim shodom Cerkev postavila na
							stran slovenskega kmeta. Začela je z akcijami proti pijančevanju, z
							zadružnim gibanjem in s prosvetnimi društvi. To je okrepilo kmečki sloj,
							ki je postal manj odvisen od liberalno usmerjenega meščanskega kapitala. </p>
						<p>Medtem je liberalizem v meščanskih krogih začel ljudi vzgajati v
							protiverskem duhu. Proti temu je nastopil dr. Anton Mahnič ter z revijo
							Rimski katolik kazal vernikom, v čem je liberalna miselnost drugačna od
							katoliške. Liberalci, ki se pojavijo najprej kot družbena plast, nato pa
							kot politična stranka, so bili zadovoljni z dotedanjim Bleiweisovim
							slogaštvom, ki ni imelo svetovnonazorskega predznaka. Upali so, da bodo
							lahko oni vodili slogaško politiko in ji dali liberalno vsebino.
							Mahničevo pisanje in katoliški shod sta to preprečila.</p>
						<p>Kot vso evropsko družbo je takrat tudi Slovenijo razklal francoski
							liberalizem. In kakor drugod po Evropi je bil ta tudi pri nas
							kulturnobojen in protikatoliški. Mahnič je to jasno pokazal in opozoril,
							da so ljudje ta, takrat nov pojav, lažje opazili in razumeli. Tesno
							povezan s škofom Missio je odločno nakazal ločitev duhov, a razkola ni
							povzročil on. </p>
						<p rend="bold">Kaj je pravzaprav slogaštvo? Kako ga moralno presojate?</p>
						<p>Sloga je lepa in potrebna družbena lastnost, a prav tako potrebna je
							različnost, pestrost. Slogaštvo je pomenilo odklanjanje slehernih
							idejnih ali političnih razlik v dobro narodni enotnosti. Spregledalo je,
							da je narod živo občestvo, v katerem naj bi sobivale različne težnje in
							pogledi na svet. Slogaštvo ni priporočalo strpnosti, temveč uniformnost.
							Zaradi sloge, ki je velika vrednota, ne moremo podpirati nemoralnih
							odločitev, sprejemati laži, molčati ob krivicah in odločitvah, ki
							škodijo skupnosti. Treba je imeti jasno lestvico vrednot in iskati čim
							večjo slogo, a ne na račun moralnih vrednot, ki presegajo področje
							koristi.</p>
						<pb n="049"/>
						<p rend="bold">Je ta delitev naroda ista še danes ali ga je komunizem
							razdelil drugače?</p>
						<p>Velik del liberalnih izobražencev je šel pri nas ob začetku revolucije s
							komunisti, a ne vsi. Med njim je prišlo do delitve. Dejstvo, da so bili
							nekateri liberalci kulturnobojni, to je versko nestrpni, drugi pa le
							pristaši liberalnega gospodarskega modela, je verjetno zaznamovalo tudi
							te odločitve. Vsekakor delitev, ki jo trpi naš narod danes, izhaja iz
							časa revolucije med drugo svetovno vojno. Nekdanja liberalna stranka je
							že med vojno opustila vse izraze kulturnega boja in je odkrito
							sodelovala z ostalimi demokratičnimi strankami v ilegalnem Narodnem
							odboru, kasneje pa skozi desetletja politične emigracije v Slovenske
							narodnem odboru, vse do slovenske osamosvojitve. </p>
						<p rend="bold">Glede na dogajanje v Sloveniji ne moreva mimo sprave. Ta
							izraz je danes že tako razvrednoten in zlorabljen, da redko najdemo
							koga, ki o njem trezno razmišlja. Naša politična emigracija pa ne le, da
							je odpustila, Vi govorite celo o zadoščevanju.</p>
						<p>Govorim o zadoščevanju, ker mislim, da je to zanesljiva pot do sprave.
							Cerkev nam nudi z zakramentom sprave priložnost za spravo z Bogom in s
							tem nakaže vse elemente, ki so za to potrebni. Prvo je priznanje krivde,
							potem kesanje in trden sklep ter končno zadoščevanje. Mar ni prav
							zadoščevanje ena osrednjih skrivnosti krščanske vere? Božji Sin se je
							učlovečil, da je s trpljenjem in smrtjo na križu zadostil za grehe nas
							vseh in nas tako odrešil in spravil z nebeškim Očetom. Nakazal nam je
							pot.</p>
						<p rend="bold">Bi lahko to misel še malo razvili? </p>
						<p>Sprava je potrebna, kjer je bila storjena krivica. S krivičnim dejanjem
							je ena stran ranjena, druga si je naložila breme krivde, hkrati pa so se
							med prizadetima osebama pretrgale vezi osnovne, medčloveške vzajemnosti.
							Sprava naj bi te vezi ponovno vzpostavila, rane zacelila in bremena
							olajšala. Vendar celo sprava ne more narediti, kot da krivice ne bi
							bilo. Potrebna pa je, da tako žrtev kakor krivec lahko prerasteta svojo
							prizadetost in pričneta spet soživeti v novem, medsebojnem
							razumevanju.</p>
						<p>Jasno je, da je za dosego sprave potrebno primerna naravnanost obeh
							strani. Ker je med obema prizadetima kot nevidna zagozda neka določena
							krivica, je za spravo potrebno najprej, da obe strani krivico priznata
							in enako ocenita. To ni enostransko dejanje. Za odstranjanje te zagozde
							sta potrebna dva, tako krivec kakor žrtev. Imam vtis, da pri nas mnogi
							pojmujejo spravo kot enostransko nalogo tistih, ki so krivice trpeli. Ti
							poslušajo z ene strani vztrajno spodbujanje, naj odpustijo, z druge
							strani pa vedno znova očitke, da gojijo maščevanje. V čemer se obe
							strani očitno strinjata, je, da se je krivica resnično zgodila. Kajti
							kdor se boji maščevanja, ve, da bi to bilo posledica storjene krivice,
							in kdor govori o odpuščanju, s tem priznava, da se je krivica zgodila.
							Ni dvoma potemtakem, da je bila zagozda vsekana v naše narodno telo,
							vprašanje je, kako jo odstraniti, če sta za to potrebna dva.</p>
						<p>Ker smo tisti, ki smo doživeli krivice komunistične revolucije in
							totalitarnega režima, po večini kristjani, smo te že davno odpustili in
							ne gojimo maščevalnosti do tistih, ki so jih zakrivili. Pomeni, da je
							roka odpuščanja že stegnjena, a še čaka, da bi jo stisnila roka
							obžalovanja. Pomeni pa tudi, da tako tisti, ki neprestano pozivajo k
							odpuščanju, kakor oni, ki govore o maščevanju, nimajo v mislih resnične
							sprave, kajti ne eni ne drugi navadno ne govore o vzporedni potrebi
							priznanja in obžalovanja storjenih krivic.</p>
						<p>Ali je potemtakem med nami sprava nemogoča? Nič ni nemogočega, a ne pride
							samo od sebe. Priznanj krivde na osebni ravni in zato tudi osebnih sprav
							je med nami, hvala Bogu, več, kot si morda mislimo. Vendar bodo nosilci
							struktur, ki imajo od nekoč prizadetih krivic vrsto koristi in
							privilegijev, težko priznali in obžalovali dejanja in laži, s katerimi
							že desetletja svoje zločine opravičujejo. Tukaj gre za strukturo krivde
							in laži, ki posameznikom, ki jih omrežuje, onemogoča ali vsaj otežuje
							priznanje in obžalovanje zlih dejanj. To je glavna ovira, da ostaja med
							nami ponujena roka odpuščanja sama in da nemočno počiva na zagozdi, ki
							je sama ne more iztrgati iz občestvenega organizma.</p>
						<p>Kaj zdaj? Ali čakati, da čas prinese svoje, da z zamenjavo generacij novo
							tkivo prekrije zagozdo, ki bo ostala v našem narodnem telesu za vedno
							kot nema priča hudih časov? Ali se naloga kristjana izčrpa z
							odpuščanjem? Mar naj brezbrižno živimo ob rojakih, ki so nesposobni
							obžalovati prizadeto krivico, kot da nam zanje ni mar? Mislim, da to ne
							bi bilo prav. Kajti če ti ljudje niso zmožni koraka do sprave z nami in
							ker ni v naši moči, da bi v tej smeri nagnili njihovo svobodno voljo, je
							potrebna Božja pomoč, da jih privede vsaj do sprave z Njim. To nas <pb
								n="050"/>
							<figure>
								<graphic url="slike_z_92/z_92_29.png"/>
								<head>Življenje najde pot <name>Tamino Petelinšek</name>
								</head>
							</figure>
							<pb n="051"/>postavlja pred nalogo dejavne ljubezni, ki presega golo
							odpuščanje, postavlja nas pred nalogo zadoščevanja. </p>
						<p rend="bold">Zadoščevanje pomeni molitev, dobra dela, celo žrtev. Zakaj se
							o tem med nami ne govori, niti v Cerkvi?</p>
						<p>Ne vem, zakaj se o tem navadno ne govori. Spomnil bi le, kar poudarja
							papež Frančišek, da smo Cerkev vsi krščeni verniki. To pomeni, da smo
							vsi dolžni iz vere živeti, si pri tem medsebojno pomagati in o skupnih
							nalogah razmišljati in govoriti. </p>
						<p rend="bold">Kot kaže, ta generacija vprašanja sprave ne bo rešila. Bo
							torej z njo umrlo ali se bo preneslo na naslednjo? </p>
						<p>Tiha sprava med ljudmi je po mojem mnenju vprašanje časa in poteka že od
							povojnih let, ne glede na zunanje razmere. Gre za odnose med posamezniki
							oziroma med družinami. Mnogokje je do poravnav prišlo, kjer pa ne, se
							bodo hladni odnosi prenašali naprej in s časom, upajmo, pomirili. </p>
						<p>Nekaj drugega pa je vprašanje sprave v družbi. Gre za zločine, ki ne
							zastarajo, in krivice, ki so prizadele in zaznamovale vso družbo. Če
							tega ne reši ta generacija, bo nerešeno vprašanje težilo naslednje
							rodove, dokler ne pride do pravične presoje obdobja revolucije in
							totalitarne države ter njihovih žrtev. Čas sam na sebi krvic ne odpravi,
							laži ne omili. Zato smo za utrjevanje pravice in spoznavanje resnice v
							družbi vsi odgovorni, v zavesti, da stojimo pred skrivnostjo človekove
							svobode in milosti spreobrnjenja.</p>
						<p rend="bold">V zadnjem času ste se večkrat oglasili in poudarjali tri
							besede: poleg zadoščevanja še življenje in svetost, ki po Vašem mnenju
							manjkajo v PIP-u. Vse bolj se mi zdi, da so prav te tri besede ključne
							za slovenskega kristjana, ob njih bi moral usmerjati vse svoje
							delovanje.</p>
						<p>Mislim, da je med nami potrebno okrepiti življenje. Življenje je od Boga,
							smrt pa je posledica greha. Spomnimo se, da je Jezus rekel: »Jaz sem
							pot, resnica in življenje.« Iskanje resnice in zvestoba poti, ki jo je
							nakazal Kristus, to je svetost, kar je poklicanost vsakega kristjana.
							Pomeni usmerjenost naše življenjske poti k Bogu. Je vprašanje
							neprestanega usmerjanja, sredi luči in senc, sredi večkrat nepoznanih
							križišč, k večnemu Cilju. Svetost zveni današnjemu človeku
							ekstremistično, a Jezus, ki nam je naročil, naj iščemo v življenju
							nedosegljivo popolnost, ni bil fundamentalist. Pokazal nam je smer. </p>
						<p>Že davno pred osamosvojitvijo sem pisal, da bo po padcu komunističnega
							režima treba besedam vrniti pravi pomen. O tem so govorili tudi drugi,
							ker je bilo jasno, da je v navalu materialistične ideološke vzgoje in
							laži vrsta besed izgubila prvotni smisel. Tako je bila svetost
							laicizirana in nacionalni interes prilaščen od nekdanjih
							internacionalcev. Bral pa sem tudi, kako je med nami nekdo razlagal, da
							je treba začeti delati na kooperativizmu, ker naj bi to bilo čisto nekaj
							drugega kot zadružništvo, ki ga večina pozna le iz časov partijskega
							totalitarizma. In vendar so naši predniki gojili pravo zadružništvo že
							pred več kot sto leti. Tudi vzajemnost je bila nekoč vsakdanja beseda,
							danes pa govorimo le o solidarnosti, kot da je pred poljsko pomladjo ne
							bi poznali.</p>
						<p>Komunizem je omajal vezi z našo katoliško preteklostjo ter osiromašil
							jezik. Zato mislim, da je treba ponovno razmišljati tudi o globokem
							pomenu besed, kot so življenje, zadoščevanje in svetost. </p>
						<p rend="bold">Vaše življenje in življenje drugih političnih emigrantov je
							močno zaznamovalo tudi trpljenje – najprej zaradi vojne, izgube
							bližnjih, izgube domovine, domotožja, borbe v novem okolju, sedaj
							hrepenenja po domači zemlji. Kako ste se soočali s trpljenjem? Kakšen je
							za Vas njegov pomen?</p>
						<p>Trpljenje je del življenja. Lahko se mu upiraš in se zaradi njega čutiš
							nesrečen, lahko ga pa sprejmeš kot del preizkušnje, ki jo moraš
							preživeti. Gotovo ga je težko prenašati in ga lahko občutiš kot krivico,
							a je del človeške dediščine. Če ga ne sprejmemo, spoznamo le njegovo
							težo. Ko pa trpljenje sprejmemo, nas okrepi in v nekem pogledu lahko
							tudi pozdravi. Zgodi se, da je kdaj trpljenje tako težko, da človeka
							lahko zlomi. Tudi Kristusovo trpljenje na Oljski gori je bilo premočno
							za njegovo človeško naravo, zato je takrat prosil za pomoč Očeta. Kot
							vedno, nam je tudi v tem pogledu dal zgled. Kadar zagrne človeka val
							trpljenja in čuti, da mu zmanjkuje moči, je treba prositi za Božjo
							pomoč. Prednost, ki jo imamo kristjani, je v tem, da vemo za smiselnost
							trpljenja in da nas to približa trpečemu Kristusu ter povezuje s
							skrivnostjo odrešenja.</p>
						<p>Generacija politične emigracije, ki je na svoji begunski poti prišla sem,
							je res živela iz vere in z Božjo pomočjo je šlo. »Križa teža in
							plačilo«, geslo našega škofa Gregorija Rožmana, je bilo v veliki meri
							tudi vodilo njegovih vernikov.</p>
						<pb n="052"/>
						<p rend="bold">Omenjate politično emigracijo. Lahko na kratko opišete
							»vrnitev« zgodovinske SLS iz izseljenstva v domovino, prav v tem obdobju
							ste ji namreč predsedovali?</p>
						<p>Dr. Miha Krek, načelnik SLS, je bil takoj po vojni med ustanovnimi člani
							zveze srednjeevropskih krščansko demokratskih ljudskih strank. Od takrat
							ima Slovenska ljudska stranka mesto v krščansko demokratski Evropi. V
							času mojega predsedovanja SLS, od 1984 dalje, je bil naš predstavnik v
							tej Zvezi podpredsednik stranke dr. Peter Klopčič iz Kanade. Ker nas je
							lahko zastopal le na srečanjih v Angliji in Španiji, mu je pomagal
							požrtvovalni Marjan Struna, ki je živel v Franciji in je pokrival zvezne
							sestanke v Franciji in Nemčiji. Tako so nas evropski krščanski demokrati
							zelo dobro poznali že precej pred osamosvojitvijo. V začetku leta 1989
							me je poklical Ivan Oman, ustanovitelj Slovenske kmečke zveze, s katerim
							se še nisva osebno poznala, in mi povedal, da so v Sloveniji odprli
							register za vpisovanje novih političnih strank ter da se boji, da bodo
							komunisti uporabili zase ime Slovenske ljudske stranke. Ker nismo imeli
							v Sloveniji nikogar, ki bi SLS mogel registrirati v imenu stranke v
							zdomstvu, sem pooblastil Omana, ki je dal besedo, da bo stranko vpisal
							na svoje ime, a da tega imena ne bo uporabil brez dogovora z nami, ko
							»bomo vsi skupaj«. Obema je bilo takrat jasno, da jugoslovanski
							komunistični režim razpada. Oman je obljubo izpolnil in besedo
							držal.</p>
						<p>Pozneje sva nekajkrat govorila z Omanom in tudi s Peterletom o potrebi
							združitve vseh krščansko demokratskih strank pod imenom SLS. Bil sem
							mnenja, da naj bi to storili čim prej, ker se v volilnih kampanjah lahko
							pojavijo nepotrebna nasprotovanja in nesporazumi. Drugi so menili, da je
							iz taktičnih razlogov bolje odložiti to na čas po volitvah, a se je
							zgodilo prav to, česar sem se bal. V zdomski SLS – krščanski
							demokraciji, kot je bilo že desetletja uradno ime stranke, smo se kmalu
							pričeli pripravljati na združitev s Slovenskimi krščanskimi demokrati,
							kar je bilo storjeno na kongresu SKD leta 1992. Slovenska kmečka zveza
							se je med tem preoblikovala v stranko, ki je dobila precej članstva iz
							bivšega levo usmerjenega agrarnega sektorja. Tem se je posrečilo
							prevzeli vodstvo stranke, ki so jo preimenovali v SLS. Ivan Oman je v
							znak protesta iz nje izstopil in pristopil v SKD.</p>
						<p rend="bold">Zdaj, ko se govori o povezovanju SLS in Nove Slovenije, se
							pojavljajo isti akterji, ista imena kot takrat. Kaj menite o
							povezovanju?</p>
						<p>Mislim, da je prav, če se združita, ker imata veliko skupnega in sta
							vsaka zase šibki, a ne za ceno idejne jasnosti. Vprašanje je, kakšna bi
							bila načelna vsebina nove, združene stranke. En tak poskus je v
							preteklosti zaradi vsebinske nejasnosti slabo končal. Upajmo, da ne bodo
							ponavljali istih napak.</p>
						<p rend="bold">Zdi se, da nimamo politikov z vsebino, ampak le PR-ovske
							strokovnjake ali nestrokovnjake. Kje se je izgubila vsebina?</p>
						<p>Ne bi rekel, da nimamo politikov, morda bi potrebovali več razgledanih
							državnikov. Res pa je zdajšnje ravnanje opozicijskih strank v marsičem
							težko razumljivo. Ustvarjajo vtis, da ne vedo, kaj hočejo. Izgubljajo
							dragoceni čas in sile v medsebojnih trenjih. Doživljamo izredno hudo
							gospodarsko krizo, a ob vladni neodločnosti ne predstavijo alternativnih
							rešitev. Biti proti ni dovolj. Kjer ni vizije, je težko pravočasno in
							pravilno ukrepati. </p>
						<p rend="bold">Smo brez vizije tudi zato, ker o sebi nikoli v zgodovini
							nismo sami odločali?</p>
						<p>Ne bi rekel, da nismo nikdar odločali o sebi, a pustiva to zgodovinarjem.
							Vsekakor je v preteklosti, ko je bilo morda manj političnih izkušenj,
							slovenski narod imel vizijo. Vodili so ga ljudje, ki so imeli široka
							obzorja in so imeli svoj narod radi. Sledili so jim tisoči, ki so čutili
							enako. Vizijo dobite, ko neko stvar resnično poznate, jo imate radi in
							skrbite, kako bo rasla. Kako gledamo na otroke? Mislimo, kako bodo
							rasli, kaj bo iz njih, skušamo jih razumeti, skrbimo zanje. To je dano v
							naravo. Če pa je za nekoga družba, v kateri živi, le material, delovna
							sila ali porabniška masa, ga zanima le, kaj bo iz nje iztisnil zase.
							Danes. Zadovolji se s tem, da se »znajde«. Znajti se, to je isto kot
							»nadmudriti« bližnjega. To je sebičnost, o kateri smo že govorili. Kdor
							je zagledan vase, kdor nima nečesa rad, nima vizije, zanima ga le
							trenutna korist. Lovi trenutke. </p>
						<p rend="bold">Ob velikih dosežkih slovenskega naroda, med katerimi gotovo
							lahko na prvo mesto uvrstimo osamosvojitev, se ne moremo izogniti
							občutku, da za nami stoji neka mogočna sila – slovenski mučenci. A kje
							je ta duhovna moč zdaj, ko se zdi, da država tone na vseh področjih? </p>
						<p>Tudi jaz verjamem, da se imamo za osamosvojitev v veliki meri zahvaliti
							slovenskim mučencem. Lahko bi rekli, da so oni svojemu narodu pomagali,
							mi pa smo nanje počasi <pb n="053"/>pozabili. Res smo lahko srečni, da
							imamo blaženega Grozdeta, a zanj se imamo zahvaliti predvsem papežu
							Janezu Pavlu II., ki je spomnil slovensko Cerkev, da ima mučence. Na
							poti do priznanja mu bo sledil še ta ali oni posameznik, kar je
							razveseljivo, vendar imamo na stotine znanih in neznanih mučencev iz
							dobe komunistične revolucije in tudi po njej. Imena nekaterih hranijo v
							nadškofijskih arhivih, a se o njih ne govori, kot da ne bi znali prav
							ceniti njihovega zgleda, niti nadnaravne vrednosti njihove žrtve.</p>
						<p>Tudi v prvih letih krščanstva so mučence njihovi krvniki obtoževali, da
							so sovražniki države in cesarja, prerekli so jim vse in poganska javnost
							se jim je posmehovala. A takratni kristjani so svoje mučence častili,
							občudovali, se jim priporočali od prvega trenutka naprej – sto let,
							dvesto let, tristo let in vse do danes. Več ko je bilo mučencev, bolj so
							jih častili v veri, da je kri mučencev seme novih kristjanov. Pri nas pa
							je, kakor bi mučence ponovno zakopali, da se ne bi zamerili družbi, v
							kateri živimo. Oni nas niso zapustili, nas pa še čaka naloga, da
							počastimo njihovo žrtev, osvetlimo njihov zgled in jim izkažemo
							hvaležnost.</p>
						<p rend="bold">Če se obrneva še k slovenski skupnosti v Argentini, ki jo
							vedno občudujemo – kot politična emigracija je namreč ostala trdna,
							izjemno živa, izpolnila je svoje poslanstvo. Od osamosvojitve dalje pa
							se zdi, da je ostala brez cilja, da nekje tava …</p>
						<p>Že precej pred osamosvojitvijo sem opozarjal, da bo, ko bo politična
							emigracija izpolnila svoje zgodovinsko poslanstvo, v veliki meri odvisno
							od Slovenije, ali bo znala sprejeti in uporabiti svojo diasporo.
							Diaspora, posledica velike nesreče, je še neuporabljen kapital
							slovenskega narodnega občestva. Politična emigracija je imela svoje
							poslanstvo, ki ji je dajalo smisel in življenjsko silo. Zdaj bi
							poslanstvo lahko bilo povezovanje, medsebojno dopolnjevanje in
							oplajanje, večanje kulturnega in gospodarskega potenciala z matično in
							zamejsko Slovenijo. V zdomstvu naj bi videli slovenske postojanke v
							svetu. A če država ne bo znala teh silnic oživljati, gojiti, uporabiti
							in stkati iz njih kulturne in gospodarske mreže, bo ta zgodovinska
							možnost prej ali slej izgubljena.</p>
						<p rend="bold">Kaj Vam pomeni Slovenija? Kaj ste čutili do nje pred 40 leti,
							kaj pred 20 in kaj danes?­</p>
						<p>Mislim, da skoraj enako. Vedno je bila domovina. Včasih je trpela na en
							način, včasih na drug, a vedno je bila moja domovina. </p>
						<p rend="bold">Kaj pomeni domovina?</p>
						<p>To je kraj, kjer so korenine mojega rodu in moje kulture. Slovenija je
							sicer majhen, a zelo jasno definiran del Evrope. Geografsko,
							zgodovinsko, kulturno in politično smo v družini evropskih narodov nekaj
							različnega, posebnega. Smo! To se ne izgubi v neki evropski ali globalni
							splošnosti. Vsak človek je s svojo enkratnostjo nekam vsajen in to
							vsajenost je treba hvaležno sprejeti in gojiti, ker edino iz nje lahko
							rasteš.</p>
						<p rend="bold">Večkrat ste omenili potrebo vizije, dolgoročne zamisli za
							slovensko državo in slovenski narod. Kako gledate vi na slovensko
							prihodnost?</p>
						<p>Če govori o prihodnosti neka stranka in je to izraz politične volje, ali
							če razpravlja o njej skupina oseb, ki hoče prekvasiti družbo, pravim
							temu vizija. Ta je pred programom, ki je konkretna pot do njenega
							dosega. Moji pogledi na prihodnost našega naroda in države pa so lahko
							le želje in pa – upanje.</p>
						<p>Sloveniji se bo odprla doba novega zagona, ko bo rešila dve temeljni
							vprašanji, ki jo priklepata k tlom, da se ne more dvigniti iz meglene
							pritlehnosti. Eno je razčiščenje revolucionarne in totalitarne
							polpreteklosti z zavezanostjo resnici in pravici, kar bo privedlo do
							umiritve notranjih napetosti. Drugo pa je rešitev demografskega
							primanjkljaja z odločitvijo za življenje, z dvigom rojstev in z
							vzporednim manjšanjem umorov nerojenih otrok. Tako bodo dani osnovni
							pogoji za kulturno in gospodarsko rast ter za politično trdnost
							države.­</p>
						<p>Slovenija mora postati resnična pravna država in demokratična republika,
							ki bo ob varstvu svobode in uresničitvi življenjskega potenciala
							slovenskega naroda skrbela za blaginjo vseh prebivalcev; kjer bo
							neodvisno sodstvo preprečevalo sistemsko in kaznovalo sleherno
							korupcijo; kjer bo zaupanje pravilo in nezaupanje izjema; kjer bo
							medijska ponudba pestra in raznolika; kjer bodo tekmovala na trgu domača
							in tuja podjetja ter bodo sindikati branili koristi zaposlenih brez
							političnih navez in kompromisov; kjer bo vitka in gibčna državna uprava
							v oporo zasebnemu gospodarstvu ter okvir in ne oklep civilni družbi.</p>
						<p>Slovenija ima izredno pomembno strateško lego v Evropi. Njeno ozemlje je
							naravno križišče in stičišče vzhoda in zahoda, severa in juga, ki pa ga
							na vseh robovih križajo državne meje sosednih držav. Te meje, ki so bile
							včasih skoraj neprehodne, so danes <pb n="054"/>
							<figure>
								<graphic url="slike_z_92/z_92_30.png"/>
								<head>Pravna in demokratična republika za blaginjo vseh <name>Tamino
										Petelinšek</name>
								</head>
							</figure>simbolične črte in nas ločijo od rojakov na drugi strani meje
							manj kot mentalne meje, ki jih nosimo v sebi od nekdanjih
							časov. Ločujejo nas, kolikor to dovolimo sami. Republika Slovenija naj
							postane gospodarsko tako razgibana, podjetna in inovativna, kulturno
							pestra in živahna, njeni prebivalci velikodušni, odprti in razgledani,
							da bo dežela pod Triglavom izžarevala življenje ter postala privlačna za
							rojake, ki živijo onkraj meja, pa tudi da bo njihove poglede, storitve
							in izkušnje sprejemala kot doprinos k blaginji in skupnemu kulturnemu
							zakladu. Kulturna in gospodarska izmenjava med rojaki na obeh straneh
							meja bo tedaj tako vsakdanja in samoumevna, da se bo povečala samozavest
							in se bo slovenska jezikovna meja pričela vračati na nekdanjo obsežnost.
							Začutili bomo tudi s srcem, kar vemo, da imamo ob različnih
							državljanstvih isto narodnost, da imamo ne le skupno preteklost, ampak
							tudi skupno prihodnost. </p>
						<p>Osmina slovenskega življa prebiva in dela v različnih državah, na raznih
							celinah zemeljske oble. Slovensko izseljenstvo, Slovenija v svetu je
							bila skozi sto in več let del slovenske realnosti, a večina rojakov jo
							je sprejemala kot neizogibno izgubo življenjske sile. V zadnjih
							desetletjih je tehnologija razdalje skrčila. Dane so možnosti povezave
							slovenskih talentov, izkušenj, podjetnosti in volje do življenja
							kjerkoli so, ne glede na razdalje. Slovenskim podjetnikom in umetnikom v
							domovini in po svetu naj bo, tudi s pomočjo rojakov iz diaspore, ves
							svet priložnost za poklicni razmah. Slovenci iz matične republike naj
							imajo prijateljske, študijske in poslovne stike s slovenskimi vrstniki,
							ne le v bližnjem zamejstvu, marveč tudi po širnem svetu, ki je dvakrat
							zanimiv, če ga spoznavaš skupaj z rojakom, domačinom, ki ti je blizu in
							ki mu lahko nato vrneš gostoljubje na domači zemlji. Tako se bodo pletle
							vezi med matičnim, zamejskim in zdomskim slovenstvom v krepko narodno
							občestvo, v našo skupno Slovenijo.</p>
					</div>
				</div>
			</div>

			<div type="div1">
				<pb n="055"/>
				<head>Slovenske teme</head>
				<div type="div2">
					<head>Družba mora biti v stanju sebe misliti</head>
					<docAuthor>Justin Stanovnik</docAuthor>
					<div type="div3">
						<p>Mogoče na svetu ni veliko ljudi, od katerih bi spomin s tako avtoriteto
							terjal, da se enkrat na leto zberejo za isto mizo in premislijo, kako
							vsak novi čas razume ali ne razume njegovega besedila. Na spominskih
							mašah in spominskih slovesnostih med letom se posvečamo ljudem, ki so
							oblikovali naš zgodovinski čas in jih zato nosimo v sebi, današnji dan
							pa hoče dognati, kakšni ljudje rastejo ali rastemo iz velike zvestobe
							ljudi v tistih dneh. Ali novi ljudje izrekajo prave besede ali pa jih,
							če v njih že nastajajo, zadušijo, še preden nastopijo svojo kariero v
							svetu. Ali pa jim njihova nova snov celo ne dovoli več, da bi nastajale.
							Kaj naj torej rečemo na ta dan, ki ni, kakor smo rekli, spominska maša,
							ampak politični zbor? Kljub svoji skromnosti, najpomembnejši slovenski
							zbor. </p>
						<p>Oni dan je predsednik države zbral ljudi iz političnega ospredja, da bi
							skupaj našli pot do volilnega sistema, ki bi omogočil bolj učinkovite
							zakone in oblast. Katero razumevanje družbe je vodilo to zamisel? Da
							zakon rešuje državo? Zakon je gotovo nujen, a je tukaj še prej človek,
							ki zakon uresničuje. Toda kako bodo zakon udejanjali ljudje, ki državo,
							za katero so zakoni narejeni, sovražijo? V Sloveniji mnogo, mnogo ljudi
							državo sovraži. Demokratična država, normalna evropska država, je namreč
							znamenje njihovega zgodovinskega poraza, zato jo sovražijo. In ljudi, ki
							so jo postavili. Človek, ki naj bi izvajal zakone, mora biti v prvi
							vrsti cel človek. Nad današnjim slovenskim človekom pa v skladu s tem,
							kar smo o njem rekli, visi dvoje obremenitev – toliko hujših, ker ju
							prav ne razume. Skozi somrak sedemdesetletne ideološke dresure je le
							prodrlo toliko resničnosti, da so ljudje zaslutili, da boljševiki ne bi
							smeli zmagati. Spričo njihovega tisočletnega védenja taki ljudje, kot so
							boljševiki, ne bi smeli zmagati. A, pravijo, tako se je torej obrnil ta
							svet! Tako moraš ravnati, da boš dobil zgodovinsko igro. To je bilo prvo
							pohujšanje. Drugo je hujše. Sredi države je ograjen in skrbno varovan
							prostor, kjer so skriti dokumenti presežno velikega zločina. Vsi vedo,
							kaj v tistih papirjih piše, a vsi hodijo mimo, kakor da se jih ne tičejo
							– kakor da jih sploh ne bi bilo. To je drugo pohujšanje – naše, sedanje,
							sedaj delujoče. Pomislite, kako potem delujejo zahteve po pravni državi
							in kako bodo delovale, dokler tisti dokumenti ne bodo javno prebrani in
							ocenjeni. Kljub falangi medijskih dirigentov, kljub discipliniranemu
							molku postkomunistične levice toleriranje tistih zločinov daje vsakomur
							vedeti, da država hkrati je in je ni. Ni vam treba drugega, kot da
							preberete 3. točko Temeljne ustavne listine iz leta 1991 ali pa 18.
							točko Ustavnega zakona za izvedbo te listine. Družba, ki se ima za
							državo, mora biti v stanju sebe misliti, zločin s svojo moralno temo pa
							jemlje človeku celost, ki jo vsaka misel zahteva, toliko bolj
							pravna.</p>
						<p>Spričo pomena, ki ga vidimo na zločinu in ga skušamo posredovati, se
							čudimo, da med vidnimi ljudmi ne obstaja več takšnih, ki bi pokazali na
							javno tajno slovenskega zločina; ki bi bili iz take snovi, da bi vsem
							pokazali tisti nerazrešeni klobčič, ki nam ga je zgodovina naložila
							razrešiti, da bi mogli svojemu narodu postaviti državo; da bi vsi
							povedali, da nam s svojo prisotnostjo jemlje svobodo, brez katere ne
							bomo zmogli tega zgodovinskega opravila. </p>
						<p>Sedaj nam je že jasno – pravzaprav nam je že vseskozi bilo jasno – da bi
							še pred vsemi konstrukcijskimi zamislimi, ki so jih na tisti kronski
							seji pri predsedniku države možje polagali na mizo, nekdo moral
							predlagati, da se razreši tista zločesta novotvorba, vzdrževana v
							političnem bunkerju sredi države. Nič ne pomaga, da se delamo, kakor da
							bi bilo vse v redu. Nič tudi ne bo pomagalo. Še naprej nam bo šlo vse
							narobe, mi pa trmasto ne bomo hoteli vedeti zakaj. </p>
						<p>Tako Slovenija. Kaj pa širša Evropa? Ali je nad njo čisto nebo? Meseca
							decembra 1943 je bil v Teheranu sestanek velikih treh: Roosevelta,
							Churchilla in Stalina. Tam je takrat padla strateška odločitev: kakor
							bodo z zahodne strani Nemčijo napadli samo zahodni zavezniki, predvsem
							Američani, tako bodo vzhodno fronto prevzeli nase samo Sovjeti. Po vsem
							videzu je to zamisel podpiral in pogojeval predvsem Roosevelt. Njegovo
							vztrajanje si še najlaže razložimo z njegovo željo, da Vzhodno Evropo
							osvoji in zasede samo in izključno Stalin. Tako se je tudi zgodilo. In
							še več. Kakor vemo, se je ustavil šele pred Dunajem in Berlinom. Zakaj
							je predsednik ZDA hotel tak potek vojne? Zato, da ne bi bilo videti
							preveč nenavadno, ko bo srednji in vzhodni del Evrope ostal v Stalinovi
							lasti tudi po vojni. To se je tudi zgodilo: spuščena je bila železna <pb
								n="056"/>zavesa na severu od Szczecina in na jugu do Trsta, in vse,
							kar je bilo vzhodno od nje, je bila sovjetska posest od začetka hladne
							vojne leta 1949 pa do razpusta Sovjetske zveze leta 1991. Po 8. maju
							1945 sta bili dve Evropi. Tisti, ki so bili zahodno od zavese, so se
							pripeli na predvojno zgodovino in živeli v civilizaciji in demokraciji,
							za tiste vzhodno od nje pa se je okupacija nadaljevala, to pot
							boljševiška. Danes ima Evropa zato dva spomina – a zelo, zelo različna
							spomina. Moje vprašanje pa se glasi: Ali je v Bruslju, v evropskem
							parlamentu, bilo že kdaj postavljeno, javno, to vprašanje? Nekdo od
							Višegrajske skupine bi moral vstati in povedati, kako se je delala
							zgodovina. Ne samo ti seveda, tudi drugi. In še.</p>
						<p>4. julija 1943 se je pri Gibraltarju zgodila sumljiva letalska nesreča
							poljskemu predsedniku generalu Sikorskemu, ker je preveč vztrajno
							postavljal Katin na sovjetski prag. Kdo je to smrt zahteval, vemo. Kdo
							pa jo je zrežiral? Naslednik Sikorskega Stanislaw Mikolajczyk je baje
							klečal pred Rooseveltom, naj prizanese Poljski. Zaman, kot vemo. Pod
							nobenim pogojem se ne smemo vdajati sovraštvu, na vsak način pa moramo
							tudi vedeti, kakšen je svet. Če hočemo servisirati državo, kakor moramo
							servisirati hišo, ki smo jo zgradili, moramo vedeti, kakšen je svet. In
							če bo sovražnik napadel domovino, v njej ne bodo vstali samo tisti, ki
							jo bodo branili, ampak tudi Kardelj in Kidrič in Ribičič, pa tudi Edvard
							Kocbek in Josip Vidmar. S takim svetom moramo računati. To danes vemo.
							Oziroma bi morali vedeti.</p>
						<p>Slovenska evropska zgodba pa se je zapletla z Angleži. Med nami in
							Angleži obstajajo računi, ki še niso poravnani. Preko begunske
							jugoslovanske vlade v Londonu smo imeli tudi mi z njimi pogodbene zveze.
							V okviru druge svetovne vojne, ki je tekla v logiki državljanske vojne
							med demokratično politično kulturo, ki jo je dosegla naša civilizacija,
							in totalitarno ideologijo nacističnega in boljševiškega tipa je
							Slovenija opravljala svoj del skupne naloge v boju z boljševiki, pred
							katerimi smo se, napadeni, branili. Vse torej v skladu z logiko druge
							svetovne vojne.</p>
						<p>In vendar. Potem ko je slovenska narodna vojska maja 1945 iskala na
							avstrijskem Koroškem pri Britancih azil – in ga tudi dobila – se je
							zgodilo naslednje: 13. maja je Macmillan prišel iz Caserte v Celovec,
							kjer je s šefom štaba 5. korpusa, Tobyjem Lowom in jugoslovanskimi
							boljševiškimi oficirji sklenil pogodbo, ki ji je pisatelj Nikolaj
							Tolstoj dal potem ime: celovška zarota. Na podlagi te pogodbe je potem,
							ko jo je administrativni šef Aleksandrovega štaba v Caserti general
							Robertson odobril, Toby Low 17. maja v Celovcu napisal povelje, ki je
							pozneje dobilo ime Deception Order – Povelje ukana – ker je bilo v njem
							določeno, da vojakom slovenske domobranske vojske ne bodo odkrili, da
							jih ne peljejo v Italijo, kakor jim je bilo obljubljeno, ampak v
							boljševiško Jugoslavijo. Ker nismo poznali geografije Koroške in
							geografije britanske pokvarjenosti in nismo vedeli, kam se peljemo, smo
							na kamionih prepevali! Pomislite!</p>
						<p>Na to, kakšen okus so imeli Britanci – ali naj rečemo, imajo – kaže tudi
							to, da so nam, čeprav so vedeli, da nas peljejo v smrt, pred odhodom
							vsakomur dali zavojček keksov. V najboljšem primeru jim je bilo vseeno.
							Tako je tudi ameriškemu delegatu v Alexandrovem štabu, Kirku, ki je
							nekoliko nasprotoval vrnitvi domobrancev (pravzaprav je le rekel, da
							mora prej vprašati svojo vlado), general Robertson odgovoril takole:
							»Jaz se ne morem ubadati s tem, koga bomo vrnili v Jugoslavijo in ga
							bodo tam ustrelil in koga ne.« (I cannot bother … ). Tako smo na hitro
							pregledali, kako sta z nami ravnali demokratična Evropa in demokratična
							Amerika. Ali kot pravi angleški pisatelj David Martin v knjigi Mreža
							lažnih informacij: »Ali ni ironija zgodovine, da sta Tita ustoličili
							kapitalistični demokraciji, Velika Britanija in ZDA?« </p>
						<p>Sedaj se pa za hip še enkrat vrnimo v Slovenijo, o kateri smo govorili
							uvodoma. Gre za primer, ki veliko pove. </p>
						<p>Pred dvema mesecema so v Ljubljani predvajali film Hannah Arendt.
							Gledalec se v njem sooči s podobo zla, ki ga je uprizarjal nacistični
							zločinec Adolf Eichmann. Judinja Hannah Arendt je v tem zlu odkrila
							nekaj, čemur je – zaradi odsotnosti diaboličnosti – rekla banalnost.
							Razraščanje banalnosti zla je po Kantu mogoče razložiti s praznostjo
							sveta – z odsotnostjo, kakor je Delova poročevalka o tem filmu rekla,
							javnega uma. S tem pa je nehote pokazala na nekaj, kar velja tudi za
							Slovenijo. Tudi v slovenskem postboljševiškem stanju duha ni zaslediti
							javnega uma. Ko je zapisala frazo »odsotnost javnega uma«, kako to, da
							je nič ni udarilo nazaj? Saj tudi slovenske množice ne opazijo Hude
							jame, Kočevskega roga, Krimske jame in tako naprej in tako naprej. Ali
							ni tudi to zaradi tega, ker se je odselil »javni um«? A zakaj novinarke
							na to nič ni opozorilo? Ko je že govorila o odsotnosti javnega uma! Če
							pa se za trenutek spomnite, o čem smo govorili na začetku, boste ta
							stavek razumeli. Javnega uma, od katerega<pb n="057"/>
							<figure>
								<graphic url="slike_z_92/z_92_31.png"/>
								<head>Misliti sebe <name>Tamino Petelinšek</name>
								</head>
							</figure> skupnost živi, ne samo da v državi Sloveniji ni v normalnem
							pomenu besede, ampak ga tako zelo ni, da ljudje tega niti opazijo ne. In
							ali ni to zaradi tega tistega velikega zločina sredi naroda ali sredi
							države, o katerem smo govorili na začetku?</p>
						<p>Sedaj, za konec, še tri konkretne reči iz življenja NSZ. Slovesnost, ki
							so jo letos avgusta priredili v Rovtah, je bila oziroma je nekaj novega.
							Njene ambicije so presegle zadeve nekega kraja in sprejele v svoj
							razmislek širši okoliški notranjski svet, v poglavitnih črtah in
							vprašanjih pa vso domovino. Odlika tega zborovanja je bila njegova
							širina. Boljševiki niso udarili samo Bele krajine, samo Dolenjske, samo
							Notranjske, samo Gorenjske in Primorske. Povsod so udarili. In povsod so
							hoteli samo eno: hoteli so se polastiti slovenskega človeka in mu
							zapleniti njegov tisočletni jezik in mu vsiliti nov, nekrščanski idiom;
							z eno besedo, zamenjati so mu hoteli dušo. Upamo, da bo od tega, kar so
							sestavili v Rovtah, kaj ostalo. Na primer odbor, ki bo posredoval svoje
							izkušnje drugim krajem pri organizaciji takšnih vseslovenskih zborovanj.
							Nujno jih potrebujemo. Ne pozabite tega! Ne pozabite tega! </p>
						<p>Druga stvar, o kateri bi smeli ali celo morali spregovoriti na občnem
							zboru NSZ, pa so vsakoletni obiski farnih spominskih plošč. Neke nedelje
							v letu, mogoče celo na obletno spominsko nedeljo, gredo ljudje po maši
							pred ploščo in tam nekaj zmolijo, nekaj zapojejo, po možnosti kdo kaj
							pove, potem pa duhovnik še vse blagoslovi, tiste, ki so sedaj tukaj, in
							tiste, ki so tudi tukaj, le da na drug način. Ti vsakoletni obiski ne
							zahtevajo posebne organizacije, so preprosto dejanje krščanskih ljudi.
							Tak obisk bi morala enkrat na leto doživeti vsaka farna spominska
							plošča. Če pa bi kje le bili v zadregi, kako to izvesti, jim ne bi bilo
							treba drugega kot vzeti v roke Zavezo št. 70, kjer je prof.
							Kozlevčarjeva opisala, kako to naredijo v Višnji Gori. Lepo, po mojem
							okusu zelo lepo. </p>
						<p>Nazadnje še dve besedi o reviji Zaveza. Pravzaprav bi moral govoriti samo
							o njej. Že sedaj je tako, da o nekaterih slovenskih rečeh govori samo
							ona. Mogoče ne vedno ne vem kako umetelno, a samo ona. Naj bo med nami
							še deset let, naj bo še sto let. Naredite, da bo tako. Naredite, da bo
							mogla govoriti čim več ljudem. Vsem, ki jih poznate. </p>
						<p rend="italic">Besedilo je bilo pripravljeno za občni zbor Nove Slovenske
							zaveze, 7. decembra 2013.</p>
					</div>
				</div>
				<pb n="058"/>
				<div type="div2">
					<head>Tri vrtnice</head>
					<docAuthor>Anton Drobnič</docAuthor>
					<div type="div3">
						<p>V nedeljo 26. januarja je nekdanji predsednik borcev t. i.
							narodnoosvobodilne borbe Janez Stanovnik govoril na prireditvi v spomin
							na smrt udeležencev partijskega tečaja pred sedemdesetimi leti ob
							nemškem napadu na Cerkno. Popoldne je šel še na Lajše in tam položil tri
							vrtnice pri breznu, kjer so komunisti iz maščevanja za poraz ustrelili
							13 domačinov in dva duhovnika pod obtožbo izdaje, kot še zdaj razglaša
							napis na spomeniku v Cerknem. Čeprav je popoldanski obisk brezna na
							Lajšah napovedal že dopoldne, ni šel z njim nihče od številnih
							udeležencev borčevske slovesnosti. </p>
						<p>Grozljive umore na Lajšah je ukazal Pokrajinski komite Varnostno
							obveščevalne službe za Primorsko, v katerem so bili načelnik Miroslav
							Perc - Maks in člani Slavko Furlan - Dušan, Miroslav Remškar - Boštjan,
							Branko Jerkič - Živko, Vidko Hlaj, Franc Pokovec - Poki in Anton Šega -
							Tonček. Vse dogajanje je opisal zgodovinar Boris Mlakar v knjigi:
							Tragedija v Cerknem pozimi 1944, ki jo je leta 2000 izdala Goriška
							Mohorjeva družba.</p>
						<p>Obisk brezna z žrtvami boljševiškega nasilja je Janez Stanovnik naznanil
							z besedami: »Danes popoldne se bom žrtvam te druge tragedije na Lajšah
							poklonil in jim podaril tri rdeče vrtnice.« Kot je dejal, je dan po
							poboju na Lajšah partizanska oblast v Kočevju sklenila ukiniti Varnostno
							obveščevalno službo (VOS), ki je bila tajna komunistična policija.
							»Zaradi tega, ker je centralni komite komunistične stranke Slovenije
							prišel do zaključka, da je bila ta likvidacija krivična,«  je povedal
							Stanovnik. Ukaz o ukinitvi VOS-a so po Stanovnikovih besedah podpisali
							Josip Vidmar, Boris Kidrič in on sam.  Z vzklikom: »S to roko sem ga
							podpisal tudi Janez Stanovnik!« je v Cerknem dvignil desnico.</p>
						<p>Po pripovedi idrijskega novinarja Damijana Bogataja, ki naj bi po
							naključju izvedel za slovesnost v Cerknem, se je Stanovnik do brezna na
							Lajšah povzpel le v spremstvu sina in Bogatajeve kamere. Drugi naj bi
							Stanovnikovo dejanje napačno razumeli kot opravičilo, vendar naj bi šlo
							le za dejanje njegove vesti.</p>
						<p>O dogodkih v Cerknem in na Lajšah je poročala STA, nekatere televizijske
							postaje in tiskana javna občila. Odziv javnosti je bil različen. Leva
							stran je presenečena in zmedena. O Stanovnikovem početju predvsem molči.
							Na desnici pa so se takoj našli nekateri vzhičeni lastniki krščanske
							ljubezni, ki vprašujejo, kdaj bo tako velikega »spravnega dejanja« kot
							partizani sposobna tudi druga stran. Očitno so bolj redko prišli na
							spominske prireditve, drugače bi vedeli, da so domobranci že pred
							dvajsetimi leti tudi na partizanske grobove položili več kot tri vrtnice
							in storili še kaj drugega. </p>
						<p>Slovenski narodni razdor, ki je nastal zaradi boljševiškega napada in
							strašnega nasilja ter skoraj polstoletne komunistične diktature vendar
							ni tako preprosta zadeva, da bi jo bilo mogoče popraviti z eno
							spolitizirano mašo na Sveti gori in s tremi vrtnicami na Lajšah. Zato si
							moramo Stanovnikovo zapoznelo dejanje in njegova pojasnila pogledati
							bolj natančno in z vseh strani. </p>
						<p>Predvsem je treba tako, kot so storili nekateri časnikarji, vprašati,
							zakaj izpoved šele po sedemdesetih letih, ko pa Stanovnik priznava, da
							mu je bilo vse znano že naslednji dan po umorih na Lajšah. Če gre za
							dejanje vesti, zakaj se je ta prebudila šele pri njegovih 91 letih?
							Zakaj se ni zdramila vsaj nekaj mesecev prej, ko je bil še predsednik
							borcev in bi lahko še kaj ukrenil, npr. na Lajše pripeljal še koga od
							njih, ali pa vsaj poskrbel za izbris lažnivega napisa na spomeniku v
							Cerknem o »belogardističnih izdajalcih«, saj ta napis hudo žali že
							tretjo generacijo prizadetih domačinov in vsem krati ustavno pravico do
							osebnega dostojanstva. Očitno se boljševiška vest zelo razlikuje od
							navadne človeške vesti. </p>
						<p>Vsiljuje se tudi misel, da je nekdanji prvak komunističnih borcev s
							priznanjem počakal tudi zato, da je s tega sveta odšlo mnogo nekdanjih
							voditeljev VOS-a in partizanskih poveljnikov, ki bi jim bilo mogoče
							očitati neposredno odgovornost ali vsaj podporo storilcem zločina na
							Lajšah. Nekateri so umrli, drugi so se sami ubili. Stanovnik vseeno
							nobenega ni niti imenoval, čeprav jih zgodovinar Boris Mlakar mnogo
							navaja in opisuje njihovo udeležbo pri zločinu. Saj tudi pred
							sedemdesetimi leti ali kasneje Stanovnik nikogar ni postavil pred
							sodišče, čeprav je vse vedel in je pri partizanih imel tako veliko moč
							in oblast, da je mogel in smel čez noč ukiniti celotno VOS. </p>
						<p>Stanovnik naj bi sicer v Cerknem že leta 2003 obžaloval smrti na Lajšah.
							Vendar tedaj ni govoril o »krivični likvidaciji«, torej o hudih <pb
								n="059"/>zločinih, kot jih je vsaj posredno priznal sedaj, še o
							tragediji ne, saj so bili nekateri visoki komunistični poveljniki,
							katerih pristojnost je segala na Cerkno, kot npr. generalmajor Lado
							Ambrožič - Novljan, generalpolkovnik Franc Tavčar - Rok in
							generalpolkovnik Rudolf Hribernik - Svarun, tedaj še živi in bi lahko
							imeli kakšno sitnost. Govoril je samo o »napaki«, nekem nedoločenem in
							neljubem dogodku, ki se je pač zgodil, »bila je vojna«, enako kot je
							Milan Kučan na Rogu julija 1990 o povojnem klanju znal povedati samo:
							»Kar je bilo, je bilo.« Plehke misli predsednika republike in lažniva
							beseda predsednika borcev, vse skladno z boljševiško moralno puščavo! Še
							za tedanje Stanovnikovo objokovanje napake je javnost zvedela šele
							sedaj.</p>
						<p>Sicer pa tudi letos Stanovnik ni govoril naravnost in odkrito o zločinu
							zoper človečnost in mednarodno pravo, kar so umori na Lajšah bili, saj
							mu to preprečuje njegov boljševiški dialekt. Omenil je samo »krivično
							likvidacijo«, kot se v partizanščini reče komunističnim umorom, in še to
							samo kot ugotovitev Centralnega komiteja Komunistične partije Slovenije
							in ne kot svojo misel. Umore na Lajšah je imenoval »druga tragedija na
							Lajšah«. Kaj je bila prva tragedija, ni pojasnil, iz konteksta pa sledi,
							da je s tem mislil na smrt 47 mladih tečajnikov pod nemškimi
							kroglami.</p>
						<p>V resnici pa niti prvo niti drugo za poveljujoče, kar je očitno bil tudi
							Janez Stanovnik, čigar desnica je v družbi z dr. Josipom Vidmarjem in
							Borisom Kidričem podpisala ukaz za ukinitev VOS-a, ni bila nikakršna
							»tragedija«, kar po Slovarju slovenskega knjižnega jezika pomeni »velika
							nesreča«, ampak je oboje bilo težak zločin. Tragedija ali nesreča je
							slučajen dogodek, ki nekoga zadene brez krivde druge osebe, škoda, ki jo
							drugemu nekdo povzroči namenoma, pa je zločin. Za usta pobožnega ateista
							pa je zločin pregroba, preveč resnična in premalo manipulativna
							beseda.</p>
						<p>Voditeljska odgovornost je bila že nastanitev partizanskega tečaja pozimi
							v zaprti kotlini, samo nekaj ur hoda od močne nemške posadke v Idriji,
							kar ni moglo ostati skrito. Še težja je krivda VOS-a in partizanskih
							poveljnikov za slabo ali nikakršno varstvo med potekom tečaja, saj je
							močna nemška vojaška kolona prišla iz Idrije skozi več vasi v samo
							središče Cerknega, ne da bi jo partizanski obveščevalci in straže
							opazile. Množica padlih je posledica odgovornosti za slabo varovanje
							pred napadom in odgovornosti za slabo obrambo proti napadalcem ter
							brezglavi beg v zasneženo strmino. Ker so se šli vojno, so bili dolžni
							vsaj za svoje ljudi poskrbeti kot vojska, ne pa veseljačiti kot
							razpuščena drhal.</p>
						<p>Druga Stanovnikova »tragedija«, umori na Lajšah, pa je tako po nastanku
							kot po pomenu še mnogo težja, saj ni nastala zaradi malomarnosti kot
							prva, ampak po izrecnem ukazu visokega partizanskega vodstva,
							premišljeno in namenoma proti ljudem, za katere so vedeli, da so
							nedolžni, in z gnusno namero, da bi s tem skrili lastno odgovornost za
							prvi zločin. Za nedolžnost ugrabljenih in ustreljenih so dobro vedeli,
							saj so iste ljudi isti partizani preiskovali in zasliševali kot
							»izdajalce« že nekaj mesecev prej, vendar niso ničesar našli in niso
							nikomur ničesar dokazali. Morali so jih izpustiti, vendar so jih imeli
							»na zalogi« za primer hude potrebe, ki se jim je v njihovi pokvarjenosti
							pokazala, ko bi morali priznati lastno krivdo za poboj tečajnikov in
							sprejeti ustrezno kazen. </p>
						<p>VOS-ovci so žrtve s pomočjo domačinov poiskali na svečnico 2. februarja
							1944 zvečer: kaplana in pesnika Lada Piščanca in njegovo sestro Marto,
							ki je bila bolna. Namesto nje je z ugrabitelji odšla prijateljica Malka
							Purgar iz Zakriža. Pri Mihu na Placu so vzeli Angelo Eržen. Kaplana
							Ludvika Sluga so aretirali pri dekanu Kunšiču. Odpeljali so Katarino
							Mezek Božič, trgovko in cerkveno pevko, Pavlo Sedej, nečakinjo nadškofa
							Sedeja, trgovca Josipa Bavcona iz Gradiške, poročenega v Cerknem,
							Karolino Zorzut, Janeza Ambrožiča, Filipa Bevka, Rudolfa Bogataja,
							mesarja Alberta Kavčiča, Antona Mlakarja, učiteljico Pavlo Paa in
							trgovca Franca Rojca. </p>
						<p>Ugrabljene prebivalce – dva duhovnika in 13 domačinov – so odvlekli na
							zasnežene Lajše visoko nad Cerknim, jim tam v seniku boljševiško
							»sodili« in jih pri bližnjem breznu ustrelili. Jože Bavcon je s
							prestreljenim očesom ostal živ in se rešil iz brezna, kasneje pa opisal,
							kaj vse so umorjeni prestali. Skrival se je, preživel vojno, vendar je
							bil po pripovedi njegovega nečaka do smrti leta 1984 ogrožen, ker
							nekdanjim partizanom ni hotel podpisati lažne izjave, da so ga ustrelili
							Nemci, za kar so mu obljubljali borčevsko pokojnino. </p>
						<p>Zlasti žalostno je dejstvo, da so umorili kar šest žensk, tudi Malko
							Purgar, ki je z njimi šla sama namesto bolne prijateljice. Partizani, ki
							so nedolžnim žrtvam odredili ugrabitev in smrt, so znani, saj so
							podpisani na »obsodbi«. Nikomur se nikoli ni zgodilo nič hudega, nihče
							jih ni poklical na odgovornost, nasprotno, hitro so napredovali, mnogi
							so postali visoki oficirji v Titovi armadi, celo generali in narodni
							heroji. Tudi Janez Stanovnik jih ni nikoli <pb n="060"/>poklical na
							odgovornost niti kot partizanski voditelj niti kot visok državni
							funkcionar in ne kot predsednik borčevske zveze, čeprav so nekateri bili
							dolga leta njegovi najožji sodelavci v vodstvenih organih borčevske
							zveze in je kdo še danes tam, npr. predstavnik VOS-a generalpolkovnik
							Branko Jerkič.</p>
						<p>Včasih je Stanovnik nepričakovano izbruhnil tudi kakšno resnico, zaradi
							česar je koga obšla misel, da se v njem morda skriva več modrosti in
							pravičnosti kot pri navadnih boljševiških teroristih. Razmislek in vsa
							znana dejstva pa vendar napotujejo na mnenje, da Stanovnikov obisk
							brezna na Lajšah nima kaj dosti opraviti niti z njegovo vestjo niti z
							opravičilom in ne s spravo. Vse bolj se kaže, kot govori tudi »slučajno«
							navzoča kamera, da gre tudi pri Stanovnikovih vrtnicah samo za »javno
							manipulacijo tragedij in izkoriščanje pietete do mrtvih in njihovih
							posmrtnih ostankov«, kot je predsednik borcev obsodil objavo
							dokumentarca avtorja Jožeta Možine Zamolčani – moč preživetja. </p>
						<p>Za Stanovnika značilno in za premislek o njegovih Lajšah pomembno je tudi
							nadaljevanje te izjave: »Zato je nepošteno in krivično nepravilnosti in
							zločine, ki so jih storili – najpogosteje že pokojni – posamezniki,
							uporabljati za satanizacijo plemenitega odporništva ogromne večine
							slovenskega naroda.« Stanovnik torej vidi in prizna samo zločine
							posameznikov. Le zakaj vendar je čez noč ukinil celoten VOS, če pa je
							šlo samo za posamezne zločine v sicer plemenitem odporništvu! So bili
							tudi umori na Lajšah, ki jih je ukazala PK VOS-a in je bil vanje vpleten
							tudi štab IX. korpusa NOV in POS z načelnikom Ladom Ambrožičem -
							Novljanom vred, samo zločini posameznika? Ne, zločini na Lajšah so bili
							bistveni del sistematičnega revolucionarnega nasilja, ne prvi, ampak
							samo zadnji v strahotni vrsti zločinov, ki jih je proti slovenskim
							ljudem vse od avgusta 1941 storil VOS, nato pa so jih pod drugimi imeni
							– VDV, OZNA, UDBA in SDV – nadaljevali isti zločinci pod istimi
							voditelji vse do leta 1991. </p>
						<p>VOS so komunisti samo preimenovali, vendar ne zato, ker je bil množični
							morilec nedolžnih Slovencev, ampak zato, ker so njihovi zločini postali
							preveč znani in škodljivi za boljševiško revolucijo. To izhaja tudi iz
							brzojavke Edvarda Kardelja, ki je po umorih na Lajšah VOS-u za Primorsko
							prepovedal nadaljnje likvidacije brez obsodbe, češ da ima »napačen odnos
							do stvari«. Likvidacije nedolžnih torej niso zločin, ampak samo napačen
							odnos do stvari! </p>
						<p>Vseh sedemdeset let je Stanovnik molčal o strašnem zločinu. Krivcev ni
							kaznoval, za pokop žrtev ni poskrbel, za njihove svojce ni ničesar
							ukrenil. Še vedno so »izdajalci« in svojci »belogardistov«, ljudje druge
							vrste. Čeprav gre vsaj pri »drugi tragediji« na Lajšah za najhujše
							zločine zoper človečnost in mednarodno pravo, ki ne zastarajo in jih je
							bil po zakonu dolžan prijaviti, Stanovnik te zakonske in moralne
							dolžnosti ni izpolnil ne kot državljan, ne kot visok državni funkcionar
							in ne kot predsednik borčevske organizacije. S protizakonitim molkom je
							skrival resnico in zločince in skrbel samo za ugled »plemenitega
							odporništva«, ki pa je tudi zaradi njegovega zadržanja izgubilo vsako
							plemenitost!</p>
						<p>Za obe »tragediji«, katerih se je letos z vrtnicami spomnil Janez
							Stanovnik, obstaja sum, da je kot tedanji visok voditelj tudi sam
							odgovoren, bodisi subjektivno, ker podrejenih ni učinkovito nadziral in
							ni poskrbel, da bi pravilno in zakonito opravljali svoje dolžnosti, kar
							je povzročilo smrt 47 mladih tečajnikov v Cerknem in smrt 14 domačinov
							na Lajšah, ali vsaj objektivno kot neposrednim morilcem nadrejeni.
							Neposredno sam pa je odgovoren, ker pristojnim oblastem ni prijavil
							težkih, nezastarljivih zločinov in njihovih storilcev. </p>
						<p>V slovenskih osrednjih javnih občilih so o Stanovnikovi predstavi na
							Lajšah in njegovem priznanju, ki je tudi samoovadba, umolknili hitreje,
							kot so ovenele njegove vrtnice. Bodo še naprej molčali tudi pristojni
							policisti in državni tožilci, kot da niso še nikoli ničesar slišali o
							zločinih na Lajšah? </p>
						<p>V resnici so slišali in tudi ukrepali že pred skoraj štiridesetimi leti,
							vendar ne proti tistim, ki so nedolžne ljudi na Lajšah umorili, ampak
							proti tistim, ki so njihove žrtve počastili s preprostim lesenim križem.
							Bo tudi sedaj Janez Stanovnik obtožen, ker se je z vrtnicami poklonil in
							javno počastil umorjene »belogardistične izdajalce in narodne
							sovražnike«, ali pa bo on in vsaj kdo od neposrednih storilcev
							odgovarjal za gnusne umore nedolžnih, za »krivično likvidacijo« 3.
							februarja 1944 na Lajšah?</p>
					</div>
				</div>
				<pb n="061"/>
				<div type="div2">
					<head>Duhovnikovo pismo ob pokopu škofa dr. Gregorija Rožmana</head>
					<docAuthor>Franci Seničar</docAuthor>
					<div type="div3">
						<p>Spoštovani g. nadškof dr. Anton Stres!</p>
						<p>Pišem Vam, čeprav ni moja navada odzivati se pisno na stvari, ki me
							prizadenejo ali se me posebej dotaknejo.</p>
						<p>Pišem Vam v zvezi z vrnitvijo in pokopom + škofa dr. Gregorija Rožmana v
							Slovenijo in v ljubljansko stolnico. Za oboje velja, da sta njegovi, in
							kot ste tudi Vi rekli, je to njegova pravica, biti doma oz. biti pokopan
							v domači zemlji, svoji domovini. </p>
						<p>V zvezi s tem me čudi niz stvari, ki mi ne dajo miru. Zato sem sklenil,
							da to prelijem na papir in Vam pošljem.</p>
						<p>Mislim, da to ni samo moje opažanje, ampak se o tem sprašujejo tudi drugi
							duhovniki in ljudje, ki jim ni vseeno za vse, kar se tiče poprave krivic
							in ohranjanje dobrega imena + škofa dr. Gregorija Rožmana.</p>
						<p>Pogrešal sem navodila duhovnikom v zvezi s prenosom in pokopom ter
							njihovo ravnanje. Če se spomnim na Vaše ravnanje v zvezi z izpraznjenim
							sedežem po odstopu sv. očeta Benedikta XVI., s konklavom in z
							izvolitvijo novega papeža, bi nekaj takega bilo umestno in potrebno. Zdi
							se mi, da komuniciranje preko tiskovk in medijev ni pravo. Zanimivo se
							mi je zdelo, da se je v zvezi s pokopom škofa dr. Gregorija Rožmana
							pojavilo konkretno navodilo šele 12. aprila nekaj po 18.00. Posredoval
							ga je tajnik g. Boštjan Prevc.</p>
						<p>Ne gre za to, da bi duhovniki ne znali ravnati. Gre bolj za to, da bi
							bilo naše ravnanje enotno in tako tudi bolj prodorno.</p>
						<p>Tudi v zvezi s prekopom in prenosom škofovih posmrtnih ostankov bi bilo
							lahko sporočeno konkretneje, da bi lahko odgovarjali na vpraševanja
							ljudi.</p>
						<p>Če vse, kar se tiče ravnanja ob dogodkih, ki zadevajo krajevno Cerkev,
							spremljajo tudi priporočila za ravnanje, kako to, da je taka praksa
							izostala ali pa odpovedala v primeru vrnitve in ponovnega pokopa + škofa
							dr. Gregorija Rožmana!? </p>
						<p>Nekaj mi narekuje dvom v iskrenost in pietetno ravnanje v tej zelo
							občutljivi zadevi.</p>
						<p>Pogrešal sem Vaše predhodno pastirsko pismo vsem verujočim in ljudem
							dobre volje v ljubljanski nadškofiji o vrnitvi in pokopu škofa dr.
							Gregorija Rožmana v Sloveniji oz. ljubljanski stolnici. Verjemite, da je
							takšen način komunikacije ob dogodkih, ki vplivajo na življenje
							občestva, zelo potreben. Prvič je to »stališče« prvega med pastirji
							krajevne Cerkve«, drugič to vpliva na javno mnenje. </p>
						<p>S takim načinom stvari pridobivajo na pomenu in vplivu.</p>
						<p>Mislim, da bi lahko več pojasnili in ustvarili tudi primerno klimo za to,
							pa tudi primerno zanimanje, recimo, cerkvene javnosti. Vse, kar ste
							povedali na tiskovki in v izjavi za medije, ni doseglo verujočih tako,
							kot bi jih nanje naslovljena beseda.</p>
						<p>Zakaj je ta institut pastirskega pisma ali izjave o dogodku v primeru
							vrnitve škofa dr. Gregorija Rožmana izostal? Ali je bilo morda
							odsvetovano?</p>
						<p>Bedno se mi je zdelo sklicevanje na 550. obletnico ustanovitve
							ljubljanske škofije ob hkratnem zatrjevanju o pravici, ki je povezana s
							pokopom sleherne človeške osebe. Še bolj bedno pa sklicevanje na
							zadnjega sekretarja ZKS in, žal, »demokratično« izvoljenega predsednika
							RS Milana Kučana. </p>
						<p>Mislim, da bi v pastirskem pismu to lahko povedali bolj tehtno in
							utemeljeno glede na našo polpreteklo zgodovino in vse, kar nas še vedno
							duši.</p>
						<p>Premalo so samo izjave v medijih ali pa trud Radia Ognjišče. Izjave,
							vemo, da ne odsevajo vedno našega prepričanja v polnosti, ker moramo pač
							paziti na besede in razloge, na katere se bo ali bi se kdo »obesil«.</p>
						<p>Sploh se mi zdi, da se je vse zgodilo kar tako, mimogrede; brez
							vnaprejšnjega ustvarjanja ozračja pričakovanja poprave krivice, ki je
							sedaj postala še bolj boleča glede na ozadja, na katera lahko ob takem
							ravnanju sklepamo.</p>
						<p>Če se je + škof dr. Gregorij Rožman vrnil v svojo škofijo in svojo
							stolnico, bi se, po mojem skromnem mnenju, to moralo pokazati v samo po
							sebi razumljivem ravnanju, kot je bilo v navadi, in upam, da bo še, da
							umrli škof leži na škofiji vsaj dan ali dva in se šele na dan pokopa
							truplo prenese v stolnico. + škof dr. Gregorij Rožman pa je lahko prišel
							samo do dvorišča nadškofijskega doma. Ali se Vam ne zdi tako ravnanje
							vprašljivo? Vsi škofje ordinariji so ponavadi ležali v dvorani v 2.
							nadstropju (ob dvorani prednikov). Ob krsti na katafalku je bil nameščen
							njihov uradni portret. Ljudem je bilo omogočeno, da so prihajali kropit
							skozi ves dan. Ali se morda na <pb n="062"/>škofiji bojite ljudi? Ali pa
							je bilo to namenoma izpuščeno, odsvetovano?</p>
						<p>Poglejte! Še na deželi so nekoga, ki je pri hiši služil dolga leta
							(recimo za hlapca), položili na mrtvaški oder v »hišo«, kjer so ležali
							domači ob smrti. Niso ga pripeljali samo na dvorišče in ga potem
							pospremili v cerkev! Doma je ležal!</p>
						<p>Če pa to ne bi bilo mogoče, bi škof ležal v škofijski kapeli, da bi se
							vsaj duhovniki lahko poslovili od njega v njegovem škofijskem domu. Pa
							bi mogoče skupnost nadškofijskega ordinariata čula ob njem in mu
							pokazala, kako ceni njegovo delo, življenje in žrtev njegovega
							življenja. Gotovo bi se za čutje ob pokojnem odločili tudi mnogi
							duhovniki, redovniki in redovnice. </p>
						<p>Vsekakor bi lahko bilo drugače in bi tako ravnanje pokazalo na iskrenost
							geste vrnitve + škofa dr. Gregorija Rožmana domov. </p>
						<p>Mislim, da bi takšno ravnanje prineslo hiši (ljubljanski nadškofiji,
							Cerkvi na Slovenskem) blagoslov in priznanje. Tako pa … !?</p>
						<p>Naslednja zadeva je zvonjenje. Vedno se je ob smrti ordinarija posebej
							zvonilo. Že ob smrti, še posebej pa ob pogrebu. Tudi posebej naročeno je
							bilo, kdaj in kako naj se zvoni. Nisem slišal, da bi mu zvonilo ob
							njegovem prihodu na letališče Jožeta Pučnika na Brniku (vsaj na področju
							dekanije), niti potem v cerkvah ljubljanske nadškofije, ali pa vsaj ob
							pogrebu. Kdo se boji zvonov in zvonjenja? Ali se naenkrat pozabijo vse
							navade, in končno, tudi dolžnosti ob takih primerih? Ali je kdo to
							prepovedal, kot so bili menda prepovedani vsi govori ob pokopu v
							stolnici in smo skoraj 20 minut poslušali pesem slednico Dies irae! Cui
							bono? </p>
						<p>In še naslednje. Ob smrti škofa se v vseh cerkvah škofije opravijo maše
							zadušnice zanj. Kako je bilo ob njegovi smrti, vemo. Ali ni bila sedaj
							izjemna priložnost, da bi se takratna krivica popravila tudi na ta
							način, da bi priporočili maše za + škofa dr. Gregorija Rožmana vsem
							župnikom in rektorjem cerkva, kjer se opravlja vsakdanje oz. nedeljsko
							in praznično bogoslužje? Tudi redovne skupnosti ne bi smele biti
							izvzete! Če pa ob takem dogodku odpade tako pomembna gesta do umrlega,
							mora biti nekaj hudo narobe!</p>
						<p>G. nadškof! Naj to pisanje sklenem z dvema ugotovitvama. </p>
						<p>Škofu dr. Gregoriju Rožmanu se je zgodila nova krivica, ki je po svoje še
							bolj boleča od prve. Vrnil se je, kot rečemo ob takih primerih, skozi
							stranska vrata! Tega si ni zaslužil in tega se ne bo dalo nikoli
							popraviti. </p>
						<p>Tako pomembno dejanje je bilo narejeno s figo v žepu. </p>
						<p>V čigavem imenu, ne vem. Zgodovina bo pa to gotovo povedala. V sramoto
							nam, ki smo zamudili enkratno priložnost popraviti krivico.</p>
						<p>In druga ugotovitev? Pokazalo se je, da je ravnanje krajevne Cerkve
							pogojeno z nekimi ukazi iz ozadja. To je bilo pa tako čutiti v neki
							zadregi, ki je že vseskozi spremljala vsa dejanja, povezana z vrnitvijo
							+ škofa dr. Gregorija Rožmana.</p>
						<p>Če je bilo tako ravnanje cena za »bolj milo in razumevajoče« ravnanje do
							Cerkve v Sloveniji, je bila ta cena visoka. »Strošek« pa bo velik.
							Pustiti se držati na vrvici ni izhod iz sedanje situacije. Odpreti je
							treba okna in vrata, prezračiti, stvari postaviti na pravo mesto in
							prenehati z neprestanim taktiziranjem.</p>
						<p>Vse skupaj me spominja na dogajanje v nekdanji Sovjetski zvezi med
							partijo in Rusko pravoslavno cerkvijo, kakor ga je tako iskreno odkril
							in prikazal pogovor z oporečnikom, duhovnikom Glebom Jakuninom, ki ga je
							pred davnimi leti objavila Sobotna priloga Dela (takrat se jo je še
							splačalo prebirati!). </p>
						<p>Po domače bi povedal tako: Partiji je treba vzeti veter iz jader. Tudi s
							soočanjem z resnico, ki pa je vedno osvobajala in kazala pot naprej. S
							tako »pohlevnostjo«, mislim dobesedno, pa bo v Cerkvi v Sloveniji še
							dolgo smrdelo in vedno bolj bo postajala neverodostojna. Škoda!</p>
						<p>+ škofu dr. Gregoriju Rožmanu se je zgodila nova krivica!</p>
						<p>G. nadškof, natočite nam čistega vina! Hvaležni Vam bomo in tudi Vam bo
							odleglo. Pa ne samo Vam. Mislim, da kler ljubljanske nadškofije to
							zasluži!</p>
						<p>Odslej bom te stvari izročal tudi v priprošnjo + škofu Gregoriju
							Rožmanu!</p>
						<p>Z dolžnim in odličnim spoštovanjem!</p>
					</div>
				</div>
				<pb n="063"/>
				<div type="div2">
					<head>Kdaj spravni spomenik?</head>
					<docAuthor>Vanja Kržan</docAuthor>
					<div type="div3">
						<head>1. Kakšen spomenik?</head>
						<p>V dvorani Kazine v Ljubljani je 27. januarja t. i. Socialna akademija
							organizirala posvet o vlogi umetnosti v spravnem procesu ali natančneje
							o postavitvi spomenika vsem žrtvam vojne. Postavitev je odobrila državna
							komisija, potem ko je bila v državnem zboru septembra 2009 sprejeta
							novela zakona o vojnih grobiščih. </p>
						<p>Mnenja povabljenih predavateljev o samem spomeniku, o primernosti
							postavitve spomenika in lokacije so bila objavljena v tedniku Družina
							(št. 5, 2. februarja 2014, in na spletu www.druzina.si) zato jih ne bom
							v celoti navajala, temveč podala nekatera mnenja razpravljavcev in tudi
							svoja lastna. Hvalevredno je, da so bili udeleženci v razpravi dokaj
							enotni z nedvoumnimi mnenji dveh najpomembnejših predavateljev: etnologa
							Silvestra Gaberščka in arhitekta Leona Debevca.</p>
						<p>Arhitekt Leon Debevec je mnenja, da mora biti spomenik »nujno uglašen na
							poslednjo resnico, ki se zbistri šele v potrpežljivem in uravnoteženem
							dialogu med ustvarjalcem in skupnostjo, kateri bo spomenik pripadal«.
							Etnolog Silvester Gaberšček se sprašuje, ali »želimo prestižen spomenik
							kot druge evropske prestolnice ali spomenik narodne sprave? Lahko oboje
							združimo v enem spomeniku? Slovenci še nismo prišli do te točke, da bi
							tak spomenik postavili.« Posvetovanje je bilo namenjeno vlogi umetnosti
							v procesu sprave, zato umetniška stvaritev kot npr. Michelangelova Pieta
							lahko »vsakemu nekaj sporoča, ga umiri in naredi bolj človeka. In to je
							poslanstvo umetnosti: naredi nas bolj ljudi«. Razmišljanje je sklenil s
							spodbudo, da moramo vztrajati pri iskanju nečesa, kar nas bo poenotilo.
							Predsednik ocenjevalne komisije Aleksander Ostan pa nam je povedal, da
							je komisija že izbrala izmed sedemintridesetih arhitekturnih predlogov
							prvonagrajeno rešitev: spomenik predstavljata »dva, v temelju povezana
							stebra«, ki sta po njegovem »v svoji abstraktni obliki metafora in
							aluzija enotnosti v dvojnosti, različna sta le vizualno«. Mnenja je, da
							je tudi lokacija primerna, saj se spomenik posrečeno umešča v
							prostor.</p>
						<p>Spomenik naj bi pripadal celotnemu narodu. Zato naj bi skupnost vseh
							Slovencev »prepoznala prepričljiv vzgib blagodejne moči najdene resnice,
							jo posvojila in postopoma spremenila spomenik v novo duhovno žarišča
							kraja, kateremu pripada«, je prepričan arhitekt Leon Debevec. Sprašujem
							se, ali lahko to upamo, ali pa se moramo zadovoljiti zgolj z »metaforo
							in aluzijo enotnosti v dvojnosti«, ki jo bo spomenik predstavljal. Ali
							nas bo bolj približal resnici ali pa od nje še bolj oddaljil. Nas bo res
							lepota umetnosti prevzela, ali pa ne bomo prepoznali v spomeniku tiste
							lepote, ki nas napravi bolj ljudi, kar je po mnenju etnologa Gaberščka
							poslanstvo umetnosti. Ali nas bo metafora, ki je le prispodoba in
							aluzija, le namigovanje na »enotnost v dvojnosti« zbliževala ali pa še
							naprej ločevala? Na splošno je bilo ugotovljeno, kot meni dr. Igor
							Škamperle, da »stanje in razpoloženje v slovenski družbi« za
							postavljanje spomenika še ni zrelo. Poleg njegovega smo na video
							komentarju lahko slišali še mnenji Antona Drobniča in predsednika Zveze
							borcev Tita Turnška.</p>
					</div>
					<div type="div3">
						<head>2. Zakaj razdvojenost naroda? </head>
						<p>Ni se nam treba sklicevati na stoletno preteklost narodove razdvojenosti.
							Človek mora biti slep in gluh, če ne uvidi, kako zelo nas je ločila
							revolucija in z njo državljanska vojna, vrh vsega še dolga leta
							komunističnega totalitarizma. Tako zelo, kot nas doslej še niso
							razdvojile nobene zgodovinske okoliščine. Resnično mnogi vidimo v
							spomeniku le »metaforo in aluzijo enotnosti v dvojnosti«. Že sama
							prispodoba in namigovanje na »enotnost« je laž. Zakaj hočemo še vedno
							živeti le v prispodobi in namigovanju na »dvojnost«, čeprav v eni državi
							in enem narodu? Kdo pa hoče še naprej vztrajati v prevari in ji
							postavljati celo spomenik? </p>
						<p>Vprašajmo se najprej o resničnih vzrokih naše sedanje razdvojenosti: kje
							so vzroki za revolucijo, državljansko vojno in povojni totalitarizem? S
							spomenikom na zapletenost teh vprašanj ne bomo odgovorili in jih
							razjasnili. Zakaj leta 1941 trojno okupacijo naroda izrabijo boljševiki,
							da pridejo na oblast, čeprav preko krvavečega trupla narodovega telesa,
							tudi če pobijejo do zadnjega vse, ki niso idejni zagovorniki boljševizma
							ali mu nasprotujejo? S kakšnimi sredstvi in načini so po krvi prigazili
							do oblasti? Zakaj so še v povojnem totalitarnem nasilju svojo oblastno
							mogočnost namenili ustrahovanju, zapiranju, mučenju in pobijanju
							resničnih ali namišljenih nasprotnikov? Čemu kazenska <pb n="064"/>in
							delovna taborišča? Zakaj Goli otok in s kardeljansko hudobijo prefinjeno
							mučenje ljudi? Čemu že med vojno Vos, Ozna, Udba, terenci, partizanske
							diverzantske akcije in napadi na vasi, ropanje premoženja in požiganje,
							pobijanje civilistov, kolaboracija z Italijani in Nemci? Zakaj Udba še
							danes obvladuje celoten slovenski prostor? Vse to je zamolčana
							zgodovinska resnica, ki je mlajši ne poznajo in ne sprejemajo kot del
							narodove zgodovine. Žal posledice zamolčane resnice že krojijo tudi
							njihov sedanjik, še bolj bodo prihodnost. Zakaj jim je težko razumeti,
							da so se nasprotniki boljševizma uprli pobijanju civilnega prebivalstva,
							tudi žensk, deklet, otrok, fantov ali priletnih gospodarjev kmetij,
							uglednih meščanov, vseh vplivnih in premožnejših ljudi in celotnih
							družin? Pobili so nosilce narodove civilizacije in kulture, vplivne
							ljudi, politike, gospodarstvenike, duhovnike in redovnike, skratka vse
							dejanske in domnevne nasprotnike. Steber in cvet naroda! Ali niso bili
							ustrahovani in napadeni ljudje dolžni braniti svojih življenj in
							življenj svojih domačih? Ali so zato vaški stražarji in kasneje
							domobranci res izdajalci, ki jih je treba pobiti? Ali njihovo geslo MATI
							– DOMOVINA – BOG izraža sovraštvo ali domoljubje? Ali z domoljubnim
							prepevanjem narodnih pesmi svoj narod izdajajo ali pa le branijo
							civilizacijo, kulturo in vero Slovencev od Brižinskih spomenikov
							dalje?</p>
						<p>Kaj je resnica in kaj je laž? Kaj pravica in kaj krivica? Kaj so
							zgodovinska dejstva in kaj potvarjanje zgodovine? Kdaj bomo končno
							zvedeli, kdo vse so žrtve boljševikov? Saj imajo vendar imena in
							priimke! Bili so možje in žene, matere in očetje, sinovi in hčerke,
							bratje, sestre, otroci, nekateri celo še nerojeni! Kje je bila vsa ta
							nepregledna množica »sovražnikov naroda« pobita? Kakšni so njihovi
							zločini, tako težki in nedopustni, da jih je bilo treba pred smrtjo še
							zverinsko mučiti? Kam so bila zmetana njihova trupla? Kakšne »obsodbe«
							so jim zapisali partizanski politkomisarji? Kdaj bodo znani datumi
							njihove smrti? Kdaj izdani vsi mrliški listi s točno navedenimi datumi
							in ne z izmikajočim pripisom: datum smrti neznan ali 31. 12. 1945 je
							dan, ki ga pokojni(-a) ni preživel(-a). Po tolikih letih iskanja,
							pisanja najrazličnejših prošenj in brskanja po arhivih, da bi izsledili
							vsaj kakšno sled za svojimi dragimi domačimi, ki so še vedno samo
							»pogrešani«, svojcem ostaja le še eno in zadnje vprašanje: Kje je grob
							mojega očeta, moje mame, mojega brata, sestre? In morda še zadnje
							upanje, da bo grob končno našel. Kopica neodgovorjenih vprašanj iz leta
							v leto. Ali mar zato, da bodo vsi, ki jih postavljajo, končno pomrli? In
							z njimi vred tisti, ki bi nanje lahko odgovorili, a ostajajo nemi, brez
							iskanja in priznanja resnice in krivde, brez opravičil za storjene
							zločine in žalitve. </p>
						<p>Zaradi inteligentno prefinjene hudobije boljševiške ideologije še danes
							ne najdemo odgovora na vprašanje, kaj je boljševizem v svojem bistvu.
							Imensko poznamo njegove idejne nosilce v Sloveniji, znana so imena
							večine partizanov, predvsem njihovih komandantov, padlih in pobitih,
							povečini so znani njihovi datumi smrti, častimo njihove grobove,
							postavili smo jim spomenike, napisali imena znanih na spominske plošče,
							pojemo hvalo njihovi junaški borbi za svobodo naroda, izkazujemo jim
							čast in trajen spomin z mahanjem z boljševiškimi prapori in simboli, s
							petjem revolucionarnih pesmi: vse v slavo in čast padlim junakom in
							preživelim borcem. Ali se današnjim potomcem boljševistične ideologije
							prikrade kdaj v srce drobec sočutja do vseh, ki še danes žalujejo za
							svojci in iščejo njihova trupla, dolga leta po vojni zasliševani in
							nadzorovani, še danes žaljeni, poniževani in ustrahovani? Ali sploh
							vedo, kaj je 'sočutje'? </p>
						<p>Potrebujemo spomenik sočutja, razumevanja, priznanja krivde in
							odpuščanja, da bomo končno lahko postavili na trden temelj narodne
							sprave eno samo zgodovinsko resnico. Lahko se sramujemo spomenika, ki
							naj bi iz temelja enotnosti povzdigoval dva stebra naše razdvojenosti.
							Kakšna pa je danes enotnost našega naroda, če ne zlagana? Ali ji niso
							boljševiki postavili betonskega temelja v Dolomitski izjavi, ki so jo s
							krvjo podpisali že pred tem pomorjeni »izdajalci naroda«? Napisi na obeh
							ploščah ločenih stebrov še niso znani. Na enega bi lahko napisali kar
							zgodovinsko utemeljeno Dolomitsko izjavo in z njo postavili temelj
							spomeniku sprave.</p>
					</div>
					<div type="div3">
						<head>3. Kdaj lustracija? </head>
						<p>»Edinost, sreča, sprava / k nam naj nazaj se vrnejo! / Otrok, kar ima
							Slava, / vsi naj si v roke sežejo«, so bile pesnikove želje pred sto
							sedemdesetimi leti. Prav tako naše v času Demosove vlade. Pa so idejni
							nasledniki revolucije hitro poskrbeli, da so jih uničili. Tedanji prvi
							predsednik demokratično izvoljenega slovenskega parlamenta dr. France
							Bučar, ki bi moral dati v razpravo zakon o lustraciji, je kratko in
							odločno razsodil: »Samo preko mojega trupla.« Zato še vedno hodimo preko
								<pb n="065"/>trupel šeststo znanih grobišč in več sto neraziskanih
							jam in brezen s trupli pobitih, zlasti na Primorskem, tudi množičnega,
							ki ga je dolgo časa zaznamoval pomenljiv napis TITO. Kako naj torej
							govorimo o resnici, ki bi edina pripeljala do sprave, če pristaši
							boljševizma še vedno slavijo enega največjih zločincev in krivca za
							pokole med vojno in množičnega pokola slovenske vojske po vojni? Ne
							dolgo tega so nas žalili z razstavo o Titu, s plakati njegovega portreta
							asketskih potez odločnega borca za svobodo – maršala nove Jugoslavije.
							Ali morda tudi zato dr. Bučar danes daje izjave, da je »Slovenija še
							vedno komunistična država«, da smo »Slovenci še vedno v totalitarnem
							sistemu«?</p>
						<p>Neugotovljena resnica in nespravljivost sta arogantno in pritlehno
							pohodili nepokopana trupla, ponovno so žalili in sramotili njihove
							svojce s prostaškim govorjenjem o »preštevanju kosti«, jim grozili s »še
							premalo smo jih pobili«, se pravičniško hlinili, da je nedopustno delati
							»nove krivice« in »odpirati stare rane«. Uničevali so sledove
							preteklosti v arhivih, saj je treba »gledati naprej«, verjetno v lepšo
							prihodnost, ki se že kaže na obzorju. Kadar se iz krepkih grl borčevske
							vojske oglasijo hrabre partizanske pesmi – pridruži se jim predsednica
							vlade, ki naj bi predstavljala vse državljane – in se zasvetijo na
							ponosnih prsih simboli boljševizma in totalitarnega nasilja, takrat prav
							oni svojim žrtvam, svojcem pobitih, ponovno odpirajo »stare rane« in
							»povzročajo nove krivice«. Ne moremo brezskrbno »gledati v prihodnost«,
							prav zato, ker se še nismo osvobodili laži in dokopali do resnice. Za
							domovino s Titom – naprej!, smo pozdravljali nekdanji pionirčki. Naprej,
							toda kako, s kriminalnimi dejanji, s skorajšnjim bankrotom? Imajo mladi
							sploh še kakšno prihodnost? Morda prihodnost modernega suženjstva? Ne
							moremo se otresti črnogledih misli, ko smo bili priča norčevanja iz
							državljanov: predstavniki vlade s predsednico vlade – ki naj bi
							predstavljala vse državljane – so nam ob dnevu državnosti s petjem
							Internacionale zaželeli: Vstanite v suženjstvo zakleti! In to v dvorani
							v Stožicah, ki so jo zgradili brezpravni, izkoriščani, resnično v
							suženjstvo zakleti delavci, opeharjeni za pravični zaslužek, dopust,
							celo zdravje! </p>
						<p>Na posvetu o postavitvi spomenika je bila s potvarjanjem zgodovine
							ponovno žaljena zgodovinska stroka. Predsednik Zveze borcev Tit Turnšek
							nam je preko video komentarja spregovoril o »nepotvorjeni resnici«, o
							»vsej resnici« in »zgodovinskih dejstvih«. Po njegovem je »okupacija
							povzročila, da je RKC začela kolaborantstvo« … »Tako, da to moramo
							videti in je RKC zvabila v to kolaboracijo in potem v bratomorno vojno
							ljudi in se njim za to še nikoli ni opravičila – tudi nam se ni. Ampak
							to je pač približno tako.« Na koncu prizna, da so se lahko na
							partizanski strani »dogodili kakšni izpadi, ki pa jih je vodstvo
							Osvobodilne fronte kaznovalo – tako mimogrede.« Zanj je »vojna pač
							vojna«, zato se »izdajalci, ovaduhi ponavadi postrelijo v vseh državah –
							in to je to.« In »to« ne potrebuje nobenega komentarja. </p>
					</div>
					<div type="div3">
						<head>4. Ali je le spomenik umetnost v procesu sprave ? </head>
						<p>Med posvetom o umetnosti v procesu sprave sem večkrat pomislila, kako
							upravičeno smemo biti ponosni na revijo Zaveza, ki je glasilo Nove
							Slovenske zaveze. Delovanje celotnega društva in revija sta uglašena na
							temo sprave. Vsak izvod je drobno literarno-umetniško delo. Uvodni eseji
							so visoko filozofsko, psihološko, zgodovinsko in družbeno-politično
							pisanje filozofa, klasičnega filologa in publicista, nekdanjega urednika
							revije prof. Justina Stanovnika in v novejšem času njegovih naslednikov.
							Vsak zase je literarna umetnina, a jo le malokdo prepozna. V vsakem
							izvodu je nekaj prispevkov, ki so uglašeni na temo o spravi; mnogi
							osvetljujejo in rešujejo pozabe medvojne in povojne dogodke, ki so del
							naše zamolčane zgodovine; svojci pobitih lahko v svojih pričevanjih
							končno izpovedo svojo resnico in bolečino. Vodstvo NSZ leto za letom
							vabi in prireja več spravnih slovesnosti, ki že same po sebi izražajo
							željo in prizadevanja za spravo in nihče od prisotnih ne drži roke s
							figo v žepu. Nasprotno: v tišini in v sveti zbranosti kočevskega gozda,
							Krimske jame, na Teharjah, na Lajšah in drugod prisotni spremljamo
							spravno daritev svete maše. Prepričana sem, da so te daritve na
							grobiščih naših mučencev ne le posvečujoče, ampak za žrtve in njihove
							svojce odrešujoče, hkrati pa enkratno kulturno doživetje za vse
							občestvo. Ali ni vsak kulturni dogodek tudi svojevrstna umetnost? Vsaka
							farna spominska plošča s podatki umrlih (postavljenih v veliki meri po
							zaslugi požrtvovalnega dvajsetletnega dela pokojnega dr. Tineta
							Velikonje) je zgodovinski dokument in pomemben prispevek za narodovo
							spravo. Skoraj vsaka, kot npr. na ljubljanskih Žalah, je poleg tega
							pravi kulturno-umetniški spomenik, s posvetilom vred. Ko človek postoji
							ob njih in se zamisli, kljub bolečini božajo <pb n="066"/>srce in dušo s
							tolažbo, z mirom, kesanjem in odpuščanjem, s spravljivostjo in z
							upanjem. Tako tudi NSZ z umetniškimi stvaritvami in s kulturnimi dejanji
							polaga dragocen mozaik na poti do sprave vseh Slovencev. Zavedamo se, da
							lahko bodisi osebna nespravljivost bodisi nespravljivost celotnega
							naroda pripelje v še večje zlo. Vsega hudega, reši nas o Gospod! so
							vedeli včasih moliti.</p>
					</div>
					<div type="div3">
						<head>5. Ali res sovraštvo in maščevalnost?</head>
						<p>Po uvodnih treh video komentarjih je na posvetovanju prva spregovorila
							gospa Spomenka Hribar. Ob ustanovitvi slovenske države so jo zaradi
							njenega domoljubnega govorjenja in čutečega pozivanja k spravi in
							»pietetnemu« pokopu mrtvih nekateri proglasili za slovensko Antigono!
							Upali so, da bo tudi ona zmožna tako herojskega dejanja kot grška
							Antigona, ki je na bojišču poiskala in pokopala truplo svojega
							umorjenega brata Polinejka, čeprav se je boril na sovražni strani in je
							grozila smrtna kazen vsakemu, ki bi si ga drznil pokopati. Mnogi so
							upali, da si bo morda gospa Hribarjeva skušala prizadevati, da bo tudi
							država Slovenija pričela pokopavati svoje pobite brate, da se jim vrne
							čast in pravica do groba, svojcem pa tolažba in mir. Vendar je vedela,
							da bi s takim spravnim dejanjem tvegala politično smrt, podobno kot je
							bila Antigona živa zazidana v grobnico. Kmalu se je pokazalo, da je bila
							njena politična volja in moč le še v »zaustavljanju desnice«. Izdajalci,
							kolaboranti in sovražniki naroda pa so čakali v Hudi jami – zazidani. </p>
						<p>V vsem, kar je gospa na posvetovanju povedala, pri najboljši volji nisem
							zaznala kančka spravljivosti, čeprav je govorila o svojih preteklih
							prizadevanjih za spravo, žal, bila so zaman. Tokrat smo bili deležni
							očitka »desnica – domobranska stran«. Večina domobrancev ni več živih
							ali so ostareli; tudi vsi »desničarji« ne izhajamo iz domobranskih
							družin. Gospa je dosledno omenjala le domobrance, čeprav dobro ve, da je
							bilo med vojno in po njej pobitih na tisoče civilistov in več sto že
							pred nastankom domobranstva. Še manj razumem, zakaj nas gospa še vedno
							ločuje na eno in drugo »stran«. Na »naši strani« smo samo demokratično
							misleči, lojalni državljani demokratične države, enakopravni in
							enakovredni z drugimi, brez vsakršnih privilegijev, uslužni plačevalci
							davkov ipd. Na osnovi česa in po katerih kriterijih nas gospa ločuje?
							Mar domneva, da mora spomenik zato že na prvi pogled predstavljati
							»dvojnost v enotnosti«, saj se sodeč po svojih besedah ob koncu nagovora
							gospa strinja s tako izbiro spomenika. Zaupala nam je tudi, da so jo
							pred leti naprosili, naj napiše knjigo o zločinih domobrancev, a je
							odklonila; ni hotela narediti v narodu še večjega razdora. Škoda, da
							knjige ni napisala: razjasnila bi drobec narodove zgodovine in s tem
							prispevala k bolj temeljitemu poznavanju resnice, po kateri bi lažje in
							hitreje prišli so sprave. </p>
						<p>Najbolj me je presenetila njena trditev, da se po triindvajsetih letih
							naše državnosti maščevanje le še stopnjuje: »Bilo je vedno več
							sovraštva, zahtev po maščevanju, češ, petdeset let ste vi nas, zdaj bomo
							pa mi vas!« Verjetno gospa zamenjuje pojem lustracije in sprave z
							maščevalnostjo? Ali pa razume kot maščevalnost in nespravljivost zgolj
							željo svojcev in peščice zgodovinarjev, da država omogoči izkop in
							dostojen pokop ostankov trupel prav iz vseh jam po Sloveniji, več sto še
							neodkritih, čeprav so zasuta s smetmi in odpadki? Morda pa se naši
							oblastniki z gospo vred bojijo tisočev nestrohnjenih trupel, ki sta z
							njimi še vedno natrpana oba jaška rudnika Huda jama. Ali so zato
							prepovedali nadaljnji izkop in bodo počakali, da podporno ogrodje
							strohni in se zruši, tako da bo v jašku izkop trupel onemogočen? Ali je
							to odgovor na našo »maščevalnost«? Zakaj se bojijo celo kostnice za
							pokop posmrtnih ostankov že izkopanih trupel? Tako so svojcem uničili še
							zadnje upanje, da bi lahko ob njej prižigali sveče svojim dragim. Zakaj
							so onemogočili tudi identifikacijo trupel? Ali želijo preprečiti, da se
							pred jamo morda ne bi zbirali »maščevalci« in bi bilo »vedno več
							sovraštva«? S tako žaljivim govorjenjem gospa želi postavljati spravni
							spomenik žrtvam vseh vojn! Katerih vojn sploh? Potemtakem tudi naši
							državljanski vojni, ki očitno še vedno traja. Torej se spomenik vsem
							žrtvam vojne postavlja tudi žrtvam naše državljanske vojne! Ta še vedno
							traja in je zato resnično prezgodaj govoriti o postavljanju spomenika.
							Toda kljub naši nespravljivosti gospa ostaja sočutna in pravičniška.
							Razume, da smo »z mrtvimi povezani z lastno bolečino«.</p>
						<p>Še vedno se sprašujem o resničnosti njenih besed. Ali je bilo res »vedno
							več sovraštva, zahtev po maščevanju«? (Prav danes sem prebirala članek,
							priobčen v tej številki revije »Hvala ti, draga mama za vse!« gospe
							Terezije Marinšič in spoznavam prav nasprotno.) S sodelovanjem pri
							Zavezi sem se v zadnjih dveh desetletjih seznanila s pričevanji mnogih
							svojcev pobitih. V njihovi notranjosti <pb n="067"/>ostaja le trpka
							bolečina in globoka rana, ki ob vsakem mojem obisku ponovno zakrvavi;
							dolga desetletja trpljenja jih je notranje očistilo, mnoge žalitve in
							krivice utrdile. Z molitvijo so si izprosili milost odpuščanja, ki jim
							jo podarja vera in ljubezen v pravičnega Boga. Vsaka sveta maša je zanje
							spravna in odrešujoča daritev, ne le tiste na moriščih v kočevskem gozdu
							in na drugih znanih. Zavedajo se, da je čista vest poroštvo notranjega
							miru in luči. Zmožnost odpuščanja je včasih dolgotrajen proces, toda
							njihova pričevanja so me prepričala, da je bilo le-to, po božji milosti
							in zasluženju, vsakemu v dolgih letih trpljenja že podarjeno, saj je
							trpljenje, darovano Bogu, zmagovalcu zla, že samo po sebi očiščujoče in
							odrešujoče. Poučeni so o krščanskem nauku in sami so izkusili, da je za
							odpuščanje potrebno najprej iskreno kesanje. Toda ne samo njihovo,
							pričakujejo še priznanje krivde in opravičila krvnikov. Predvsem pa zelo
							dobro vedo, da bi maščevanje in sovraštvo škodilo le njim samim,
							morilcem bo sodil Bog. Z veliko mero pomilovanja mi mnogi vedo povedati
							o samomorih, nesrečnem življenju, pijančevanju in družinskih tragedijah
							morilcev, nekatere so osebno poznali ali pa zanje slišali.</p>
						<p>Pričevanja vdov in njihovih otrok so me prepričala, da so matere svoje
							sirote vzgajale v spravljivem, krščanskem duhu in s podvojeno
							ljubeznijo. Z velikim pogumom in nesebičnim garanjem za njihovo
							preživetje so se še posebej trudile, da ohranijo v ranjenih otroških
							srcih svetlo in neokrnjeno podobo očeta, ki jo je v njih uničevala vsa
							povojna leta lažna propaganda, smešenje in vnebovpijoče krivice. Kakšno
							nasilje nad otroki! Plemenite matere in poniževane vdove so dobro vedele
							(brez znanja današnje razvejane in mnogostranske psihološke stroke), da
							otroških src ne smejo bremeniti in kvariti še z maščevalnostjo, ki so ji
							bili kruto izpostavljeni 'otroci belčkov'. </p>
						<p> Člani Zaveze vemo, da spravni proces ni samo stvar človekove intime,
							ampak tudi nujno potreben družbeni in politični proces, ki ga postavitev
							spomenika ne bo naredila. Takega mnenja smo bili tudi razpravljalci na
							posvetu o spomeniku. Toda spravnega procesa na družbeni in politični
							ravni gospa ne omenja. »Domovina smo vsi, mrtvi in živi. Vsak ima svoja
							čustva in predstave o domovini.« In še posvari nas: »Žal, naša
							razdeljenost med mrtvimi in živimi je še vedno navzoča. Morali bi že
							enkrat nehati sektašiti okoli mrtvih!« Zanjo različnih mnenj o spomeniku
							in primernosti za postavitev očitno ni, kajti njena dokončna odločitev
							je bila: »To bo spomenik naše razdvojenosti, žal.« Na vsakem od stebrov
							bo plošča z napisom, kakšnim, nam gospa ni zaupala. Ponovno je
							obžalovala, da niso bili sprejeti Župančičevi verzi, ki jih je pred leti
							predlagala: »Domovina je ena, / nam vsem dodeljena, / in eno življenje /
							in ena je smrt.« Res lepi, domoljubni verzi, toda ali je domovina v
							resnici vsem dodeljena? Ali tudi tistim sto tisočim pobitim, ki zmetani
							v jame čakajo na dostojen pokop in njihovi svojci na sočutje? Ali ne bi
							bili Prešernovi verzi bolj primerni in bliže naši skupni želji po
							spravi: »Edinost, sreča, sprava, / k nam nazaj naj se vrnejo, / otrok
							kar ima Slava / vsi naj si v roke sežejo, / da oblast / in z njo čast, /
							ko pred, spet naša bosta last.« Žal ta napis ne bi potrjeval »enotnosti
							v dvojnosti«, ki jo spomenik predstavlja.</p>
					</div>
					<div type="div3">
						<head>6. »Da vrne resnica vam voljo za rast« </head>
						<p>Razumem, da mladi ne poznajo zgodovinske resnice našega naroda, težje
							razumem, da mnogim zanjo ni mar, ne morem pa razumeti, če ostajajo
							ravnodušni in neprizadeti ob zločinu Hude jame, največjega od množice
							zločinov širom Slovenije. »Kri po Kranji, Korotani / prelita, napolnila
							bi jezero,« tudi v naši bližnji zgodovinski preteklosti. Saj je Huda
							jama končno tudi pred očmi mladih razgrnila lažno, a tako opevano
							'zgodovinsko resnico'. V sedemdesetih letih je veliki človek, duhovnik
							in filozof prof. dr. Janez Janžekovič, eden od iskrenih in poštenih
							pobudnikov za dialog med vernimi in neverujočimi, zapisal v skrbi za
							obstoj slovenskega naroda: »Nekdo naj zakriči!« </p>
						<p>Danes kriči Huda jama, kričijo vedno nove krivice in nespravljivost na
							državni ravni. Zamolčana resnica in vztrajanje v nespravljivosti lahko
							vodita v še večje zlo. Spomenik ga ne bo odpravil. Ne potrebujemo
							spomenika, potrebujemo sočutje! Sočutje do svojcev pobitih! Potrebujemo
							spoštljive pokope iz vseh raziskanih in še neraziskanih jam, jarkov in
							brezen! Potrebujemo sočutno razumevanje do vseh, ki še upajo, da se iz
							neraziskanega jaška Hude jame izkoplje še približno dva tisoč trupel, ki
							bi utegnili biti njihovi očetje, mame, bratje, sestre. Zaenkrat ostajajo
							vera, upanje in ljubezen, to troje. Lux perpetua luceat eis! Vhod v Hudo
							jamo je zaprt: v posmeh vsem razžaljenim svojcem, v posmeh prizadevanjem
							vseh, ki se trudijo za dostojen pokop, v posmeh spravi slovenskega
							naroda. Posmeh je celo napis na zaprtem vhodu v rudnik: »Rudnik Barbarin
							rov. Vojno grobišče. <pb n="068"/>Republika Slovenija.« Ali postane koga
							sram, da je državljan te republike? Ali se komu zazdi, da je plošča z
							napisom na vhodu kot v posmeh vsem, ki namesto nje željno pričakujejo
							postavitev kostnice in ureditev spominskega parka? </p>
						<p>Morda je mnogim nerazumljivo, zakaj tako velika želja svojcev, da
							pokopljejo svoje mrtve. »Na grobu mojega brata najdem mir … « To je
							izkustvo rudarja Mehmedalije Alića. Nobenega maščevanja, samo mir. Našel
							je truplo svojega brata na morišču Srebrenice in ga pokopal v domači
							vasi, kjer so bratje in sestre skupaj s starši preživljali revno, a
							srečno otroštvo. Truplo drugega brata še išče in trdno upa, da ga bo
							našel. Njegova knjiga Nihče ni le osebno pričevanje o zločinu v
							Srebrenici in odkrivanju dokazanih zločinov v Hudi jami, ampak je mnogo
							več. Odseva človekoljubnost in vero v človeka, pa gospod Alić ni
							humanistični filozof, je preprost rudar, a človek s plemenitim in
							resnicoljubnim srcem. Tudi ni pravnik, a jasno zapiše: »Zločince je
							treba kaznovati, kajti če tega ne naredimo, sedanji in vsem bodočim
							generacijam pošiljamo napačno sporočilo.« </p>
						<p>Kakšno sporočilo mladim pa pošilja dr. Marko Kremžar iz Argentine? Verze
							je sicer napisal za nagrobni spomenik zgorelim domobrancem v Grahovem, a
							jih je bolj kot mrtvim namenil mladim: »Čakamo strjeni v prst, / da rod,
							ki iz vaših poraja se vrst, / zdrobil bo lažnivega molka okove; / da
							spet pridobimo ukradeno čast, / in vrne resnica vam voljo za rast.« </p>
						<p>Razpravi o postavitvi spomenika »Umetnost v procesu sprave« je dodal
							svoje strokovno in kritično razmišljanje še priznani arhitekt in
							urbanist dr. Boris Gaberščik. Objavljeno je v Demokraciji št. 5, 30.
							januarja 2014, pod naslovom Problem nacionalnega spomenika žrtvam vseh
							vojn v prestolnici. Njegovi razlogi proti postavitvi spomenika so tehtni
							in strokovno utemeljeni. Problem ni eden, ampak jih naniza od
							arhitekturnih, prostorskih in urbanističnih. Prav vsi bi ponovno kvarili
							umetniško podobo Plečnikove Ljubljane, kot jo že žali betonska plošča
							Mesarskega (Kebetovega) mostu. </p>
						<p>Omejila se bom le na njegovo mnenje o primernosti za postavitev
							spomenika. »Zmotna je predstava, da bo lahko arhitektura, to je
							materialna postavitev kakršnihkoli kamnov, pripomogla k spravi
							Slovencev. Sprava Slovencev ni arhitekturni problem, temveč
							psiho-socialni problem tega naroda. Ali bomo morda s spomenikom
							zabrisali povsem neprimerno izjavo nekdanjega predsednika države o
							drugorazrednosti povojnih pobojev, Hude jame in šeststotih morišč po
							vsej Sloveniji? Ne bomo. Nasprotno, na široko se odpirajo vrata
							sprenevedavim ceremonialom z znanimi teatrskimi scenami in s starimi
							obrazi. Te ne bodo izbrisale sedanjih ukrepov leve politike, da z vsemi
							sredstvi preprečuje nadaljnjo raziskavo Hude jame in onemogoča dostojen
							pokop žrtev tega neciviliziranega hudodelstva. Naš narod bolj kot
							spomenik potrebuje dolgotrajno duhovno terapijo in prenovo, priznanje
							krivde, sankcioniranje krvnikov in odpuščanje svojcev žrtev, nikakor pa
							ne pozabe krutega dejanja. Čas za postavitev spomenika ob vseh
							političnih problemih današnjice niti malo ni primeren za kaj takega.
							Prej se morajo v državi in v naših dušah utrditi druge vrednote,
							pluralistična demokracija, pravna država in evropski civilizacijski
							kodeks. Začnimo raje z narodovo duhovno preobrazbo v šolstvu, kulturi,
							novinarstvu, z resničnimi dejanji politične sprave.</p>
						<p>Šele takrat bo pravi čas za pomnik drugačne vsebine, pomnik razumevanja
							in miru, kjer spomenik ne bo politična groteska in platforma za
							fototermine politikov, temveč poklon, pozitivna gesta plemenitih ljudi,
							civilizacijska usmeritev novega, odprtega življenja naroda … Takrat bo
							stal spomenik sredi življenja nove generacije, ki ga bo razumela brez
							razlage in sprejela kot simbol novih narodovih in državnih vrednot.«
						</p>
					</div>
				</div>
				<pb n="069"/>
				<div type="div2">
					<head>V iskanju izgubljenega sočutja<note n="2" place="end" xml:id="ftn2"> Po
							smrti predsednika SAZU dr. Jožeta Trontlja objavljamo njegov govor na
							slovesnosti ob vseevropskem dnevu spomina na žrtve vseh totalitarnih in
							avtoritarnih režimov (24. avgust 2011, Minoritski samostan, Ptuj). ljamo
							njegov govor na slovesnosti ob vseevropskem dnevu spomina na žrtve vseh
							totalitarnih in avtoritarnih režimov (24. avgust 2011, Minoritski
							samostan, Ptuj).</note>
					</head>
					<docAuthor>Jože Trontelj</docAuthor>
					<div type="div3">
						<p>Evropa je za vrednote in etiko občutljivejša kot ostali svet. Danes
							razumemo, zakaj. Za nami je strahovita izkušnja druge svetovne vojne, za
							nami so totalitarizmi dvajsetega stoletja. Dotedanjo kulturo, relativno
							demokracijo in relativno blagostanje je brutalno zamenjalo nepopisno
							trpljenje v obeh svetovnih vojnah in revolucijah, bili so milijoni
							žrtvovanih živ­ljenj, bilo je nasilje in pomanjkanje, pozneje­ pa
							nesvoboda in diskriminacija. Groza te dobe je postala del evropske in
							tudi slovenske zgodovinske zavesti. Poseben del naše zgodbe pa so
							številna grobišča desettisočev žrtev povojnih pomorov, ki jih je
							zagrešila oblast. Pogosto slišimo pozive, da je treba vse to čim prej
							pozabiti, posvetiti se sedanjosti in prihodnosti.</p>
						<p>To je nepremišljen, če ni nameren pogled stran od etike, proč od
							temeljnih vrednot. Klici, naj se vendar že nehamo ukvarjati s
							preteklostjo, in porogljivo norčevanje iz »preštevanja kosti« iz
							množičnih grobišč so v šokantnem nasprotju z zdravo človeško empatijo,
							ki naj bi bila podlaga socialno čuteče družbe. Kot je zapisal nadškof
								Stres,<note n="3" place="end" xml:id="ftn3"> Stres A., v: Na
								Teharjah so se spomnili žrtev povojnih pobojev. Novice, Delo.si 7.
								10. 2007.</note> »tu gre za moške, ženske in otroke, vsakdo je imel
							ime in priimek, … « zato je protestiral, kot je rekel, »proti tej podli
							besedni zvezi … «. Tem pozivom k pozabi bi rad nocoj namenil nekaj
							misli.</p>
						<p>Včerajšnji dan je Evropa posvetila spominom, mislim in čustvom na svojce,
							znance in prijatelje, ki so se tragično znašli v morilskih strojih
							nacizma, fašizma in komunizma. Osrednja prireditev, počastitev tega
							dneva spomina na žrtve in mednarodna konferenca o totalitarnih zločinih
							je bila v Varšavi, prestolnici trenutno predsedujoče države EU.</p>
						<p>Danes pa je dan, ko skušamo tudi pri nas vsaj pri sebi poplačati del
							moralnega dolga tistim nesrečnim možem, ženskam in otrokom, ki so bili
							žrtve doslej najhujše vojne na naših tleh. Še posebej se moramo spomniti
							nesrečnežev, nad katerimi je bil pred 66 leti, že po vojni, storjen
							najhujši zločin, hudodelstvo pošastnih razsežnosti. Zgodil se je na
							slovenskih tleh, a poleg slovenskih žrtev je bilo še nekajkrat več
							pripadnikov drugih narodov. Bili so pretežno fantje in mladi možje, a
							vsaka deseta žrtev je bilo dekle ali odrasla ženska. Med pobitimi so
							bili tudi mladostniki in celo otroci.</p>
						<p>Pietetni spomin bomo posvetili tistim, ki jih je vzela noč in jih jutro
							ni vrnilo. Ne prvo, ne naslednja. Spomnili se bomo tistih, ki jim je
							bila ona noč zadnja.</p>
						<p>Onih, ki so umrli v gozdu pod roko sodržavljana, soseda, nekdanjega
							prijatelja. Pod roko, ki je v orgiji množične moritve zadajala smrtne
							rane, ko je prožila razbeljeno strojnico, z okrvavljenim nožem rezala
							vratove zvezanih žrtev, še žive nesrečneže in nesrečnice porivala v
							brezna in za njimi metala ročne bombe.</p>
						<p>Vse to se je dogajalo na ukaz odgovornih oblasti v času, ko bi morali
							veljati zakoni, ko ni bilo več vojne stihije. V nekem povelju je celo
							zapisano, da se mora »čiščenje« opraviti čim prej, ker bo kmalu začela
							veljati amnestija (!). Opravičujem se za čustveno predstavljanje
							prizorov groze – priznam, da me mučijo kot nočne more. Moj zdravniški
							poklic in deontološki kodeks mi velevata storiti vse, kar znam in
							zmorem, da rešim življenje posameznega človeka. Opustitev te dolžnosti
							država tudi kazensko sankcionira. Moja tedanja vlada pa je brez
							posebnega obotavljanja izdala pavšalen ukaz za usmrtitev tisočev in
							tisočev ljudi. Ob tem se s svojo zdravniško vestjo počutim ponižanega,
							osramočenega, osmešenega. Še posebej ob misli na pokole ranjencev,
							pobranih iz civilne bolnišnice.</p>
						<p>Enako težko pa mi je pri branju pisem kakega od današnjih bralcev naših
							časopisov, ki te pokole odobrava. Človeka z razumom, pismenega Slovenca,
							ki ni sposoben toliko empatije, da bi se vživel, denimo, v predsmrtno
							grozo vsaj enega samega nedolžnega mladega fanta ali dekleta, si
							predstavljal obup staršev, ki so gledali mesarjenje svojih otrok, ko so
							čakali, da pridejo na vrsto še sami. Desettisoči pobitih …</p>
						<p>Za vsako od teh danes brezimnih številk je bil tedaj živ človek, vsak s
							svojo zgodbo, doma­la vsak je imel svojo družino, svoj poklic, svojo­
							nadarjenost, svoje mesto v družbi. Imel je svoja upanja in veselja,
							ljubezni in bojazni, morda je imel nad seboj večjo ali manjšo krivdo,
							morda je samo verjel slabemu nasvetu, morda ni imel izbire, morda ni
							bilo ne enega ne drugega ne tretjega. Oni, ki danes odobrava poboje,
							pozablja, da je tudi sam dedič materialne in duhovne kulture, ki jo je
							nekoč soustvarjala ta strahotno kaznovana množica Slovencev. Če bi se
							odprl človeškemu čustvovanju, bi bil vsaj obmolknil. Težko je verjeti,
							da si je nekdo upal privoščiti sarkastično pripombo o preštevanju kosti
							na račun žrtev in tistih, ki si častno prizadevajo, da bi umorjenim
							nesrečnežem in nesrečnicam vrnili vsaj prastaro pravico do identitete in
							dostojnega groba.</p>
						<pb n="070"/>
						<p>Mlade vojake oficirji med šolanjem učijo pomembnega pravila o tem, kako
							se morajo boriti na blizu: ko nasprotnika zabodeš z bajonetom ali ga
							ustreliš, ga ne smeš gledati v oči. Zakaj ne? Ker v njem ne smeš videti
							človeškega bitja. Ne smeš dovoliti, da te prevzame sočutje. Preden
							strelski vod naperi puške v obsojence, tem prevežejo oči. Da je lažje
							strelcem, ne obsojencem.</p>
						<p>Danes se marsikdo sprašuje, kako so izvajalci množičnih moritev mogli
							tako okrutno pobijati ljudi čisto na blizu. Po štirih letih vojne in
							grozot, ki so jih spet in spet prizadejali drug drugemu, so ljudje
							posuroveli. Pravilo o izogibanju stika z očmi žrtve je postalo
							nepotrebno. Sočutja že dolgo ni bilo več. V žrtvi so ubijalci videli
							človeka, ki je kriv, nad katerim se je treba maščevati. Maščevanje je po
							stoletnih naporih za civiliziranje kaznovanja ponovno postala sprejeta
							moralna kategorija. Spominjam se uglednega slovenskega razumnika, ki je
							v povojnih letih zapisal: »Hvaležen sem, da me je ta vojna naučila
							sovražiti.«</p>
						<p>A ni šlo samo za maščevalnost. Vsi trije totalitarizmi so šli še korak
							dlje. Likvidirali, kot se je tedaj reklo, so tudi ljudi, ki so bili po
							vseh možnih, tudi njihovih merilih, nedolžni, ki niso nikomur storili
							nič žalega, a se je nekomu zazdelo, da bi utegnili kdaj delovati kot
							nasprotniki novih režimov. Torej so jih pomorili preventivno.</p>
						<p>Človeku, ki se ga je oblast odločila znebiti, so najprej odvzeli
							dostojanstvo človeškega bitja. S tem so žrtvi ukinili tudi status
							človeškega bitja. Bitja, ki mu med drugim dolgujemo sočutje, ker je eno
							naših, naše vrste.</p>
						<p>Razčlovečenje žrtve je bilo torej prvi korak zločina, je bilo uvod v
							naslednja okrutna dejanja in priprava za končni umor. Zato je bilo treba
							človeka ponižati, preimenovati. V povojni Sloveniji je postal izdajalec,
							okupatorjev sodelavec, vojni zločinec, črnoborzijanec, kulak. Kot tak je
							izgubil vse pravice, tudi pravico do sočutja. Tako označen nesrečnež
							četam krvnikov ni več zbujal moralnih pomislekov. Njihovo strahotno delo
							je bilo lažje.</p>
						<p>Vendar je groza umorov, ki so jih opravljali na ukaz, nekaterim vseeno
							šla do živega. Te ljudi so psihiatri videvali še dolga leta.</p>
						<p>Zločin je prizadel tudi nekatere od tistih, ki so ga zaukazali. Vem za
							intimno tožbo znanega revolucionarja – o njem je bilo rečeno, da je imel
							hudo okrvavljene roke. Dolžnost varovanja zdravniške skrivnosti mi
							prepoveduje, da bi povedal ime. »Vsako noč prihajajo … Oni, ki sem jih
							dal pobiti … Hudo je. Vsako noč mi prihajajo pred oči in me mučijo.
							Bojim se umreti. Čakajo me … «</p>
						<p>Danes po svetu in pri nas umirajo še zadnji udeleženci tega strahotnega
							početja. Mnogi z olajšanjem pomislijo, češ, s tem bo v kratkem konec
							tudi moreče sence, ki visi nad narodom, ki je dedič teh grozot. Nekateri
							mislimo drugače. Mislimo na grenkobo krivic, ki so prizadele tudi
							naslednji in morebiti še en rod Slovencev. Mislimo na spremenjene
							moralne standarde današnjega rodu Evropejcev in Slovencev. Ne vemo, ali
							naj del krivde pripišemo moralnemu bremenu treh totalitarizmov. O nečem
							pa smo prepričani. Zgroženi smo nad površno krivičnostjo nekaterih
							komentatorjev in zagrizeno sovražnostjo drugih. Mislim na avtorje
							številnih pisem bralcev naših časopisov in na anonimne pisce pogosto
							vulgarnih spletnih odzivov na resne razprave o teh temah.</p>
						<p>Slog in vsebina teh prispevkov spominjata na nacistično demagogijo, na
							besedila, ki so pripravljala ozračje za judovski holokavst. Prizadeti
							smo zaradi nonšalance urednikov, ki vse to pisanje objavljajo, kljub
							temu da ima značilnosti tako imenovanega sovražnega govora. Kot pravi
							Drago Jančar:<note n="4" place="end" xml:id="ftn4"> Jančar D., 1998.
								Temna stran meseca: kratka zgodovina totalitarizma v Sloveniji
								1945-1990. Nova revija, 850 str.</note> »Zadnji veliki zločin
							totalitarizmov je bila indoktrinacija celih rodov otrok in mladostnikov,
							ki se vleče še v današnji čas. To je indoktrinacija o upravičenosti
							nasilja.«</p>
						<p>Zgodovina je polna zgledov o tem, kako nevarno je tako prepričanje. Ne le
							zgodovina, tudi sedanjost. Spomnimo se na islamski ekstremizem. Cunje
							pred očmi zaslepljencev so pogosto čudno natrgane. Pisci, ki obžalujejo,
							da je bilo po vojni pobitih premalo Slovencev, se morda zgražajo nad
							pokoli Muslimanov iz Srebrenice ali Afričanov v Darfurju.</p>
						<p>Tolerantnost do te socialne patologije, ki se propagira z zlorabo
							medijev, ima lahko silovit kvaren učinek na ljudi. Najeti manipulatorji
							javnega mnenja (danes jim rečemo lobisti) so se ob nekem švicarskem
							bioetičnem referendumu pobahali, da so sposobni v nekaj mesecih tako
							preoblikovati javno mnenje, da bo dosežen natanko tak rezultat, ki si ga
							želi njihov naročnik. Težko je verjeti, da so volivci res tako naivni. A
							kako naj si drugače razložimo nekatere presenetljive volilne izide v
							raznih državah Evrope? Usodna pa je manipulacija za dovzetne posameznike
							in skupine mladih, ki se razvijejo v ekstremiste. Imamo neonaciste in
							neofašiste, islamske ekstremiste, slišimo tudi o novem komsomolu.</p>
						<pb n="071"/>
						<figure>
							<graphic url="slike_z_92/z_92_32.png"/>
							<head>Spomenik<name>Tamino Petelinšek</name>
							</head>
						</figure>
						<pb n="072"/>
						<p>Zato imajo narodi s posebno travmatsko preteklostjo, kakršna je naša,
							pomembno moralno obvezo. Spomin na grozljivo deviacijo 20. stoletja
							moramo sprejeti kot neločljiv del naše dediščine. Sprejeti ga moramo kot
							silen etični opomin. Spoštljiv odnos do pobitih – Tine Hribar govori o
							posvečenosti mrtvih<note n="5" place="end" xml:id="ftn5"> Hribar T.,
								Tragična etika svetosti. Sofoklova Antigona v evropski in slovenski
								zavesti. Slovenska filozofska misel, 5. zvezek. Slovenska matica,
								Ljubljana, 1991: 352.</note> – je kot posebno močno moralno načelo
							vsajen v našo kulturo, v začetke človeške civilizacije, še iz časov
							davno pred staroveškim Sofoklejem in njegovo Antigono. Ne bo nam
							odpuščeno, če bomo ta del naše zgodovine kar tako – ne dovolj pregledan,
							neovrednoten – izrinili iz naše zavesti. Če bomo to storili še pred
							pietetnim pokopom žrtev in pred spravo med živimi. Z menjavo generacij
							se bodo vojne in povojne izkušnje iz zgodovinskega spomina Evropejcev
							porazgubile, s tem pa bo zapravljeno tudi njihovo silovito katarzično
							etično sporočilo. To bo še zadnje hudodelstvo nad pobitimi, krivica, ki
							jo bo zagrešil današnji rod Slovencev – če bo brezčutno preslišal tudi
							zadnji, kot je rekel pesnik, presunljivi krik mrtvih iz sveže odkritih,
							desetletja zamolčanih grobišč. Ta brezčutnost – nečlovečni odziv je v
							nasprotju s starodavnimi temelji morale, je posmeh pravičnosti. Ta
							brezčutnost je tudi neke vrste čustvena pohaba, nezaslužena kazen,
							naložena našim otrokom in prihodnjim rodovom Slovencev.</p>
						<p>Letošnje poletje je med drugim zaznamovala objava druge knjige o Hudi
								jami.<note n="6" place="end" xml:id="ftn6"> Ferenc M., Alić M.,
								Jamnik P., Huda Jama. Skrito za 11 pregradami. Poročilo št. 2.
								Družina d.o.o. Ljubljana 2011.</note> To je še en pretresljiv
							dokument, ki bo presegel okvire tedanjega in našega časa. Ne samo zato,
							ker s faktografsko natančnostjo ponovno zarisuje komaj predstavljive
							pošastne dimenzije zločina, pravzaprav enega iz vrste zločinov, ki so v
							tistih povojnih tednih in mesecih iz Slovenije naredili deželo groze. Ne
							samo zato, ker ponovno odkriva podrobnosti moritve, ki človeka globoko
							presunejo. Pač pa tudi zato, ker pripoveduje o odnosu današnjega rodu
							Slovencev do desetin očetov in dedov, ki so zagrešili zločin nad
							desetinami tisočev drugih očetov, mater in dedov. In govorijo o odnosu
							do velezločina samega.</p>
						<p>Izvemo, da je pietetno dejanje izkopavanja in iznosa trupel žrtev
							ustavljeno. Da je spoštljiv pokop odpovedan, da je sklep o ureditvi
							skupnega grobišča zunaj, pred vhodom v Jamo, preklican. Da je na
							najvišji ravni odločeno, da trupla, tudi ona že izkopana, ostanejo v
							Jami. Da je tudi evidentiranje novo odkritih grobišč po Sloveniji
							ustavljeno. Ali se nam res obeta nova doba molka?</p>
						<p>Če ne bomo gojili in obnavljali pravičnega zgodovinskega spomina, bomo še
							enkrat doživeli pretresljivi fiasko gesla, znanega iz časa po prvi
							svetovni vojni: Nikoli več! Vredno je prebrati še nekaj misli Draga
							Jančarja o povojnih pomorih: Komunizem in njegov totalitarizem sta
							zgodovina.</p>
						<p>Tako ju je treba obravnavati … Toda, da bosta tudi v naši zavesti postala
							to, kar sta, se pravi zgodovina, si ju moramo najprej v celoti
							priklicati v spomin. In ko se bo to zgodilo, bomo razumeli, da ne smemo
							ničesar pozabiti. Še najmanj življenj, ki jih je ta sistem uničil ali
							poškodoval. Ne smemo, kakor v nedavni preteklosti, še enkrat pasti na
							izpitu človeške solidarnosti in se predati brezbrižnosti, pa četudi je
							to samo solidarnost v spominu. In stvari je treba poimenovati z
							njihovimi pravimi imeni.</p>
						<p>Vedeti moramo, da so del naše zgodovine in današnje zavesti tudi Rog,
							Goli otok, Teharje in Šterntal, neznana grobišča, ljubljanski in
							mariborski zapori, ženska taborišča Rajhenburg in Ferdrenk … Tudi iz
							vednosti o zablodah komunizma in slehernega totalitarizma raste jasna
							zavest o demokraciji.</p>
						<p>Zato sem nocojšnje razmišljanje naslovil kot iskanje izgubljenega
							sočutja. Iztrebljanje sočutja je bilo v vojnem in povojnem času prvi
							korak k zločinu. Ponovno odkrivanje, obnavljanje sočutja bo korak v
							kesanje in odpuščanje. Bo korak k resnični spravi. Zato je sočutje
							odrešilno. Empatija je pogoj za človečnost. Upanje, da bomo uspešno
							gojili strpnost, človekove pravice, človeško dostojanstvo, solidarnost,
							je brez sočutja prazno. Brez empatije ne bomo imeli demokracije.</p>
					</div>
				</div>
			</div>

			<div type="div1">
				<pb n="073"/>

				<head>Nagovora dveh predsednikov NSZ</head>
				<div type="div2">
					<head>Nikdar verjeti njihovim obljubam!<note n="7" place="end" xml:id="ftn7">
							Objavljamo nagovor predsednika NSZ Anotna Drobniča in novoizvoljenega
							predsednika NSZ Petra Sušnika, ki sta bila podana na občnem zboru Nove
							Slovenske zaveze, 7. decembra 2013.</note>*</head>
					<docAuthor>Anton Drobnič</docAuthor>
					<div type="div3">
						<p>Danes končujemo podaljšani mandat sedanjega vodstva NSZ. Ob takih
							prilikah se vsako vodstvo rado pohvali z uspehi, kaj vse je naredilo v
							svojem času. Tudi jaz bi se rad pohvalil, vendar se bojim, da nimam na
							razpolago kaj dosti stvari. Nekaj smo pa le izvršili. Letne prireditve
							smo več ali manj v redu opravili, tako Kočevski rog, Teharje, Hrastnik,
							Hudo jamo, Krimsko jamo, Konfin, potem komemoracije ob prazniku vseh
							svetih, zlasti komemoracijo pri ljubljanskih spominskih ploščah in pa
							komemoracijo na domobranskem pokopališču na Orlovem vrhu.</p>
						<p>Tudi na materialnem področju smo naredili kaj opaznega. Postavili in
							odkrili smo nekaj farnih spominskih plošč. Zlasti me veseli, da smo
							uredili nekoliko zagatno in sporno stanje v Ajdovcu na Dolenjskem, v
							kraju, ki je simbol naše žalostne, krvave zgodovine. Prav tako smo v
							Ljubljani dopolnili ljubljanske farne spominske plošče. Postavili smo
							nekaj spominskih križev, predvsem pa skoraj že dogradili domobranski
							spominski park v Grahovem pri Cerknici. Ta park bi moral biti že odprt,
							vendar smo zaradi neugodnih vremenskih razmer to preložili v poznejši
							čas. Predvidevamo, da bo odprtje tega parka, kjer so potrebna še
							zaključna dela, 6. aprila, torej na tiho nedeljo. Datum še ni dokončen,
							bo pa odprtje vsekakor spomladi.</p>
						<p>Kot pomemben uspeh lahko štejemo tudi redno izdajanje revije Zaveza
							natančno na vnaprej določene dneve in bogato vsebino te revije. Čez
							nekaj dni bo izšla že 91. številka, tako da se že dvaindvajset let stara
							napoved naših prikritih prijateljev, da bomo izdali samo dve številki,
							na njihovo žalost in na naše veselje nikakor ni izpolnila. In se niti
							sedaj ne bo, saj revijo že ureja pomlajeno uredništvo. Z resnico in
							napovedmi imajo pač smolo tako za nazaj kot za naprej!</p>
						<p>V sedanjem času je naša skrb predvsem prehod iz pretežno veteranske
							organizacije na novo obdobje z novimi ali vsaj dodatnimi nalogami. Ko
							smo leta 1990, formalno 1991, ustanovili Novo Slovensko zavezo, smo bili
							prepričani, da bomo njene temeljne naloge opravili v desetih ali
							petnajstih letih svobodne in samostojne države v demokratičnih pravnih
							razmerah. To se na žalost ni zgodilo! Razmeroma hitro smo dobili
							samostojno državo, nismo pa dosegli polne svobode, pravega
							demokratičnega življenja in pravne ureditve. To pa ima za posledico, da
							naloge Nove Slovenske zaveze niso do kraja izpolnjene. Zlasti nismo
							mogli raziskati in storiti vsega potrebnega, da bi slovenska in evropska
							javnost spoznala resnico boljševiške revolucije v Sloveniji med drugo
							svetovno vojno, da bi v slovensko družbeno in politično življenje
							vsadili bolj resničen pogled na usodna dejanja in dogajanje v zadnjih
							sedemdesetih letih, tudi večjo občutljivost za žrtve in druge posledice
							komunističnega napada.</p>
						<p>V naši družbi še vedno prevladujejo misli, pogledi, ugotovitve in trditve
							naših nasprotnikov, tistih, ki nas imajo za sovražnike in to sovraštvo
							vzpodbujajo in utrjujejo iz dneva v dan, iz leta v leto in – kar je
							najbolj žalostno – iz generacije v generacijo. Zato Nova Slovenska
							zaveza ne more prenehati s svojim delovanjem. Mora ga prenoviti in
							predati novemu rodu, ki osebno ni bil udeležen v boju proti
							boljševiškemu nasilju in ne spada med veterane, ki pa bo vedel, znal,
							mogel in hotel našo misel, resnico in pravico ponesti naprej. Tako nam
							je že uspelo prenoviti uredniški odbor revije Zaveza in novo uredništvo
							in novi sodelavci so že pokazali, da so iz pravega testa, da znajo, da
							morejo in da hočejo.</p>
						<p>Danes bomo izvolili tudi novo vodstvo društva. Upam, da bomo tudi tukaj
							uspešni. Izvolili bomo novega predsednika, podpredsednika, tajnika in
							nov upravni odbor. Res smo jim skrajšali mandat, ker smo skoraj enoletni
							zbor s pomladi prenesli na jesen. Vendar se nismo obotavljali s predajo
							oblasti, ampak prej nismo mogli najti pravih ljudi. Upam, da bo ta, za
							koga zapravljeni čas, prinesel dobre rešitve, vsaj take, ki bodo našemu
							društvu še dolgo zagotovljale uspešno prenovo in delovanje.</p>
						<p>Za neke vrste uspeh lahko štejemo tudi dejstvo, da so se v zadnjem
							obdobju bolj jasno oblikovale tudi nekatere naše lokalne skupnosti, naši
							lokalni odbori. Najprej je seveda treba pohvaliti naše vztrajne
							somišljenike in prijatelje iz Šentjošta in drugih krajev zahodne
							Notranjske, ki so bili ves čas jasno naklonjeni in jasno opredeljeni za
							svobodo, proti revoluciji, proti nasilju in proti boljševizmu. V zadnjem
							letu smo imeli jasno opredeljene prireditve v Šentjoštu, v Rovtah, v
							Hotedršici in še v drugih krajih tega območja. Tudi v <pb n="074"/>
							<figure>
								<graphic url="slike_z_92/z_92_33.png"/>
								<head>Nikdar verjeti njihovim obljubam <name>Tamino
										Petelinšek</name>
								</head>
							</figure>Celju so že dvakrat poskusili z romanjem pred teharsko
							prireditvijo. Posebej je treba omeniti Ribnico in Dolenjo vas, kjer si
							zelo prizadevajo z lokalnimi prireditvami v Žiglovici in pri Konfinu.
							Tudi drugod se dogaja mnogo prireditev, ki obetajo, da se bodo razvili
							tudi novi krajevni odbori našega društva. </p>
						<p>Seveda ne smemo pozabiti našega odbora na Škofljici, ki ga posebno
							prizadevno vodi in se ga trudi izboljšati gospod Anton Mušič. On je eden
							zelo prizadevnih, stalno delujočih mož. In takih voditeljev si želimo
							tudi drugod, da bi vneto delovali kljub slabim razmeram.</p>
						<p>Moram pa govoriti tudi o neuspehih, o težavah in delu, ki nas še čaka.
							Stanje v Sloveniji izgleda čedalje slabše. Po dvajsetih letih
							samostojnosti smo gospodarsko čedalje bolj odvisni od drugih. Pa ne samo
							gospodarsko, mnogi v Sloveniji bi radi, da bi bili tudi politično, da bi
							zopet zlezli nazaj v neke jugoslovanske okvire, v neke balkanske čase in
							tudi v neke oblike takšnega ali drugačnega preživelega socializma.
							Slovenija je sicer članica Evropske zveze, vendar je edina, ki ni
							sposobna obsoditi totalitarnega komunizma. Še več, mnogi med nami ga
							štejejo kar za temelj naše družbe, našega življenja. Samo še Romunija se
							lahko deloma primerja s Slovenijo. Svetu je zato lahko jasno, kaj se v
							resnici pri nas dogaja. Ne samo, da ni nobene javne obsodbe
							totalitarnega komunizma, tudi ni nobene obsodbe zločincev. Nasprotno, so
							odlikovani, so počaščeni, so na visokih državnih in družbenih
							položajih.</p>
						<p>Nasprotna, umorjena stran še vedno ni priznana. Omenjena je samo takrat,
							kadar je treba nanjo zlivati gnoj, zmerljivke, klevete. Pri pogovorih o
							našem življenju, o naši ureditvi, o prihodnosti druge strani ni.
							Najvišji politiki poudarjajo svobodo, enakopravnost, enake pravice za
							vse. Vedno, vedno pa delajo tako, da vidimo, da vemo, da čutimo, da pri
							teh besedah mislijo samo na svoje. Ko govorijo o človekovih pravicah,
							mislijo na svoje … Ko govorijo o enakopravnosti, mislijo na vse, razen
							na nasprotnika … In tako naprej. Njihove besede niso nikoli čiste,
							nikoli jasne. Vedno so laž, prevara, goljufija. Zanje pomeni beseda to,
							kar si v tistem trenutku želijo.</p>
						<p>Najbolje poznam razmere v pravosodju. Zato bom kot primer neznosnega
							stanja v Sloveniji povedal nekaj v zvezi z resolucijo Evropske ljudske
							stranke, ki za razgradnjo ostankov socializma zahteva tudi lustracijo
							pravosodnih funkcionarjev. Lustracija kljub nekaterim poskusom ni bila
							izvedena, predlagani zakoni so bili zavrnjeni. Potem je bil v Zakonu o
							sodniški službi vendarle dodan 8. člen, ki določa, da na sodišču službe
							ne more opravljati nekdo, ki je v prejšnjem sistemu sodeloval pri
							kršenju človekovih pravic. Čeprav je bilo v Sloveniji desettisoče
							umorjenih, čeprav je bilo tisoče krivično obsojenih, so na podlagi 8.
							člena zavrnili <pb n="075"/>enega samega kandidata in še ta naj bi
							zagrešil le kršitev postopka in ni bil komunist. </p>
						<p>Ne samo, da ni lustracije pri imenovanju funkcionarjev, ampak proti
							nekdanjim komunistom ne morete zahtevati niti navadne izločitve, ki jo
							od nekdaj pozna praktično ves svet. Če je v nekem postopku sodnik nekdo,
							ki je v sorodu s stranko ali je v nekem drugem podobnem položaju v
							razmerju do stranke, potem se mora tak sodnik izločiti. Pri nas po
							odločbah Vrhovnega sodišča ta zakonska odločba ne velja oziroma se je ne
							sme uporabljati. Ko so sodišča pred nekaj leti odločala o obsodbi škofa
							Rožmana, so o tem odločali komunisti. O sodbi komunističnega sodišča
							zoper katoliškega škofa so v Sloveniji odločali komunisti, med drugimi
							tudi sedanji predsednik Vrhovnega sodišča Branko Masleša. Ko je v
							predlogih za rehabilitacijo zahteva, da se morajo sodniki, nekdanji
							komunisti, izločiti, predsednik vrhovnega sodišča zahtevo zavrne. Ne
							samo, da jo zavrne, ampak celo grozi odvetniku stranke, da takšna
							zahteva pomeni omalovaževanje, nespoštovanje sodišča. Poimenske zahteve
							za izločitev predsednika vrhovnega sodišča Branka Masleše predsednik kar
							sam zavrača, čeprav po zakonu ni pristojen. </p>
						<p>Dejstvo, da na slovenskem vrhovnem sodišču o obsodbah protikomunistov
							odločajo senati komunistov, je nekaj neverjetnega, ne samo zato, ker
							dejansko ukinja zakonsko pravico in obveznost izločitve, ampak predvsem
							zato, ker prizadete neznosno žali in grobo krši človekovo ustavno
							pravico do osebnega dostojanstva! O sedemdeset let starih komunističnih
							sodbah in o usodi obsojenih protikomunistov še dvajset let po propadu
							komunizma odločajo komunisti! </p>
						<p>Zato seveda ni čudno, da Nova Slovenska zaveza naleti na popolno
							nerazumevanje ne samo v pravosodju, ampak tudi drugod. Naj omenim samo
							to, da Ministrstvo za vojsko letos ni hotelo dati častne straže dveh mož
							za petnajst minut na Turjak, kjer je bila pobita Slovenska narodna
							vojska. Ob sedemdesetletnici Turjaka je Ministrstvo za obrambo našo
							prošnjo brez obrazložitve zavrnilo. Enako se je zgodilo pred enim
							mesecem, ko smo prosili za častno stražo pri komemoraciji na
							domobranskem vojaškem pokopališču na Orlovem vrhu. Tudi tukaj so nam
							brez razlogov zavrnili.</p>
						<p>Zažiganje križev je v Sloveniji za državno tožilstvo umetniška
							instalacija, kot je Marija s podgano za slovensko sodišče umetniška
							stvaritev. Postavitev preprostega križa pred turjaškim gradom, kjer so
							komunisti leta 1943 zločinsko umorili 28 težkih ranjencev, pa bi po
							stališču Ministrstva za kulturo bilo nekulturno dejanje, motilo bi
							kulturni spomenik. Ne samo, da niti po sedemdesetih letih ne dovolijo
							postaviti novega križa, tudi neznaten križ, ki že leta označuje
							oskrunjeno vojaško pokopališče na Orlovem vrhu v Ljubljani in nadomešča
							140 prvotnih nagrobnih križev, nam je ljubljanska občina letos ukazala
							odstraniti. </p>
						<p>Tako je v Sloveniji v skritem ozadju. Kakor je v ozadju, tako je v
							resnici. Sedaj vemo, da je boljševiška revolucija v Sloveniji povzročila
							smrt petinosemdeset tisoč Slovencev, požgano in porušeno domovino ter
							popolno moralno razdejanje. Kljub strašnim posledicam nam številni
							politiki, tudi tako imenovani naši, ob vsakem javnem govoru poudarijo,
							da spoštujejo narodnoosvobodilni boj. Ne vem, kako je mogoče spoštovati
							delovanje, ki ne priznava temeljnih človekovih pravic, ki je povzročilo
							smrt petinosemdeset tisoč Slovencev, ki je razrušilo domovino in je
							sedemdeset let ne pusti iz svojih krempljev. Takšen boj je vreden samo
							obsodbe in zaničevanja, ker je zločin proti posameznikom, proti
							slovenskemu narodu in proti celotnemu človeštvu. Kmet plevela ne
							spoštuje, kakor hitro more, ga uniči.</p>
						<p>Naše dolgoletno skupno prizadevanje v NSZ bom končal s turjaško prisego,
							ki velja tudi za nas. Letos je minilo sedemdeset let od znamenitih in
							strašnih dogodkov na Turjaku, kjer so vojaki slovenske narodne vojske,
							prej vaški stražarji in slovenski četniki, po enem tednu bojev v nedeljo
							19. septembra sklenili, da bodo popustili veliki premoči komunistov.
							Partizani so jim obljubili prostost, preden so izobesili belo zastavo,
							pa so turjaški junaki svečano prisegli s temi besedami: </p>
						<p>Če bi sovražnik, naš brat, tudi sedaj prekršil slovesno dano besedo o
							amnestiji in bi se komu med nami skrivil las, tedaj prisegamo pri
							Vsemogočnem Bogu, da se bodo tisti, ki bodo ostali živi, kakor eden
							dvignili in nadaljevali borbo proti verolomnemu sovražniku in ne bodo
							nikdar več verjeli njihovim obljubam. Tako nam Bog pomagaj!</p>
					</div>
				</div>
				<pb n="076"/>
				<div type="div2">
					<head>Mi se resnice ne bojimo</head>
					<docAuthor>Peter Sušnik</docAuthor>
					<div type="div3">
						<p>Na začetku najlepša hvala za podporo, ki mi je bila izražena na volitvah.
							Seveda pa te podpore ne bi bilo, če ne bi bilo vztrajnosti mojega
							predhodnika, gospoda Drobniča. Na tem mestu se moram iskreno zahvaliti
							gospodu Drobniču in pa profesorju Justinu Stanovniku, ki sta z veliko
							vztrajnostjo čakala in me prigovarjala k temu, da bi dal soglasje h
							kandidaturi. Dvomim, da bi danes stal tu med vami, če te vztrajnosti ne
							bi bilo. Zato menim, da za to zaslužita ne samo mojo zahvalo, ampak
							priznanje vsega članstva, ker se zavedata, da včasih pride do tega, da
							se mora kdo umakniti in prepustiti mesto novi generaciji za skupno
							dobro, čeprav bi ju še najraje videli na istem mestu kot do zdaj. Njuno
							delo nima črne pike, zato si zaslužita naziv častnih članov upravnega
							odbora.</p>
						<p>Zakaj sem sprejel kandidaturo?</p>
						<p>Če bi živeli v normalni državi, to vprašanje sploh ne bi bilo potrebno,
							ker bi bila Nova Slovenska zaveza stanovska organizacija veteranov,
							nekdanjih vojakov in njihovih sorodnikov, padlih, preživelih, tistih
							skratka, ki so se borili na strani legalne slovenske oblasti. V normalni
							državi bi bila to ena izmed organizacij civilne družbe, ki bi imela
							družaben namen: družiti med seboj tiste, ki jih povezuje enako
							izhodišče.</p>
						<p>Mi, žal, ne živimo v normalni državi. Mi smo si predstavljali, da bomo
							živeli v normalni državi, ko smo v poznih osemdesetih letih in v začetku
							devetdesetih let odločali na demokratičnih volitvah, na plebiscitu in
							dočakali razglasitev osamosvojitve.</p>
						<p>Če bi živeli v normalni državi, potem bi ta država sama želela z uradnimi
							institucijami razčistiti svojo zgodovino pod enim samim vtisom, in ta
							je: kaj je resnica? Ker te volje ni bilo, je civilna družba prevzela
							pobudo in sama pokopavala svoje mrtve, preštevala svoje ranjence,
							preštevala svoje izginule, preštevala svoje begunce, preštevala grobove
							in odkrivala kosti. Ker te uradne volje ni bilo, je revija Zaveza
							opravila tisto delo, ki bi ga sicer v vseh normalnih pogojih moral
							opraviti inštitut z državnim značajem, morda celo
							Znanstveno-raziskovalni center Slovenske akademije, da ne govorimo o
							katedri za zgodovino na Filozofski fakulteti. Tam bi morali biti izdani
							uradni leksikoni, uradna enciklopedija slovenske zgodovine 20. stoletja
							in njeni izvlečki bi morali biti brez kančka dvoma dostopni kot splošni
							učbenik vsakemu osnovnošolcu in srednješolcu. O tem ne bi smeli
							razpravljati. Žal nismo normalna država. Ko bi bili normalna država, bi
							spoznali, da se je eden največjih zločinov, ki se je zgodil po letu
							1945, ki je bilo najbolj krvavo na Slovenskem, zgodil v osemdesetih
							letih. Ta zločin je najmanj enak tistim, ki so se dogajali med vojno,
							med revolucijo in po vojni. To je zločin pritlehnega zanikanja in
							uničevanja duha resnicoljubnosti in resnice.</p>
						<p>Če gledamo iz današnje perspektive in opazujemo, kaj se je zgodilo: v
							osemdesetih letih je partija dovolila takratnim navideznim disidentom,
							da so javno spregovorili o tem, kar smo drugi že vedeli – da so se
							dogodili povojni poboji. Spomenka Hribar in njeni somišljeniki so o tem
							javno spregovorili in na ta način uzurpirali koncept sprave, ki je bil
							po mojem trdnem prepričanju zvijačno voden. Zvijačno voden zato, ker je
							bil namen tega razkritja spraviti na dan tisto, kar je oteževalo vest
							vseh povojnih generacij komunistov in tistih, ki so vedeli, kaj se je
							zgodilo.</p>
						<p>Zločin je namreč bil in resnica o njem veste, da se je preganjala na vse
							mrtve in žive, tudi za ceno življenja: da bi kdorkoli ne spregovoril o
							tem, kaj se je zgodilo. Meni to pove, da so vendarle imeli slabo vest.
							Kljub vsej podpori partije, kljub nedotakljivosti partije, kljub
							udbovski podpori in vsej drugi podpori so vendarle tako kot v Hudi jami
							postavili zidove, zasuli jame v Kočevskem rogu, postavili smetišče na
							Teharjah in naredili vse, da bi se prikrilo, kaj hudega so storili,
							zakaj bali so se resnice. Ko je ob koncu osemdesetih let ta resnica
							prišla vsem vidna na dan, se je zgodilo to, da so si odvezali slabo
							vest, češ, zdaj je to prišlo na dan in na tej točki smo zaključili. Na
							tej točki, ko vsi vemo, da je ta zločin bil, se bomo spravili in ne bomo
							več brskali po kosteh, ne bomo iskali krivcev, ne bomo se več
							pogovarjali o tem, kdo je bil kriv, kdo ni bil kriv: vsak bo odnesel
							svojo krivdo sam na drugi svet in na tej točki bo slovenski narod
							spravljen.</p>
						<p>Vse skupaj smo kronali, po mojem mnenju, s prevaro v Kočevskem rogu,
							katere udeleženec je bil nehote takratni nadškof dr. Šuštar. Partija z
							Milanom Kučanom, z Janezom Kocijančičem in celotno vodilno elito je
							zlorabila sveti kraj, sveto daritev za to, da so si oprali slabo vest in
							da jim ni bilo več treba skrivati, <pb n="077"/>da so zločinci. Na drugi
							strani pa je tekel popolnoma drug proces, ki teče še danes in njegove
							posledice so bistveno bolj daljnosežne: v slovenskem narodu je
							prevladalo prepričanje, da je s tem, ko vse vemo, stvar zaključena. In
							kdor jo želi ponovno odpreti, razdvaja slovenski narod, dela škodo
							javnemu interesu in da se zaradi tega nima smisla kakorkoli pogovarjati,
							ker je lahko resnica samo tista, ki je bila uradno znana ves čas. Eni so
							bili kolaboranti in drugi so bili zveličavni osvoboditelji in borci za
							boljši jutri.</p>
						<p>Na tej točki in v takem stanju duha sem pristal na kandidaturo, ker se mi
							zdi, da je potrebno stvari spremeniti na bolje. Če ne bomo spremenili
							stanja duha, nam ne pomagajo pravna sredstva. Ne pomaga ne resolucija
							evropskega parlamenta, ne pomaga niti zakonodaja slovenskega parlamenta,
							ker ljudje ne čutijo, da bi se karkoli spremenilo in bodo svoj odnos
							vedno temeljili na tistem, kar jim je bilo manipulativno vsajeno, da je
							prav, četudi ni resnica in ni prav.</p>
						<p>Naše delo v Novi Slovenski zavezi ob tem, ko ostajamo veteranska
							organizacija, ko bomo še naprej združevali vse tiste, ki ste bili vojaki
							ali njihovi sorodniki, je, da usmerjamo svoje moči v spremembo stanja
							duha. Stanje duha v Sloveniji namreč ni doraslo do mere, da bi lahko
							neka evropska inštitucija z zamahom roke stvari spremenila. Ne, ker ni
							sankcij! Večina nas je bila zgrožena, ko je letos ob 27. aprilu doživela
							farso v Stožicah. Podobna ikonografija avstrijske stranke, nemške
							stranke, italijanske stranke s fašističnim ali nacističnim prizvokom bi
							za seboj potegnila izolacijo tiste stranke in tiste vlade, v kateri bi
							taka stranka sodelovala. Podobno se je zgodilo, ko je Jörg Haider stopil
							v avstrijsko vlado. Država je bila s strani Evropske unije osamljena.
							Nam se kljub resolucijam evropskega parlamenta ni zgodilo nič. Naslednji
							dan so bili povsod po Evropi in brez zadržkov dobrodošli sogovorniki: od
							predsednice vlade navzdol do ministrov in državnih uradnikov. Nihče, ne
							veleposlanik Evropske unije, ne veleposlanik katere od držav Evropske
							unije, ni kakorkoli protestiral, kakorkoli dal vedeti, da je bilo kaj
							narobe.</p>
						<p>To je stanje duha. Stanje duha v Sloveniji je, da smo mi s tem, kar se je
							zgodilo v Kočev­skem rogu, stvari zaključili in gremo naprej.
							Privilegirani uživajo svoje privilegije dalje, borci uživajo svoje
							pokojnine dalje, partija uživa svoje pridobitve dalje, denacionalizacija
							pa je prikazana kot velika napaka, kakor so označene za napake tudi vse
							druge oblike poprave krivic, četudi simbolično malenkostne. To je stanje
							duha. Evropsko stanje duha je, da socializem ni enak nacizmu in fašizmu,
							kljub vsemu svojemu totalitarnemu in morilskemu značaju. Naša dolžnost
							je, da novejše rodove, mlade rodove prepričamo z resničnim pričevanjem,
							ki ga je zbrala revija Zaveza kakor tudi vsi živi pričevalci, da začnemo
							premikati stanje duha v drugo smer. Mi se resnice ne bojimo! Ne moremo
							se bati resnice, ker jo poznamo. Morda smo živeli v naivnem prepričanju,
							da bo s tem, ko je nastopil demokratični preboj v letu 1990, prišlo do
							spoznanja naroda, da je tisto, kar je živel, zgrešeno, da nima nobene
							osnove za prihodnost.</p>
						<p>Danes, kot je že povedal gospod Drobnič v svojem nastopu, ugotavljamo, da
							to ni tako. Mi smo se kot narod poenotili glede osamosvojitve, nismo pa
							se poenotili glede odnosa do preteklosti. Kot narod smo enotni, da
							Slovenija ostane samostojna država. Kot narod pa nismo enotni niti ne
							večinsko prepričani, da je bil socializem kot ideologija farsa … Morda
							smo naivno na desni strani pričakovali preveč. Če gledamo danes, potem
							verjetno igralcem v Demosu z dr. Pučnikom na čelu ni uspelo dojeti duha
							zvijačnosti tistih, ki so bili obremenjeni z duhom totalitarne
							preteklosti. Za njih je bilo popolnoma nepomembno, ali se bomo najprej
							osamosvojili in potem ocenili komunizem in opravili z lustracijo, saj je
							bilo za njih samo po sebi umevno, da se bo to zgodilo. Nasprotniki so si
							kupovali čas. Ko smo se osamosvajali, so oni izpeljali ekonomsko
							tranzicijo. Ko smo sprejemali zakon o denacionalizaciji in zakon o
							popravi krivic, so oni veselo razmišljali o svojem preživetju in
							ekonomski nadvladi. In ko smo prišli do priznane državnosti, so rekli,
							da se zdaj ne moremo več pogovarjati o lustraciji, ker smo vendarle
							demokratična država. Vmes je dr. Bučar spravil skozi še ustavo in ostalo
							je zagarantirano, da smo šli iz enega družbenega sistema v drugega v
							enem dnevu, čez noč. Ni bilo postopkov ali ustavnih možnosti za
							ugotavljanje kršenja človekovih krivic iz preteklosti niti ne za
							ugotavljanje, zakaj je nekdo, ki je bil včeraj sodnik v komunizmu,
							neprimeren za isto funkcijo v demokratični državi, niti ni bilo
							kakršnihkoli drugih osnov, ki bi posegle v pore družbe, ki so ključne:
							učiteljstvo, univerza, znanost, humanistična znanost še posebej. V teh
							sferah je ostalo vse točno tako, kot je bilo. In ker je tako ostalo, smo
							danes priča farsi, da si dovoli oficir OZNE napisati knjigo spominov in
							da iz tega naredijo cirkus in se čudijo, kakšna modrost prihaja iz ust
							človeka, <pb n="078"/>ki je zasliševal škofa Vovka. Čudimo se, da je bil
							lahko vsa leta svetovalec predsednika republike, da je bil eminentni
							recenzent knjig osrednje javne izobraževalne­ ustanove humanistične
							znanosti v Sloveniji in da si zdaj s cinizmom dovoli gledati slovenski
							narod in mu svobodno predavati o svojih doživetjih. Kot da gre za
							simpatične anekdote ali preprosto povest o dobrih starih časih in ne za
							vodilnega moža tajne policije totalitarnega režima, ki popisuje svojo
							vlogo v revoluciji. In nič mu ne moremo! A to, da nikomur nič ne moremo,
							nas napeljuje, da ne smemo odneha­ti. Ne vem sicer, kdaj bo dozorelo
							prepričanje v zdravem delu slovenskega narodnega telesa, da se bo znal
							dvigniti proti tistim, ki ga imajo vztrajno za norca. Prihajajo in
							odhajajo volitve, nič … Prihajajo in odhajajo referendumi, nič …
							Prihajajo in odhajajo resolucije, nič … In čakamo, čakamo, čakamo …</p>
						<p>Kaj nas, Novo Slovensko zavezo, čaka prihodnji dve leti? Letos
							obeležujemo sedemdesetletnico zelo krvavih dogodkov revolucije in vesel
							sem, da se premika proti koncu projekt grahovskega domobranskega
							spominskega parka, v katerega sem tudi sam vpet. Še bolj nevarno se mi
							zdi pogledovati proti naslednjima dvema letoma iz enega samega razloga.
							Če si predstavljamo farso, ki se je brezsramno zgodila v Stožicah ob 27.
							aprilu, potem lahko za trenutek drzno pomislimo na histerijo, ki se bo
							zgodila leta 2015, ko bo normalen, demokratičen svet praznoval
							sedemdesetletnico konca II. svetovne vojske. To bo istočasno tudi zadnja
							okrogla obletnica večine še živečih revolucionarjev. Njihov podmladek
							se, brez skrbi, zelo resno pripravlja na te proslave. Ko bodo zahodne
							države nedvomno dostojanstveno proslavile izkrcanje v Normandiji kakor
							tudi vse ostale dogodke, ki so pripeljali do osvoboditve Evrope, bo to
							čudovita krinka za naše revolucionarne sile, da zmagoslavje 9. maja
							ponovijo tudi v domačih krogih; podprte po možnosti z državnim
							proračunom, neomejeno lojalnimi mediji in z možnostjo ponovnega
							tolmačenja svoje »resnice«.</p>
						<p>Ali bomo v stanju dostojno proslaviti sedemdesetletnico Kočevskega roga?
							Mislim, da je to temeljno vprašanje teh dveh let. Ali bomo takrat sami
							žalostno čakali v zaprti dvorani, da se nas kdo usmili in pride vprašat,
							česa se mi sploh spominjamo?</p>
						<p>Poslanstvo Nove Slovenske zaveze si zato predstavljam, da je:</p>
						<p>Prvič – združevati veterane in njihove sorod­nike.</p>
						<p>Drugič – začeti intenzivno delo s katerimkoli dobro mislečim
							posameznikom, inštitucijo, družbeno organizacijo, društvom, ki se ima
							namen resno in poglobljeno pogovarjati o resnici: o resnici med vojno in
							po vojni. Mi moramo začeti javno ofenzivo za to resnico, ki bo trajala
							dve leti, da nas čas ne prehiti in ne preseneti. Moramo združiti vse
							sile, tudi tiste, s katerimi smo se morda v preteklosti iz različnih
							razlogov razšli. Povabiti jih moramo nazaj in jih spodbuditi k temu, da
							vsak po svoje ne monopolizira resnice, ampak da k njej prispeva.</p>
						<p>Tretjič – ena temeljnih nalog je, da vzpostavimo deloven, normalen odnos
							s slovensko Cerkvijo. Žal slovenska Cerkev v trenutnih razmerah, ne samo
							da je dejansko brez glave, tudi njeno obnašanje kaže, da je brez glave.
							Ne ve, kaj bi … Na eni strani se distancira od naših pomislekov, od
							našega gibanja, od naših predlogov, od naših pogledov, želi igrati
							stransko vlogo, nekakšen servis: sporočite, ko bo potrebno darovati
							sveto mašo, potem pa imejte vašo proslavo … po maši. Na to ne bomo
							pristali, vsaj jaz ne. Slovenska Cerkev je bila vpeta v medvojna in
							povojna dogajanja. Slovenska Cerkev je trpela med vojno in po vojni,
							njeni duhovniki, njeni bogoslovci in vsi tisti fantje, ki so zaupali
							Cerkvi, so trpeli. Je del vseh teh dogodkov, tega trpljenja, in če
							slovenska Cerkev ne bo podprla resnice, potem ne bomo mogli eden drugemu
							pogledati v oči in reči: vsi delamo za isto, skupno prihodnost. Kočevski
							rog in spominska slovesnost ne moreta postati talca koledarja. To je
							dogodek v zgodovini slovenskega naroda, ki je prvi in nad vsemi. Želim
							si najti v Cerkvi poštenega sogovornika, ki bo ugotovil, da s tem, ko
							nam nudi podporo, ne dela sebi škode. Nikakor ne, ampak podpira tiste,
							ki so ji bili brezmejno vdani.</p>
						<p>Četrtič – naš cilj je ohraniti spomin na tiste, ki so padli kot posledica
							komunistične revolucije. Spodbujali bomo predvsem lokalne odbore – fare,
							tudi tam, kjer Nova Slovenska zaveza nima svojega odbora. Naj ga naredi
							kdo drug: krajevna skupnost, fara ali le človek dobre volje. Naj ga
							naredijo svojci pobitih in izgnanih. Tam, kjer je kaj bilo, naj se na to
							spomnijo in naj se spominjajo redno, tudi če le na pet let, samo da
							reden spomin ne ponikne. Spomin bo tisti, ki bo v prihodnjih rodovih
							gojil spoštljivost in v končni fazi tudi postavil neizbežno vprašanje:
							če je moj sorodnik tukaj, koliko je še drugih drugod in zakaj? S pomočjo
							teh vprašanj bomo počasi prišli do tiste nove večine v slovenskem
							narodu, ki je zdaj indiferentna v boju za resnico. <pb n="079"/>
							<figure>
								<graphic url="slike_z_92/z_92_34.png"/>
								<head>Mi se resnice ne bojimo <name>Tamino Petelinšek</name>
								</head>
							</figure>To je glavni greh današnjega slovenskega človeka: da je
							indiferenten do javnega dogajanja. Morda zaradi tega, ker je potolčen do
							skrajnosti, ker enostavno ne zaupa nikomur več, ker ni inštitucije, ki
							bi bila drugačna, ki bi bila vredna njegovega zaupanja. Morda iz
							brezupa, ker ne vidi več poti naprej, saj smo se po dvajsetih letih
							vrnili na izhodišče. Pa vendar nova generacija, moja generacija,
							kritično razmišlja, nima pa osnove, da bi postavljala prava
							vprašanja.</p>
						<p>Mi si ne moremo privoščiti, da bi napadli nekoga, ki ne pozna zgodovine.
							Lahko pa si privoščimo, da napademo tiste, ki to zgodovino načrtno
							napačno interpretirajo. In tukaj ni kompromisov.</p>
						<p>Sam se bom kot predsednik Nove Slovenske zaveze v tem mandatnem obdobju
							zavezal k temu, da bom spodbujal vse tisto, kar je bilo od ustanovitve
							dobrega. Želim si pripeljati zraven nekaj več mladih obrazov in jih
							prepričati, da sprejmejo odgovornost. Najtežje je sprejeti individualno
							odgovornost, zato se tistim, ki so se že vključili, zahvaljujem, da so
							to sprejeli in z imenom in priimkom izpostavili sebe kot člane Nove
							Slovenske zaveze oziroma člane organov vodenja. Želim povabiti tudi
							tiste, ki niso vključeni neposredno, pa jih poznamo preko medijev, preko
							lokalnega okolja, da se z nami usklajujejo, da poskusimo najti dialog,
							da eden drugemu pomagamo.</p>
						<p>In v končni fazi je moja želja, da bi tudi takrat, ko na strani Nove
							Slovenske zaveze ne bo več nobenega živega veterana, zavezanost resnici
							in ponos na to, kaj so ti veterani bili, živela naprej in oblikovala
							slovenski narod.</p>
					</div>
				</div>
			</div>

			<div type="div1">
				<pb n="080"/>

				<head>In memoriam</head>
				<div type="div2">
					<head>Akademiku dr. Jožetu Trontlju v spomin</head>
					<docAuthor>Lenart Rihar</docAuthor>
					<div type="div3">
						<p>Oboje, nenadni odhod in lepota, zgoščena v človeški osebnosti, oboje sili
							k molku. Besede se – prešibke, nezadostne – izmikajo. To občutje ne
							pojenja niti po nekaj mesecih, odkar dr. Jožeta Trontlja ni več med
							nami. Kako tudi ne, saj za sabo ob duhovnem bogastvu pušča veliko vrzel,
							ki je nihče ne bo mogel zapolniti. Tako blagodejno je bilo živeti z
							občutkom, da znanost in umetnost nista popolnoma prepuščeni poljubnosti,
							da nekdo zaščiti hrbet etiki, vredni svojega imena, da nekdo bdi nad
							svetlimi stebri naše civilizacije. Varnost je vela iz široke pahljače;
							tisti, ki jih skrbi polis, so imeli zadoščenje, da vsaj katera od
							najvišjih funkcij v državi ni prepuščena komurkoli, na drugem, intimnem
							robu iste pahljače pa so ljudje v bližnjih krajih in vsi, ki so ga
							poznali, vedeli: »Kadar bo hudo – dr. Trontelj je strokovnjak in vedno
							vsakomur rad pomaga … «</p>
						<p>S polovico dolenjskih in po četrt štajerskih oziroma notranjskih korenin
							se je leta 1939 rodil v Kamniku. Maturiral je na klasični gimnaziji v
							Ljubljani, potem pa se je kljub ljubezni do filozofije odločil za študij
							medicine. Po diplomi se je specializiral za nevrologijo in leta 1972
							doktoriral, tri leta za tem pa si je že poiskal dom v Polhovem Gradcu. </p>
						<p>Kljub profesuri, vrhunskemu znanstvenemu in raziskovalnemu delu na
							področju klinične nevrofiziologije in neštetim drugim obveznostim je
							vseskozi ohranjal stik z bolniki. Inštitut za klinično nevrofiziologijo,
							ki ga je vodil, spada med najboljše na svetu, pri čemer sam velja za
							očeta mikroelektromiografije. Podobno zgoščeno bi lahko povzeli njegovo
							delovanje na področju bioetike, znotraj katerega je skoraj dve
							desetletji vodil državno komisijo za medicinsko etiko, obenem pa je bil
							član neštetih domačih in mednarodnih forumov. Od leta 2002 je bil v
							vodstvu Slovenske akademije znanosti in umetnosti, vse od 2008 tudi njen
							predsednik. Za svoje delo je prejel vrsto najprestižnejših nagrad,
							priznanj in odlikovanj.</p>
						<p>A kljub osupljivemu življenjepisu je njegova bogata in čista osebnost
							tista, ki šteje in ki daje bežno nakazanim življenjskim dosežkom
							podstat, obenem pa presežen lesk. Zlepa ni najti človeka, v katerem si
							táka veličina in takó pristna skromnost podajata roko. <figure>
								<graphic url="slike_z_92/z_92_35.png"/>
								<head>
									<name/>
								</head>
							</figure>Kljub razumevanju nekaterih najzapletenejših stvari našega
							stvarstva je ostajal preprost in tih. In kljub bojevanju z
							najtemačnejšimi silami tega sveta je ohranil vero v svetlo plat vsakega
							človeka.</p>
						<p>Družina s hčerjo in sinovoma je bila vseskozi njegov ljubeč pristan,
							čeprav ji ni mogel posvetiti toliko časa, kot bi rad. Tudi za štedilnik
							je stopil, če je utegnil, in to je bil zanj praznik. Večinoma pa je
							poklone namenjal svoji soprogi Tatjani. Neskončno je cenil dejstvo, da
							je bila tudi pri službenih in drugih obveznostih njegova tesna
							sodelavka. </p>
						<p>Vzplamtel je ob neodgovornem odnosu do narave in, kot bi bil pesnik,
							govoril o prodovih, brzicah, tolmunih, mrtvicah in zatokih, o postrvih,
							lipanih in klenih, o pupkih, močeradih in vodnih žuželkah. Podobno kot
							do narave tudi do materinščine ni prenašal grdega odnosa. Čeprav iskriv
							in sproščen sogovornik, je vedno skrbno negoval svoj jezik. Obžaloval
							je, da mu zmanjkuje časa za branje celo strokovne literature, kaj šele
							leposlovja.</p>
						<pb n="081"/>
						<p>Bil je nosilec najvidnejših odgovornosti v državi, vendar se deročemu
							nasprotnemu toku navkljub ni bal spregovoriti o »hudem moralnem bremenu
							slovenske nerazčiščene preteklosti«. Trdil je, da ostajajo »preslišani
							in v pozabo odrinjeni kriki nedolžnih žrtev vsa povojna desetletja
							glasnejši kot samozadovoljne besede različnih elit«, in da »očiščenja
							brez priznanja krivde in vsaj moralne poravnave ne more biti«. Enega
							njegovih tekstov si lahko preberete tudi v tej številki Zaveze.</p>
						<p>Svojo modrost je plemenitil z modrostnimi vrhunci celotnega človeštva, ki
							jo je v nekem pogovoru takole zaokrožil: »Z vsem srcem upam, da se ne
							motim: ni toliko pomemben cilj, kot je pomembna smer, pot proti cilju.
							Kot rečejo angeli v sklepnem prizoru Goethejevega Fausta, vélikega
							iskalca: 'Wer immer strebend sich bemüht, den können wir erlösen.' –
							Kdor koli se zares potrudi, je lahko odrešen.«</p>
						<p>Rad je imel domače kraje in naše ljudi. »Vsakokrat, ko se s soprogo
							peljeva domov, naju pogled na našo vas in na najin dom že z vrha klanca
							iz Srednje vasi navda s tistim posebnim sproščenim notranjim mirom.«
							Nekega decembrskega jutra se je – zgaran od neprestano prenatrpanih
							urnikov – iz svoje ljubljene vasi, iz svojega ljubljenega doma kot
							običajno odpravljal na delo. A utrujeno srce mu ni pustilo … O zadnjem
							smislu ni nikoli veliko govoril. Zanj je živel in delal. In nenadoma je
							legel v njegovo mehko naročje.</p>
					</div>
				</div>
				<div type="div2">
					<head>»V iskanju izgubljenega sočutja« – dr. Jože Trontelj</head>
					<docAuthor>Judita Treven</docAuthor>
					<div type="div3">
						<p>Nisem vas poznala osebno. Sem le ena izmed tistih Slovencev, ki jih je
							močno zaznamovala naša polpretekla zgodovina. In vendar ste se me s
							svojo besedo dotaknili tako globoko in neposredno, da so mi polzele
							solze po licu, ko sem se srečala z vašim nagovorom »V iskanju
							izgubljenega sočutja« ob Vseevropskem dnevu spomina na žrtve vseh
							totalitarnih in avtoritarnih režimov 24. avgusta 2011 na Ptuju. To so
							bile solze olajšanja, da naš narod še premore prave ljudi. Ljudi, ki
							vedo, kaj je prav in kaj narobe, ljudi, ki so pripravljeni zastaviti
							svojo besedo in ugled za pravično stvar, ljudi, ki so sposobni
							resničnega sočutja.</p>
						<p>Tudi vi niste poznali mene osebno, niti »mojih« ljudi. Mojih pravim, saj
							sem od njih prejela življenje, jezik, vero in kulturo. In vendar ste
							govorili, kakor da bi govorili o mojih ljudeh, mojih sorodnikih, mojih
							sovaščanih … Govorili ste o grozljivih dogodkih, s katerimi smo
							zaznamovani, a smo morali o njih vrsto let molčati. O vsem tem ste
							govorili preprosto, neposredno, s človeško prizadetostjo, s pristnim
							sočutjem in empatijo. Čeprav le po besedah, ste mi bili blizu, zelo
							blizu v svoji človeški solidarnosti in sočutju in vaše besede so bile
							pravi balzam za stalne očitke o »preštevanju kosti«, »odpiranju starih
							ran«, pozivom k »pozabljenju preteklosti in zretju v prihodnost« ter
							ostalim poskusom brisanja zgodovinskega spomina.</p>
						<p>Govorili ste o tistih, ki jih je vzela noč in jih jutro ni vrnilo, ne
							tisto, ne naslednje, o tistih, ki so umrli v gozdu pod roko
							sodržavljana, soseda, nekdanjega prijatelja, o zvezanih, ki jih je
							množično kosila strojnica ali pa so jih klali z noži, o tistih, ki so
							jih kar žive pehali v brezna in rudniške rove in za njimi metali bombe …
							In to v času po končani vojni, ko bi morali veljati zakoni.</p>
						<p>Sama sem sorodnica žrtev povojnih pobojev. V Teharjah je za vedno ostal
							očetov stric. Imel je domobranski čin, zato so ga verjetno že tam kruto
							mučili in ubili. Iz Teharij se tudi nista več vrnila moja dva strica
							domobranca, očetova brata, stara 20 in 22 let. Po vsej verjetnosti je
							njuno poslednje bivališče na Hrastniškem hribu. Moj oče je kot
							mladoleten Teharje preživel. Komajda. Še kakšen teden dlje bi bil zanj
							usoden … Skorajda usodne so bile Teharje za mojega drugega strica,
							mladoletnega maminega brata. Po izpustitvi ni več zmogel poti do doma in
							je zaradi popolne izčrpanosti omagal na poti. K sreči je to bilo že
							blizu doma, kjer so ga našli ljudje, ki so poskrbeli za prevoz do doma
							in mu tako rešili življenje.</p>
						<p>Mnogo let po vojni je oče izvedel, da so jih na poti iz taborišča domov
							čakali. Rešila jih je zamuda vlaka. Ker so namreč prepozno prispeli v
							Ljubljano, so zamudili zadnji vlak proti Vrhniki. Primorani so bili
							prenočiti kar na železniški postaji v Ljubljani. Proti Vrhniki so se z
							vlakom napotili šele naslednji dan. Tako noč ni več imela svoje moči …
							Fantov iz sosednje vasi pa ni bilo več nazaj, ni jih vrnilo <pb n="082"
							/>jutro, ne tisto ne naslednje. In to po tem, ko so dali skozi vso
							kalvarijo Teharij in ko je bila razglašena amnestija.</p>
						<p>V naši vasi se je zgodil skorajda popoln genocid nad generacijo 18-45 let
							(90%, po nekaterih ocenah celo 95%). Tisti, ki se niso umak­nili na
							Koroško, so se na poziv šli javit oblastem. Tudi večino teh popolnoma
							nedolžnih ljudi so za vedno pogoltnila kraška brezna … In tako je v
							raznih jamah, breznih, rudniških rovih in jaških, tankovskih jarkih, pod
							kupom smeti, … »izginilo« 218 mojih sorojakov in PETNAJST TISOČ (!!!)
							Slovencev. Brez kakršnekoli sodbe. Kruto pobitih. Po končani vojni.</p>
						<p>Poleg teh žrtev pa je bilo po končani vojni na naših tleh umorjenih še
							nekajkrat več pripadnikov drugih narodov. Ti niti imena nimajo. Bog ve
							kje je mati objokovala svojega sina ali žena svojega moža? Med begunci
							je bilo tudi veliko žensk in otrok … Celo zanje ni bilo milosti.</p>
						<p>Pozabiti pa ne smemo tudi številnih civilnih beguncev, ki so se v strahu
							za svoje življenje umaknili čez mejo in za vedno izgubili svojo
							domovino.</p>
						<p>Še s posebno tenkočutnostjo, lastno vašemu zdravniškemu poklicu, ste se
							dotaknili vseh teh hudih stvari naše polpretekle zgodovine – povojnih
							pobojev tisočev nedolžnih žrtev, celo ranjencev in otrok. Ob tem pa
							izrazili tudi svojo bolečino nad neprizadetostjo in neobčutljivostjo
							današnje družbe ob nespornih dejstvih teh zločinov. </p>
						<p>Težko je najti prave besede za tako hude stvari. Vi ste to imenovali
							»najhujši zločin«, »hudodelstvo pošastnih razsežnosti«. Ob vsem tem pa
							ste bili zgroženi nad »površno krivičnostjo nekaterih komentatorjev in
							zagrizeno sovražnostjo drugih« ter opozarjali, kako nevarna je
							indoktrinacija o upravičenosti nasilja.</p>
						<p>Vendar žrtvam niso vzeli le življenja, ne, to ni bilo dovolj. Vzeli so
							jim tudi dobro ime in nam, še živečim, pravico do dostojnega spomina. O
							»izginulih« se dolga leta po vojni ni smelo govoriti, ni se smelo niti
							vprašati, kje so. Če pa se jih je že omenjalo, so bili to »izdajalci
							slovenskega naroda«, »okupatorjevi sodelavci«, »vojni zločinci«,
							»kulaki« … In vendar nič od tega ni bilo res. Ljudje, ki so jih poznali,
							povedo, da so to bili ugledni, razgledani, zavedni, verni, izobraženi in
							gospodarsko uspešni ter napredni Slovenci. Najprej so jim odvzeli
							dostojanstvo človeškega bitja, jih razčlovečili, jih kruto umorili, nato
							pa so oskrunili še njihove posmrtne ostanke ter jim tako vzeli tudi
							pravico do groba, še živečim pa do žalovanja. Zadnji izmed zločinov,
							pomanjkanje sočutja, pa se dogaja še danes. Kot pljunek v obraz je bila
							izjava enega izmed mlajših poslancev o »jugo(ne)učinkovitosti«.</p>
						<p>Odkrito in odločno ste se postavili na stran žrtev. Obsodili ste pozive,
							češ »pozabimo že enkrat vse te stvari, ki so se dogajale, saj so tisti
							ljudje večinoma že pomrli«. Z njihovo smrtjo se vse hude stvari niso
							končale, kajti z njimi ni zaznamovan samo en rod Slovencev. Z vam lastno
							tenkočutnostjo ste opozorili na grozljivi neporavnani dolg, ki ga imamo
							do svoje polpretekle zgodovine, pa tudi na današnjo brezčutnost, ki je
							neke vrste »čustvena pohaba, nezaslužena kazen, naložena našim otrokom
							in prihodnjim rodovom Slovencev«. In z vam lastno preroškostjo ste
							nakazali smer odrešitve: spet obuditi v človeku, ljudeh, narodu sočutje.
							Sočutje, ki je pogoj za človečnost, sočutje, ki je odrešilno, ker vodi v
							kesanje in odpuščanje, v spravo. Vaša beseda je bila jasna: »Brez
							empatije ne bomo imeli demokracije.«</p>
						<p>Svoje življenje ste posvetili tistim, ki se niso sposobni sami braniti:
							nerojenim, onemoglim, množici kruto umorjenih … Presunljiv je bil vaš
							klic vsem nam, ki nis(m)o sposobni temeljnega sočutja, ki bi ga kot
							posamezniki in kot družba morali imeti do tako velikih deviacij v
							družbi, kot so kruti povojni poboji. Govorili ste o človekovem
							dostojanstvu, o pieteti, o pravičnem zgodovinskem spominu, o
							solidarnosti in o sočutju. S(m)o vas sploh slišali?</p>
						<p>Pravijo, da več kot znaš, več veljaš. To drži, vendar ne povsem. Tisto,
							kar v resnici velja takrat, ob koncu našega tuzemskega potovanja, ni,
							koliko znanstvenih nazivov smo dosegli, niti koliko strokovnih del smo
							objavili, niti to, v koliko komisijah, društvih in združenjih smo
							delovali. Tisto, kar ob koncu edinole šteje, je, koliko smo v resnici
							bili človek, Človek z veliko začetnico. Vi ste to bili, Človek z veliko
							začetnico. </p>
						<p>Počivajte v miru Božjem!</p>
					</div>
				</div>
				<pb n="083"/>
				<div type="div2">
					<head>Milanu Zajcu v spomin</head>
					<docAuthor>Janko Maček</docAuthor>
					<div type="div3">
						<p>20. decembra preteklega leta je v Clevelandu, ZDA, v 89. letu življenja
							umrl Milan Zajec, zadnji od znane trojke: Dejak, Kozina, Zajec, ki so se
							ob množičnem poboju vrnjenih domobrancev v začetku junija 1945 rešili iz
							brezna smrti v Kočevskem rogu. Poglejmo najprej, kako se je od njega v
							SAT v imenu clevelandskih prijateljev poslovil Pavle Borštnik. Navajamo:
							»Njegovo življenje je potekalo kot življenje mnogih izmed nas. Sin
							sončne Dolenjske si je zamišljal življenje v rodni domovini. Ni dosegel
							nekega zvenečega akademskega naslova, toda usoda mu je priznala častni
							naslov, ki ga je nosil do svoje resnične smrti: bil je Slovenski
							domobranec! Ko se je preko naše zemlje razdivjal vihar rdeče revolucije,
							je Milan s svojimi brati stopil v bran svoje vasi, njenega življenja in
							tradicij, v bran svoje vere in domovine. S tisoči soborcev je prehodil
							svoj Križev pot, ki pa se po čudežu ni končal z njegovo smrtjo v
							masovnem grobu, ampak je našel pot v svobodni svet, kjer ga je sprejela
							slovenska begunska skupnost. V travmatičnih dneh in nočeh nepopisne
							groze, ki jih je preživel ob strani mrtvih soborcev v breznu Kočevskega
							roga, je odkril resnični namen svojega življenja, ostal je Slovenski
							domobranec … Sedaj pa je dočakal tudi dan svoje resnične smrti, vrnil se
							je v svoj bataljon in v njem in z njim bo sprejel še nas, ki zamujamo.«
							Tako Pavle Borštnik.</p>
						<p>Milan Zajec je bil rojen 8. 10. 1925 v ugledni Zajčevi, po domače Mivčevi
							družini v Velikem Gabru na Dolenjskem. Doma mu ni bilo dolgčas, saj je
							bilo poleg njega še 10 bratov in 2 sestri; en brat je kmalu po rojstvu
							umrl in tako jih je odraslo 12. Veliki Gaber je tedaj v cerkvenem
							pogledu še spadal pod faro Šentvid pri Stični, imeli pa so že svojo
							občino in Mivčev oče je bil izvoljen za župana. Vsaj osem Mivčevih
							fantov je bilo – nekateri bolj, drugi manj – vključenih v domobranstvo.
							Janez, rojen 1914, je bil domobranec v Šentviškem bataljonu in je padel
							14. novembra 1944 pri Miklarjih, ko sta se med pohodom v Belo krajino po
							pomoti spopadla Rupnikov in Šentviški bataljon. Dvojčka Nace in Tone
							(1917) sta bila pri domobranski policiji v Ljubljani in kot verna fanta
							odrejena za varovanje škofijskega dvorca. Preko njiju se je dr. Stanko
							Lenič spoznal z Zajčevimi in kasneje pomagal Milanu pri umiku v Italijo.
							Ciril (1927) se je nekako prebil skozi vojno in leta 1953 imel novo
							mašo, nato pa do svoje smrti pred nekaj leti kot salezijanski duhovnik
							deloval v Srbiji. France je umrl v Argentini, Karel pa še živi v ZDA.
							Sestri Tereza in Pepca, ki sta Milanu po <figure>
								<graphic url="slike_z_92/z_92_36.png"/>
								<head>Milan Zajec leta 1991<name/>
								</head>
							</figure>prihodu iz jame veliko pomagali, sta že pokojni in na domu
							Mivčevih v Velikem Gabru sedaj gospodari Pepčin sin. </p>
						<p>V knjigi Ušli so smrti, ki je leta 1998 izšla pri Mohorjevi družbi v
							Celovcu, Milan Zajec opisuje svojo odisejado od Vetrinja preko Jesenic,
							Kranja in Šentvida do Kočevja in brezna v Kočevskem rogu, iz katerega se
							je rešil po petih dneh. Na pot so odšli 29. maja. Če so ob vzpenjanju na
							angleške kamione v Vetrinju še verjeli, da odhajajo v Italijo, se je ta
							vera zamajala, ko so v Podrožci na živinske vagone prišli partizani, in
							se dokončno razblinila na Jesenicah in v Kranju. V Kranju se je Milan
							srečal z bratom, ki je tudi bil v skupini. Zadnje njegove besede so
							bile: »Moli in bodi pripravljen na smrt! Ne boj se, saj greva skupaj in
							se bova kmalu srečala na onem svetu.« 1. junija zjutraj so skupino
							domobrancev iz kranjskega taborišča spet naložili na vlak in odpeljali
							proti Ljubljani. Pred porušenim mostom čez Soro so izstopili in lačni
							ter žejni pešačili do Šentvida – na dvorišče Škofovih zavodov. Z vlakom,
							ki je prišel čez nekaj ur iz Ljubljane, so se odpeljali do podrtega
							železniškega mostu čez Grubarjev prekop pri klavnici. Spet so morali
							izstopiti in med vpitjem ter udarci stražarjev teči na drugo stran, kjer
							so jih natlačili v drug vlak. Ko so se končno odpeljali, je ravno
							zvonilo avemarijo. </p>
						<p>V Kočevje so prišli ob sončnem vzhodu in takoj so jih odgnali najprej v
							gimnazijo, od tam pa v Sokolski dom. Ko je Milan tam čakal, da mu z žico
							zvežejo roke, so mimo njega šli štirje njegovi bratje. Lahko sklepamo,
							da so bili to <pb n="084"/>Jože, Tone, Nace in Stane. Ni mogel govoriti
							z njimi, le z očmi so se pozdravili. Ko je bil že na kamionu, je še
							videl, da so na drugi kamion naložili tri brate; dva sta bila zvezana
							skupaj, tretji pa s prijateljem, s katerim sta bila ves čas skupaj pri
							domobrancih. Med mučno vožnjo proti Rogu se je nekdo spomnil, da je prva
							sobota, in rekel: »Ker smo ta dan vedno šli k obhajilu, bomo šli tudi
							danes; obhajala nas bo sama Marija.« Med njimi je bil družinski oče, ki
							je doma imel ženo in šest otrok. Ko je slišal, da nekateri mlajši
							vzdihujejo, jih je opomnil: »Vi ste sami in gre vse z vami. Jaz pa doma
							zapuščam nepreskrbljene otroke. Kako bodo brez mene, kaj bo z njimi?« </p>
						<p>Komaj so se kamioni ustavili, že so rablji vlekli zvezane domobrance na
							tla, jim spotoma rezali jermene na čevljih in jih sezuvali. Pri tem so
							nekatere ranili, zato je bilo tam okrog vse krvavo. Na poti proti
							morišču so morali skozi špalir partizanov, oboroženih s koli in na
							palice nasajenimi krivimi noži, ki so neusmiljeno udrihali po njih.
							Preden so prišli k jami, so jih toliko razvezali, da so se slekli,
							nekateri do golega. S tem so jih do kraja ponižali in razčlovečili. Tega
							niso počeli niti Rusi s poljskimi oficirji v Katynu. Navajamo Milanovo
							pripoved: »Ko sem tekel, nisem prav nič videl pred seboj. Naenkrat sem
							zagledal brezno in pred njim razmesarjeno truplo. Bil sem popolnoma pri
							zavesti in sem si želel takojšnje smrti, da bi bil rešen muk. Ko sem
							pritekel pred jamo, sem preskočil tistega mrliča in se pognal v globino.
							Slišal sem dva strela, potem pa nič več. Ko sem se čez nekaj minut
							zavedel, sem videl, da ležim na kupu golih, krvavih trupel. Pod mano je
							bilo vzdihovanje in stokanje, name pa so padale nove žrtve. Kri je tekla
							po meni in se zlivala v usta.« Čez nekaj časa je zaslišal, da ga nekdo
							kliče, in se začel izkopavati izpod trupel. Težko je šlo, saj je imel
							roke zvezane na hrbtu, vendarle se je nekako privalil do tistega, ki je
							klical, in potem sta drug drugemu razvezala roke. Kmalu se jima je
							pridružilo še nekaj živih, v jamo pa so neprestano padale nove žrtve.
							Nekateri so na glas molili za svoje sovražnike, nekdo je v zmedenosti
							pel latinske psalme, vzdihovanje v kupu mrličev in ranjencev je zbujalo
							grozo. Partizani so od časa do časa v jamo streljali in metali bombe,
							zato so se preživeli odmaknili od žrela, kolikor so mogli. Noč so
							prebili v nekem rovu, kjer so bili vsaj za silo varni pred streli in
							bombami. Da bi jim bilo topleje, so se stisnili skupaj, pa so kljub temu
							trepetali od mraza. Mučili sta jih lakota in žeja. Na kapniku so odkrili
							kapljice vode, toda kaj, ko so si z njo komaj zmočili ustnice. Ko se je
							zdanilo, so v jamo spet začeli padati domobranci …</p>
						<p>Četrti dan v jamo niso več padale žrtve, pač pa so sredi dneva zgoraj
							odjeknile močne detonacije in v jamo se je vsul cel plaz skal in
							kamenja. Zaradi dima in prahu je bilo nekaj časa temno kot ponoči. Po
							tistem je ostal z Zajcem samo še en sotrpin, pa še ta je bil na koncu
							svojih moči, zato peti dan, ko se je zmračilo, ni mogel bežati z njim.
							Milan je najprej poskušal plezati po skalah, nato pa opazil, da je ob
							miniranju padla v jamo mlada bukev. Z nadčloveškim naporom je po njej
							zlezel navzgor ter končno zagledal nad seboj zvezde in ozek srp meseca.
							Milan Zajec je torej padel v jamo 2. junija dopoldne, 6. junija zvečer
							pa je priplezal ven. Bil je izčrpan, predvsem pa žejen in bolela ga je
							noga, ki si jo je ob padcu v brezno ranil z žico, pa vendar je čutil, da
							mora pred svitom priti čim dlje od kraja groze. Nimamo konkretnih
							podatkov, koliko dni in po katerih potih je taval, da je prišel do
							svojih domačih oziroma sorodnikov, pri katerih je dobil zatočišče. Sam
							je v pismu uredniku knjige Ušli so smrti leta 1998 zapisal, da zaradi
							strahu pred partizanskimi represalijami nad domobranskimi družinami in
							dobrotniki ni mogel navesti pravih imen ljudi in krajev. Istega pravila
							se je držal tudi pri opisu svojega umika v Italijo. Kljub temu pa si iz
							nekaterih drugih virov lahko sestavimo precej točno sliko. </p>
						<p>Ker je že na poti zvedel, da so v domači vasi partizani, je odšel k
							približno eno uro oddaljenim sorodnikom, ki jim je zaupal. Res so kljub
							nevarnosti poskrbeli zanj. Doma niso takoj zvedeli, da se je Milan
							rešil. Oče in sestra sta bila ob njegovi vrnitvi v zaporu, mater je pa
							predvsem skrbelo, kako je z drugimi sinovi. Do pozne jeseni se je
							skrival v neki kolibi sredi gozda, potem pa se je tudi zaradi preskrbe s
							hrano preselil v skedenj v vasi, toda tu je bil v stalnem strahu, da ga
							bodo odkrili. Še vedno je imel pri sebi Marijino svetinjico in stalno
							prosil za Njeno varstvo. Nekega dne proti koncu zime je k skednju prišel
							otrok in se igral z vžigalicami. Naenkrat je bil skedenj v ognju in
							Milan je moral zlesti iz skrivališča, čeprav so bili okrog ljudje, ki so
							prišli gasit. Zakril se je z odejo in mimo njih odšel v gozd. Nihče ga
							ni spoznal, pa vendar je takoj prišla Ozna in začela preiskavo. Nevarni
							so bili tudi nekateri domačini, ki bi ga takoj prijavili, če bi zvedeli
							zanj. </p>
						<p>Vse to je pripomoglo, da se je odločil za odhod v Italijo. Verodostojne
							podatke o tej njegovi poti imamo v knjigi dr. Tamare Griesser -
							Pečarjeve Stanislav Lenič – življenjepis iz zapora. Na zaslišanju 7.
							nov. 1947 je oznovec dr. Leniču zastavil tudi sledeče vprašanje: »Kdo je
							bil skrivač, ki ste ga preko Albine spravili <pb n="085"/>čez mejo?«
							Odgovor: »To je bil Milan Zajec iz Velikega Gabra, brat že omenjenih
							dveh policistov, ki sta med okupacijo stražila v škofiji. K meni je
							prišla njuna sestra in me prosila, če bi mu mogel pomagati čez mejo.
							Bilo je v začetku aprila 1946. Fant je potem s kolesom prišel do mene in
							pospremil sem ga do Št. Jošta, (str. 290) ter ga v veži Stovnikove hiše
							predal Pavletu Žaklju, ki sem ga poznal, onega, ki je bil z njim, pa ne.
							Menda je bil iz občine Polhov Gradec, a ni več tam bival (str. 280).
							Zajec je potem srečno prišel čez mejo in se mi je legalno oglasil iz
							Gorice oziroma iz Firenc.« </p>
						<p>Dr. Lenič je bil na duhovniškem procesu decembra 1947 obsojen na 12 let
							zapora, čeprav zaradi pomoči Milanu Zajcu ni bil obtožen. Sam je o tem
							leta 1987 v intervjuju za Novo revijo povedal sledeče: »Ko so me na Udbi
							vprašali, zakaj sem Zajcu pomagal čez mejo, namesto da bi ga prijavil,
							sem odgovoril: 'Vedel sem, da se je rešil iz Kočevskega roga in da bi ga
							sedaj vi, če bi ga prišel prijavit, morali na neki način likvidirati,
							kajti takrat so bile kočevske jame še tabu in v javnosti ne bi smeli o
							njih ne govoriti ne uprizarjati procesov. Bil sem prepričan, da na ta
							način pomagam reševati življenje nedolžnemu človeku.'« Oblast tedaj res
							ni imela interesa, da bi se javno razpravljalo o nečem, kar je
							trdovratno tajila, namreč o množičnem poboju vrnjenih domobrancev (str.
							18). Zanimivo, da tudi na procesu proti Malovrhovim (Stovnikovim) iz
							Šentjošta aprila 1949 niso omenjali Milana Zajca, čeprav so jih v
							preiskavi glede tega zasliševali. Vsi Malovrhovi so bili obsojeni na
							daljše in krajše zaporne kazni in še ne 60-letni oče je v zaporu
							umrl.</p>
						<p>Dr. Lenič je pravilno povedal, da je bil »drugi kurir« iz Polhovega
							Gradca. To je bil France Zorec, ki še živi v Buenos Airesu. Že leta 1942
							je prišel k vaški straži v Šentjošt, bil kasneje četnik in domobranec,
							izredno pogumen, in zato so mu bile zaupane razne naloge. Ni čudno, da
							je tudi leta 1946 prišel s Pavletom Žakljem v Šentjošt in nazaj grede
							sta vodila v Gorico Milana Zajca in nekoliko starejšega Franca Filipiča
							iz Novega mesta. Ob nekem njegovem obisku domovine smo se z g. Zorcem
							pogovarjali in nastala je zgodba Nevarne poti v službi domovine, ki je
							objavljena v 58. številki Zaveze.</p>
						<p>Tako Milan Zajec kot tudi France Zorec se spominjata nevarne in težke
							poti, ki so jo prve dni aprila 1946 prehodili od Šentjošta do Gorice.
							Filipič je bil na koncu že hudo izčrpan. Tik pred mejo je le malo
							manjkalo, da jih niso zajeli, toda v trdi temi stražar ni hotel tvegati,
							ampak je hitel po pomoč, medtem pa so bili <figure>
								<graphic url="slike_z_92/z_92_37.png"/>
								<head>Milan Zajec domobranec<name/>
								</head>
							</figure>naši begunci že na drugi strani. Ko so hodili skozi Trnovski
							gozd, je Zorec ob postanku le redko sedel na tla, ampak se samo naslonil
							na palico in tako počival. Del tiste palice je potem v Gorici odrezal,
							napisal nanj »Šentjošt 1946« in ga vzel s seboj v Argentino. Upamo, da
							še vedno visi na steni njegovega doma v Loma Hermosa.</p>
						<p>Milan Zajec v knjigi Ušli so smrti takole zaključuje svojo zgodbo: »Ob
							zori smo prišli v mesto. Prva pot nas je vodila v cerkev, kjer je bila
							takrat shranjena Marijina slika s Svete gore. Vroče sem se ji zahvalil
							za pomoč in varstvo ter srečno rešitev. Nato sva šla s Filipom na
							angleško vojaško poveljstvo, oba brez listin, kjer sva natančno popisala
							svoje doživljaje … « Ko je Milan Zajec pred kratkim vstopil v nebeški
							Jeruzalem, mu ni bilo treba nič pojasnjevati, saj je bil tam že odprt
							njegov dnevnik, ki mu je bilo od groze v breznu dodanih še 69 strani,
							naproti pa mu je prišla Marija, katere svetinjico je imel s seboj v
							objemu smrti leta 1945 in ga je spremljala tudi na poti skozi Trnovski
							gozd. Naj mu bo lahka tuja zemlja in Kristus naj mu da svoj mir!</p>
					</div>
				</div>
				<pb n="086"/>
				<div type="div2">
					<head>Cvetki Hanuna v spomin</head>
					<docAuthor>Judita Treven</docAuthor>
					<div type="div3" subtype="intro">
						<p> »Naši v nas so pokopani,</p>
						<p>mi smo njih nagrobni križ« </p>
						<p>(Rudolf Maister)</p>
					</div>
					<div type="div3">
						<p>Osemnajstega decembra 2013 smo na Žalah pokopali dolgoletno članico Nove
							Slovenske zaveze Cvetko Hanuna, roj. Praper. K društvu je pristopila v
							maju leta 1992 in mu ostala zvesta vse do smrti. Zelo je cenila našo
							revijo Zaveza, saj je stare izvode dala vezati in jih hranila. Tudi sama
							je prispevala k njej. V 76. številki je v prispevku z naslovom Imeli smo
							ljudi – v poljani cvet opisala zgodbo svoje družine in zgodbo svojega
							očeta Cvetka Praperja, v jubilejni 80. številki pa je bil objavljen njen
							obsežen prispevek Ob sedemdesetletnici umora dr. Lamberta Ehrlicha.</p>
						<p>Redno je hodila na spominske slovesnosti našega društva, v zadnjem letu
							pa je potarnala, da jo izdaja zdravje in da ne zmore več daljšega
							napora.</p>
						<p>Zdi se, kot da bi Bog z njo imel posebne načrte že od vsega začetka. Kot
							triletno deklico sta jo starša, skupaj z leto dni mlajšo sestrico,
							pustila v varstvu pri dobrih ljudeh v Rovtah, ko sta se v maju 1945
							skupaj z domobranci umikala na Koroško. Svoje starše je za vedno
							izgubila, njeni starši so postali teta Zora in stari starši po očetovi
							strani.</p>
						<p>V študentskih letih se je poročila s palestinskim beguncem Muso, ki je
							prišel študirat v Ljubljano. Kmalu sta zapustila Slovenijo in se
							preselila v moževo domovino Sirijo, v Damask. Cvetka je namreč potem, ko
							je na nek Marijin praznik šla k maši, izgubila službo učiteljice na
							Ravnah in tako je družina ostala brez sredstev za preživetje. V Damasku
							so ostali več kot dvajset let ter se postopoma vračali v Slovenijo,
							nazadnje se je tik pred osamosvojitvijo vrnila tudi Cvetka. </p>
						<p>Cvetki in Musi se je rodilo pet sinov, od katerih je eden umrl pri treh
							letih. Vzgajala sta jih v spoštovanju različnih religij in kultur.
							Cvetka ni nikoli zatajila svojih verskih in narodnih korenin, bila je
							zelo ponosna nanje, globoko pa je spoštovala tudi vero in kulturo
							svojega moža ter druge domovine Sirije. Njena nesebična ljubezen,
							širokosrčnost in spoštovanje različnosti so dva tako različna svetova
							združili v enega.</p>
						<p>Nekaj mesecev pred smrtjo, na predvečer spominske slovesnosti ob 70.
							obletnici postavitve farnih plošč v Rovtah, na katerih je vklesano tudi
							ime Cvetkinega očeta Cvetka Praperja, je pred nabito dvorano v Rovtah
							pogumno in odločno predstavila življenjsko zgodbo svojega očeta,
							zadnjega poveljnika rovtarskih domobrancev. Vmes je vpletla tudi svojo
							življenjsko zgodbo. Bilo je pretresljivo … Še zadnjikrat se je srečala z
							gospo Cito, pri kateri so jo skrivali leta 1945, Cita pa ji je ob
							slovesu za spomin podarila staro in že porumenelo fotografijo, na kateri
							sta bili Cvetka in njena sestrica kot majhni deklici slikani v Rovtah …
							Fotografijo je Cita skrbno hranila več kot sedemdeset let … Krog se je
							sklenil.</p>
						<p>Ko se je pripravljala okrogla miza v Rovtah, je Cvetka med drugim
							opozorila na pesem Grobovi Rudolfa Maistra-Vojanova. Dejala je, da ji je
							še posebej pri srcu. Želela je, da bi jo vključili v program. Bila je
							prebrana neposredno pred njenim pričevanjem. In prav z njim je Cvetka
							postavila nepozaben nagrobni križ svojemu očetu … Takrat nismo niti
							slutili, da se nagrobni križ že pripravlja tudi zanjo …</p>
						<p>Cvetka, tiho, a pogumno si odšla v naročje Njega, v katerega si neomajno
							verovala in zaupala ter mu ostala zvesta kljub vsem preizkušnjam … Pa ne
							samo Njemu. Tako kot tvoj oče si ostala zvesta tudi narodu in domovini.
							Hvala ti za vse in počivaj v miru Božjem.</p>
					</div>
				</div>
			</div>

			<div type="div1">
				<pb n="087"/>
				<head>Po branju </head>
				<div type="div2">
					<head>Odstiranje zamolčanega</head>
					<docAuthor>Damjana Kern</docAuthor>
					<div type="div3">
						<p>Zbornik Odstiranje zamolčanega, ki ga je konec leta 2013 založil in izdal
							Študijski center za narodno spravo, je četrti zbornik iz zbirke
							Totalitarizmi – vprašanja in izzivi<note n="8" place="end" xml:id="ftn8"
								> Prvi zbornik Totalitarizmi – vprašanja in izzivi (po njem je
								zbirka dobila ime) je izšel leta 2009, leto kasneje (2010) zbornik
								Totalitarizmi na Slovenskem v 20. stoletju, leta 2012 pa zbornik
								Represivne metode totalitarnih režimov.</note>. Zajetno knjigo (372
							strani) sestavlja bogat zbir znanstvenih diskusij, študij in
							premišljevanj večinoma zgodovinarjev, pravnikov, filozofov, psihologov
							in arhivistov, ki v različnih segmentih vsak s svojega zornega kota
							razgrinjajo našo totalitarno dediščino.</p>
						<p>Uvodno uredniško<note n="9" place="end" xml:id="ftn9"> Uredniki zbornika
								so Damjan Hančič, Gregor Jenuš in Neža Strajnar.</note> poglavje nam
							prinaša informacijo o ozadju nastanka ter prelet vsebine zbornika. Sledi
							29 prispevkov, ki so nastali ob dveh priložnostih: prvi sklop na
							znanstvenem posvetu ob četrti obletnici vstopa v Hudo jamo, drugi sklop
							pa na posvetu o občutljivih osebnih podatkih v arhivskem gradivu tajnih
							policij.</p>
						<p>Prvi del (prispevke, nastale v okviru znanstvenega posveta ob četrti
							obletnici vstopa v Hudo jamo, ki je potekal 5. marca 2013 v Ljubljani)
							uvaja besedilo Kraljestvo senc direktorice Študijskega centra za narodno
							spravo dr. Andreje Valič Zver. Avtorica razmišlja o pomanjkanju
							elementarnega sočutja, dostojanstvenega odnosa in resnicoljubnosti, ki
							ga je bilo med slovensko javnostjo zaznati v času odkritja Hude jame, ko
							je ob začetnem šoku za trenutek kazalo, da porušene pregrade v rovih
							»slovenskega kraljestva senc« vendarle povzročajo tudi prepotreben
							premik blokad v slovenskih glavah. Opozarja, da je zaskrbljujoč tudi
							odnos slovenske države do ureditve vprašanja zamolčanih, prikritih in
							nepokopanih žrtev revolucionarnega nasilja, in zaključuje z mislijo, da
							so »simbolna dejanja sprave pomembna, vendar jim morajo slediti
							konkretna spravna dejanja na področju politike, pravne države,
							raziskovanja oziroma znanstvenega proučevanja in izobraževanja. Predvsem
							pa je temelj spravnega procesa srčna kultura vsakega izmed nas, ki mora
							izkazovati resnično sočutje, strpnost in odpuščanje«. </p>
						<p>V nadaljevanju se zvrstijo prispevki sedemnajstih predavateljev, ki so
							razporejeni v štiri tematske razdelke. </p>
						<p>V prvem razdelku z naslovom Pojmovne opredelitve totalitarizma se
							prispevki štirih avtorjev posvečajo predvsem teoretičnemu proučevanju,
							uvrščanju in kvalificiranju totalitarizmov. </p>
						<figure>
							<graphic url="slike_z_92/z_92_38.png"/>
							<head>
								<name/>
							</head>
						</figure>
						<p>Doc dr. Tamara Griesser – Pečar nam v referatu Totalitarnost slovenske
							povojne oblasti poda natančno definicijo totalitarnosti, naniza glavne
							skupne značilnosti totalitarnih režimov in ob konkretnih primerih
							predstavi dve obdobji slovenske totalitarne preteklosti. Prvo, ki se je
							začelo z revolucionarnim nasiljem že takoj po okupaciji leta 1941 in je
							trajalo nekako do sredine petdesetih let prejšnjega stoletja, označi za
							obdobje, ko je partiji šlo za prevzem oblasti in za vzpostavitev njenega
							monopola; to je obdobje popolnega brezpravja ter najhujše fizične in
							psihične represije. V drugi fazi, ki je nastopila takoj po tem in
							trajala vse do osamosvojitve, pa, ugotavlja avtorica, so bile kršitve
							človekovih pravic manj vidne in subtilnejše, saj se je represija iz
							taktičnih razlogov spremenila in izvajala na precej bolj prefinjen
							način. Prispevek zaključuje z bilanco žrtev, kamor ne pozabi uvrstiti
							tudi vseh tistih, ki s(m)o v slovenskem prostoru podlegli indoktrinaciji
							in propagandi. </p>
						<p>V naslednji študiji prof. dr. Bojan Žalec pojma totalitarizem in genocid
							pojasnjuje še s filozofske in etične perspektive ter natančno obravnava
							odnos med obema. Osrednje zlo genocida, ki je etično obložen pojem in
							neločljivi del totalitarizma, vidi v namernem povzročanju socialne (ne
							fizične!) smrti. Obenem opozarja, da tudi nasilja v totalitarizmu ne
							smemo razumeti preozko; poleg fizičnega, odkritega, grozljivega nasilja
							obstajajo tudi <pb n="088"/>pojmovno nepokriti pojavi (grožnje,
							ustrahovanje … ), ki so s totalitarizmom odkritega nasilja pomembno
							povezani, značilni pa predvsem za posttotalitarne sisteme. </p>
						<p>Boštjan Kolarič v prispevku z naslovom Huda jama – primer genocida na
							osnovi mednarodnih in domačih pravnih pravil natančno definira pojem
							genocid in pripelje do sklepne ugotovitve, da zločin, ki se je zgodil v
							Hudi jami, ter vse povojne zunajsodne poboje političnih in socialnih
							skupin na slovenskem ozemlju lahko po veljavnem Kazenskem zakoniku RS
							pravno kvalificiramo kot genocid.</p>
						<p>Prvi sklop zaključuje študija Zgodovina, spomin in tradicija, v kateri
							prof. ddr. Igor Grdina tematizira razmerje med zgodovino, spominom in
							tradicijo v 19. in 20. stoletju in opisuje, kako so se totalitarne
							ideologije 20. stoletja v času vstopanja zgodovinopisja v območje
							znanstvenosti kot izraz modernizacije poslužile in izkoristile postopke,
							značilne za zgodovinsko vedo: racionalizacijske in logizacijske
							redukcije, najrazličnejša abstrahiranja, izpusti, interpretativne
							podaljšave itd.</p>
						<p>Drugi sklop (Dejstva in interpretacije) je pisan zvečine podatkovno in
							nam postreže s števillnimi konkretnimi dejstvi in interpretacijami, ki
							so zelo zgovorne tudi v primerih, ko si mora določene sinteze bralec
							ustvariti sam.</p>
						<p>Žrtvoslovna skica druge svetovne vojne, ki jo v prispevku Smrtne žrtve
							druge svetovne vojne na Slovenskem in notranji obračun objavi znanstvena
							sodelavka Inštituta za novejšo zgodovino dr. Vida Deželak Barič, kaže,
							da 98.000 izgubljenih življenj v obdobju med vojno in neposredno po
							končani vojni v evropskih primerjavah pomeni, da Slovenija spada v sam
							vrh prizadetih območij. V oči (in srce) še posebej močno bode statistika
							žrtev iz časa neposredno po končani vojni, ko je nova jugoslovanska
							komunistična oblast množično obračunala predvsem s pripadniki
							domobranskih enot ter z delom civilnega prebivalstva in v tem obračunu
							zakrivila smrt več kot 15.000 prebivalcev na Slovenskem. </p>
						<p>Dr. Ljuba Dornik Šubelj, upokojena višja svetovalka Arhiva republike
							Slovenije, v naslednjem prispevku piše o oddelku za zaščito naroda
							ministrstva za ljudsko obrambo. Na kratko predstavi zgodovino
							organiziranosti in razpravlja o ključnih medvojnih in povojnih akcijah
							OZNE (od atentatov, pobojev, montiranih procesov, zasledovanja pa do
							cenzure in prisluškovanja), ki veljajo za najbolje varovane skrivnosti
							in tabuizirane teme v Jugoslaviji. </p>
						<p>Sledijo trije prispevki, ki bralca pobližje seznanijo s tremi koščki
							slovenske zemlje, ki, prepojeni s krvjo mučencev in junakov, v sebi
							skrivajo temno skrivnost naše revolucionarne zgodovine. Kriminalist
							Pavel Jamnik predstavlja štiridesetletno iskanje podatkov o usmrtitvi
							tridesetih nemških vojakov, ki so zakopani v grobišču Kočna – Poljane
							nad Jesenicami. Posebej dragocena je podkrepitev zbranih dejstev s pisno
							korespondenco z eno od prič dogodka ter objavljeno pričevanje gospoda,
							ki je sodeloval pri izvedbi poboja. Mag. Renato Podbersič nas seznani z
							(ne)znanimi grobišči na Primorskem, kjer leži več kot tisoč žrtev
							komunistične revolucije iz tega dela slovenskega ozemlja, dr. Damjan
							Hančič pa poda oris povojnih množičnih grobišč na Kamniškem.</p>
						<p>V tretji sklop z naslovom Pokop in žalovanje so uvrščeni prispevki treh
							avtorjev. Doc. dr. Jernej Letnar Černič v prispevku Most med
							preteklostjo, sedanjostjo ter prihodnostjo«: povojna prikrita grobišča
							in ureditev spominskih obeležij, muzejev in parkov osvetljuje vlogo in
							normativne obveznosti države pri varstvu človekovih pravic v razmerju do
							pravice do groba in ureditve spominskih obeležij. Med drugim obravnava
							tudi simbolično pomembnost spominskega parka v Hirošimi ter predstavlja
							predlog za ureditev grobišča Huda jama. Sklene z ugotovitvijo, da je
							dostojen pokop zverinsko pokončanih ter ureditev grobišč nujen ukrep, da
							zadostimo potrebam človekovega dostojanstva in da se zanikanje
							hudodelstev odstrani iz vseh plasti javnega življenja.</p>
						<p>Marta Milena Keršič razmišlja o tem, koliko je življenjska zgodba oziroma
							osebna izkušnja pričevalcev, ki so neki zgodovinski trenutek doživeli
							neposredno, lahko verodostojna, objektivna, kredibilna in kot taka
							uporabna kot zgodovinski vir. </p>
						<p>Prof. dr. Tomaž Erzar pa s psihološkega stališča razčlenjuje faze
							soočanja žrtev s travmatičnimi izkušnjami ter v povezavi s slovenskim
							vojnim in povojnim kontekstom razmišlja o odpuščanju kot zadnjem koraku
							v procesu soočenja žrtev s travmatičnimi izkušnjami. Poskuša utemeljiti
							tezo, da odpuščanje ne pomeni »opravičevanja krivic ali rehabilitacije
							storilcev niti pozabe krivic ali sprave s storilci«, ampak izhaja iz
							človekove notranje potrebe, »da živi v svetu, v katerem travma in zločin
							ne moreta izničiti sočutja in dostojanstva, zato odpuščanja ni mogoče
							predpisati ali izsiliti«.</p>
						<p>Zadnji, četrti sklop prispevkov z naslovom Detabuizacija spomina v
							ospredje postavlja <pb n="089"/>vprašanja spomina, sprave in očiščenja
							naroda in posameznikov. </p>
						<p>Spomin na žrtve je opomin človeških stranpoti in spodbuda k sodelovanju
							je naslov prispevka prof. dr. Janeza Juhanta, ki med drugim razmišlja o
							slovenski resničnosti, kjer odločujoči centri moči s pomočjo
							»medijsko-politično orkestrirane laži« podaljšujejo svojo oblast in
							preprečujejo soočenje s posledicami totalitarizma, medtem ko prizadeti,
							potlačeni in travmatizirani spomin ostaja breme za narod in
							posameznike.</p>
						<p>Zgodovinar mag. Jurij Pavel Emeršič razčlenjuje nujna katarzična dejanja
							(dostojen pokop in spoštovanje teles pokojnih ter pravično ovrednotenje
							vloge pomorjene protikomunistične vojske, odstranitev vseh ostankov
							totalitarnih ideologij in vzpostavitev pravičnega pravnega reda), ki bi
							morala biti izpolnjena, da bi se razmere po revoluciji in neuspešni
							lustraciji v »barbarizirani krajini« normalizirale. </p>
						<p>Jelka Piškurić v prispevku Različni spomini – ista preteklost? obravnava
							nekatere zakonitosti, ki vplivajo na spominjanje, odnose med
							avtobiografskim in kolektivnim spominom ter poskuša pojasniti paradoks,
							do katerega je prišlo po letu 1991, ko se je z osamosvojitvijo Slovenije
							pravzaprav osamosvojilo tudi spominjanje in je začelo soobstajati več
							različnih spominov – tudi tisti, ki do takrat niso bili uradno
							priznani.</p>
						<p>Dr. Katarina Kompan Erzar se v študiji Detabuizacija spomina: Očiščenje
							spomina in vzpostavljanje varnih odnosov v nevarni družbi poda v
							terapevtsko razgrinjanje spomina, vpliva travm, stresa in strahu na
							spomin ter razpravlja o očiščenju spomina in vzpostavljanju varnih
							odnosov. </p>
						<p>Sklop zaključujeta dva prispevka Jožeta Dežmana z naslovoma Slovenija –
							razpad tabujev titoizma in tranzicijska pravičnost ter Muzeji, spomeniki
							in spomeniška območja titoizma. Prvi je še eden tistih, ki nam postreže
							s statistiko in ilustrira grozljive razsežnosti revolucionarnega terorja
							in sistematičnega kršenja človekovih pravic (več kot 1,5 % prebivalstva
							izgubilo življenje v zunajsodnih pomorih, več kot 50 % prebivalstva
							Slovenije prizadetega v zrežiranih političnih procesih, na prisilnem
							delu in z drugimi oblikami represije, zaplembami premoženja in
							politično-policijskim preganjanjem, več kot 600 prikritih grobišč in
							morišč, največji pomor neoboroženih ljudi po drugi svetovni vojni v
							Evropi, največji pomor neoboroženih prebivalcev Slovenije vseh časov,
							največje morišče Hrvatov v njihovi zgodovini … ). V drugi študiji pa
							navaja nepregledno množico spomenikov, memorialnih krajev, obrednih
							ritualov in drugih izročil, ki pričajo o titoizmu in njegovih posledicah
							na Slovenskem, ter razmišlja o možnosti celjenja in uravnoteženja
							slovenskega spomina. </p>
						<p>V drugi del zbornika so bila uvrščena strokovna besedila, ki obravnavajo
							tematiko materialne dediščine slovenske totalitarne polpretekle
							zgodovine, poseben poudarek je na soočanju z varovanjem arhivskega
							gradiva nekdanjega enopartijskega družbenopolitičnega sistema. Prispevki
							so nastali v okviru posveta Občutljivi osebni podatki v arhivskem
							gradivu tajnih policij, ki je potekal v Arhivu Republike
							Slovenije novembra 2012.</p>
						<p>V uvodnem besedilu dr. Andreje Valič Zver (ki je pravzaprav nagovor s
							posveta) je podana primerjava med ureditvijo dostopa do arhivskih
							podatkov v nekdanjih komunističnih državah (izpostavlja predvsem
							posnemanja vredno ureditev te problematike na Češkem). Valičeva je
							prepričana, da »Evropa ne bo združena, dokler se ne bo vzpostavila kot
							prostor, ki prepoznava fašizem, nacizem, komunizem ter druge totalitarne
							in avtokratske režime kot svojo skupno dediščino ter vzpostavlja odkrito
							razpravo o zločinih totalitarnih režimov v preteklosti«. Slovensko
							politiko, pravo, zgodovinopisje, izobraževanje … čaka v t. i. spravnem
							procesu ali procesu tranzicijske pravičnosti še veliko dela. Še posebej
							pomembno mesto pri razčiščevanju s totalitarno preteklostjo in
							»odstiranju zamolčanega« avtorica pripiše arhivski stroki, saj je
							arhivsko gradivo, ki ni bilo uničeno, izredno »dragoceno za žrtve,
							njihovo rehabilitacijo in raziskovanje njihovih usod. Ne nazadnje se v
							gradivu skrivajo tudi podatki o odporu proti totalitarnim režimom, ki bi
							morali biti mladim generacijam zgled pokončnosti in zvestobe
							idealom.«</p>
						<p>Arhivist Tadej Cankar v svojem prispevku predstavlja glavne
							karakteristike ohranjenega arhivskega gradiva represivnih organov
							nekdanjega enopartijskega družbenopolitičnega sistema, ki ga hrani Arhiv
							Republike Slovenije, in naredi primerjalno analizo pomembnejših vidikov
							hrambe in upravljanja z arhivskim gradivom v nekaterih
							postsocialističnih državah. Študija nazorno pokaže, da so ta vprašanja v
							Sloveniji precej bolj problematična kot v večini primerjanih držav.</p>
						<p>Naslednja dva prispevka dr. Gregorja Jenuša in dr. Dragana Matića se
							dotikata problematike (ne)dostopnosti občutljivih osebnih podatkov v
							arhivskih gradivih nekdanjih organov <pb n="090"/>jugoslovanskega
							enopartijskega političnega režima po drugi svetovni vojni. Vsak s
							svojega zornega kota spregovorita o zahtevnem in odgovornem postopku
							anonimizacije občutljivih osebnih podatkov v arhivskem gradivu ter
							predstavita zagate, v katerih se je znašla arhivska stroka zaradi
							nejasnih določil. </p>
						<p>Dr. Matevž Košir v prispevku z naslovom Odprti arhivi in odgovornost
							uporabnikov odpira vprašanje dostopnosti arhivskega gradiva na podlagi
							načel Mednarodnega arhivskega sveta in nekaterih drugih mednarodnih
							predpisov, ki urejajo dostop do osebnih podatkov v arhivskem gradivu.
							Poudarja, da je prvo in osnovno načelo to, da ima javnost pravico do
							vpogleda v arhive, ki so jih ustvarili javni organi; morebitne omejitve
							dostopa pa morajo biti jasno določene.</p>
						<p>Razmerje med splošnimi pravili varstva občutljivih osebnih podatkov in
							specialnimi pravili o javni dostopnosti arhivskega gradiva nam na
							praktičnih primerih prikaže Urban Brulc z Urada informacijskega
							pooblaščenca, ki se kritično opredeli do aktualne zakonske ureditve in
							prakse dostopanja do tovrstnega arhivskega gradiva ter predlaga možne
							spremembe zakonodaje.</p>
						<p>Vprašanje o svobodi dostopa do arhivov v svojem prispevku na podlagi
							temeljnih načel ustavnopravnega reda, odločitev Ustavnega sodišča RS in
							mednarodnopravnih virov analizira tudi dr. Jernej Letnar Černič.</p>
						<p>Doc. dr. Tamara Griesser - Pečar kot odlična poznavalka arhiva slovenske
							tajne policije ugotavlja, da je bila Katoliška cerkev po koncu vojne
							edina organizirana sila zunaj komunistične partije, za komunistični
							režim torej sovražnik številka ena in je bila zato ena najbolj
							spremljanih organizacij na Slovenskem. Glavni vir za razumevanje tega
							dogajanja vidi prav v arhivu tajne policije, od koder lahko dobimo
							vpogled v načine omejevanja delovanja Katoliške cerkve, načine
							preganjanja njenih predstojnikov in vernikov, primere kršenja človekove
							pravice in dokaze, da je režim skušal Cerkev tudi ekonomsko uničiti. </p>
						<p>Zbornik se zaključuje s prispevkoma dveh sodelavcev češkega arhiva tajne
							policije, mag. Lubomira Augustina in mag. Pavla Kuglerja. Žal uredniki
							niso pomislili, da bi slovenskega bralca utegnilo od branja obeh besedil
							odvrniti dejstvo, da sta objavljeni izključno v angleščini. Vsaj
							povzetek v slovenščini bi si bržkone že zaslužila, saj pomenita dragocen
							prispevek k poglavju v zborniku. Češke izkušnje s soočanjem s
							totalitarno polpreteklo zgodovino, ki jih obravnavata, so namreč v
							marsičem vredne posnemanja. Avtorja se posvetita predvsem vprašanju
							dostopnosti arhivskih gradiv nekdanje češke tajne službe StB (Státní
							bezpečnost) širši javnosti. Navajata, da vsak dan digitalizirajo
							približno 30.000 strani besedila, kar bodo počeli vse do leta 2030, šele
							tedaj bo arhiv češke tajne politične policije postal del državnega
							arhiva. Češki zakon, ki ureja upravljanje z arhivskim gradivom, je zelo
							liberalen. Celotna arhivska dokumentacija je skoraj brez omembe vrednih
							omejitev dostopna širši javnosti, tako češkim kot tudi tujim
							državljanom. Glede tega vprašanja imajo na Češkem široko politično
							podporo, zato niso bili deležni večjih pritiskov, da bi morali omejiti
							dostop do podatkov. Razlog se po vsej verjetnosti skriva tudi v dejstvu,
							da je Češka po koncu komunističnega režima izvedla svojevrstno
							zunajsodno lustracijo, ki sodelavcem komunistične tajne službe onemogoča
							priti do vodilnih mest v javni upravi, vojski, policiji, sodstvu …</p>
						<p>V aktualnem času, ko množica nepreštetih »hudih jam« po naši domovini še
							vedno pomeni sinonim za nekakšno zoprnijo in povsem odvečno premetavanje
							kosti in ko med drugim slovenski prostor dodatno vznemirjajo tudi
							arhivska vprašanja, zbornik Odstiranje zamolčanega nudi veliko
							priložnosti za razmislek in osebno orientacijo v povezavi s to
							problematiko. Strokovne diskusije so povečini napisane v razumljivem
							jeziku in predstavljajo dobrodošlo branje tako za tiste, ki so jim
							področja strokovno blizu, kot tudi za širšo publiko, ki premore vsaj
							toliko resnicoljubnosti, da se ne zadovolji z zlaganimi, zamolčanimi ali
							preinterpretiranimi dejstvi, ki jih prikazuje uradno zgodovinopisje. Da
							pa bi streznjujoča spoznanja, ki jih prinaša zbornik, prišla v splošno
							slovensko zavest, se ni bati: vsebina študij odstira vpogled v mnoga
							poglavja, ki so za današnjo Slovenijo v mnogočem preveč alarmantna, tako
							da bo knjiga v najboljšem primeru ostala spregledana.</p>
					</div>
				</div>
				<pb n="091"/>
				<div type="div2">
					<head>Bela knjiga slovenske osamosvojitve</head>
					<docAuthor>Blaž Knez</docAuthor>
					<div type="div3">
						<p>Bela knjiga slovenske osamosvojitve. Nasprotovanja, ovire, izdaja, Nova
							obzorja, Ljubljana 2013</p>
						<p>V založbi Nova obzorja je lansko leto izšla debela bela knjiga, ki ima
							684 strani in nosi naslov Bela knjiga slovenske osamosvojitve in
							podnaslov Nasprotovanja, ovire, izdaja. Poleg zgovornega naslova
							pojasnjuje namen knjige predgovor, ki ga je prispeval predsednik
							Združenja za vrednote slovenske osamosvojitve Slavko Kmetič. Ravno
							vrednote, ki so vodile do slovenske osamosvojitve, pa so v našem
							vsakdanjiku vedno bolj izpostavljene vsakovrstni eroziji, iz nekaterih
							političnih krogov predvsem načrtni … </p>
						<p>V knjigi so v štirih obsežnih poglavjih zbrani dokumenti v smiselnem
							zaporedju. Prvo poglavje govori o razorožitvi Teritorialne obrambe v
							maju leta 1990, ravno v dneh, ko je bil že izvoljen Demos, do prisege
							nove vlade in primopredaje pa še ni prišlo. Posebno zanimiv del prvega
							poglavja sta pričevanji Toneta Krkoviča in Janeza Janše. Več kot
							zanimiva je tudi dokumentacija o neodzivnosti oziroma zapoznelih odzivih
							Predsedstva republike Slovenije. Mnogo pove tudi jezik, ki ga v
							fotokopiranih dokumentih lahko srečamo v originalu. Omenjena razorožitev
							se tako po nekaterih uradih občinskih štabov Teritorialne obrambe
							poimenuje premeščanje in varovanje, drugod prevzemanje, predaja orožja
							ali celo vračilo orožja. Tako lahko ob pozornem branju množice
							dokumentov mimogrede postaneš ljubiteljski psiholog in iz
							najrazličnejših pomembnih malenkosti spoznavaš vzdušje v posamezni
							lokalni pisarni občinskega štaba Teritorialne obrambe. V drugem poglavju
							z naslovom Nasprotovanja ukrepom za zavarovanje osamosvojitve so zbrane
							poslanske pripombe, amandmaji in predlogi, ki so jih predstavniki
							političnih strank vlagali kot nadomestilo ali navidezna izboljšanja
							ukrepov Demosove vlade za osamosvojitev. Branje teh zabeležk pokaže
							ničelno stopnjo enotnosti naše politike pri najpomembnejših vprašanjih,
							pomembnih za preživetje tega naroda. Zopet se lahko čudimo
							parlamentarnemu jeziku, tokrat predvsem jeziku Milana Aksentijevića.
							Tretje poglavje nastavlja Ogledalo zakulisja. Ob branju tega poglavja
							lahko pokukamo tudi v kakšno pisarno politika ali diplomata in morda
							prisluhnemo tudi kakšni tiše izrečeni besedi. Med drugim lahko preberemo
							izjavo našega diplomata, da <figure>
								<graphic url="slike_z_92/z_92_39.png"/>
								<head>
									<name/>
								</head>
							</figure>so vlaki sicer naloženi s tanki in čakajo na odhod proti jugu,
							vendar Hrvati tega nočejo. Vse kaže, da slovenska vlada še ne bo padla.
							Kar neverjetno je, da sta bila stavka izrečena 29. 7. 1991, mesec dni po
							osamosvojitvi. Prav neverjetno je, katera in kakšna sredstva je bila
							pripravljena uporabiti JLA za ohranitev tistega sprevrženega stanja,
							poleg tega pa se je brigala za »čuvanje časti i dostojanstva JNA«.</p>
						<p>Na vsakem koraku po pomladni naravi je prav pretresljivo, kako se
							prekriva polomija, ki jo je povzročil zimski žled. Podobno je doživetju
							dneva po nevihti na morju. Sonce takrat sije z jasnega neba, kot bi se
							ne zgodilo nič. Ptice se spreletavajo nad kot olje gladkim morjem. Le
							sem in tja lahko na obali najdemo kakšen predmet, ki ga je prineslo od
							kdo ve kod. Nasprotno pa je vse, kar je bilo nepritrjeno ali po nemarnem
							pozabljeno zunaj, izginilo in je že prekrito z mivko v temnih globinah
							morja. Veliko napora in skrbi je potrebnega, da se kakšen tako izgubljen
							predmet vrne nazaj na svetlo in še težje v vsakodnevno uporabo. Tako je
							ob branju reakcij na razorožitev TO, prav neverjetno nasprotje med
							vdanostjo v usodo nekaterih, ki mislijo, da morajo »nekomu vrniti«
							orožje TO, in osebno zavzetostjo in izpostavljanjem drugih, ki so na vse
							načine spodbujali Predsedstvo, naj vendar izda ukaz o prepovedi predaje
							orožja.</p>
						<p>Preizkušnje nas delajo zrelejše. Tudi zimski žled mi je prinesel
							spoznanje o nas samih. Nikoli ne bom pozabil olajšanja, pa tudi
							nelagodja, ki me je obšlo, ko sem v domačem v led ujetem kraju opazil
							avstrijske gasilce. Njihova <pb n="092"/>prisotnost je spremenila
							obnašanje domačinov. Kar naenkrat so vsi začeli opravljati nujno
							potrebna dela. Skupno so tudi obžagali nalomljene veje na višini, saj so
							s seboj pripeljali potrebna dvigala. Moje nelagodje se je razraslo, ko
							so veje obležale prav tam, kamor so padle. Prav na pločniku v središču
							kraja. Mimoidoči pa so se zaradi neprehodnosti pločnika preusmerili kar
							na cesto. Potem ko sem se čiščenja pločnika lotil sam, sem od mimoidočih
							slišal le vprašanja o odgovornosti za pobiranje vejevja po pločnikih.
							Ali je za to poklican župan, vlada ali civilna zaščita? </p>
						<p>Vprašajmo se, kako nas je kot narod zaznamoval večdesetletni
							revolucionarni žled? Ves čas smo ob vsakem novonastalem problemu samo
							počakali, saj je odgovor na situacijo gotovo že obravnaval pristojen
							organ. Jasno da civilnodružbenega mnenja ni bilo mogoče izreči, saj je
							bilo vse življenje instrumentalizirano in prežeto z mislijo na Vodjo.
							Človek se sedaj, v dobi demokracije, vpraša, kje so sedaj odplavljeni
							slabo pritrjeni predmeti, kot so načelo subsidiarnosti, prislovična
							pridnost Slovencev in poštenost? Ali nismo Slovenci priden narod? Smo
							Slovenci nekoč bili pošteni? Smo sploh še Slovenci? Kje so danes
							pomladanski brsti na polomiji narodovega telesa?</p>
						<p>Med zanimivimi spoznanji ob premišljevanju o osamosvojitvenih odločitvah
							je tudi dvom v upravičenost poudarjanja tega, kako zelo pomembna je bila
							odločenost slovenskega naroda, da se 1941 upre okupatorju. Iz zbranega
							gradiva je jasno, da tako kot prvič, leta 1941, tudi drugič, leta 1991,
							komunističnim Slovencem ni šlo za slovenski narod, vrednote zahodne
							civilizacije, za človekovo dostojanstvo, svobodo in vladavino prava.
							Kljub nenehnemu hvaljenju upornikov iz leta 1941 in vztrajnemu
							omalovaževanju upornikov iz leta 1991 je predstavljala odločitev za
							akcijo leta 1941 sproženje petelina na avtomatski puški, ki je nato
							delovala na naših tleh bolj ali manj strnjeno pet desetletij, do druge
							odločitve za demokratizacijsko akcijo ob osamosvojitvi. Šele takrat so
							se namreč prenehali sistematični fizični uboji političnih in ekonomskih
							prebežnikov na naši severni in zahodni meji. Da o vrednosti navadnega
							človeka in ubijanjih na mnogotere druge načine sploh ne izgubljamo
							besed. </p>
						<p>Četrto poglavje, ki nosi naslov Javna nasprotovanja, politično zakulisje,
							pa najbolj izstopa kot nedokončano delo. Seveda je zanimivo prebrati,
							kakšno mnenje je imel januarja 1989 Tomaž Ertl o demokratizaciji in kako
							je svoje poglede ubesedil na takratnem sestanku sekretarjev za notranje
							zadeve. Težje pa je sprejeti dejstvo, da so taki in podobni (ne)spodobni
							možje še danes na mnogih najpomembnejših mestih v naši državi, ki vsaj
							deklarativno temelji prav na stvareh, ki so jih (jih še?) tako globoko
							prezirali. Prebiramo lahko tudi dnevna zaničevanja vsakršnih
							osamosvojiteljskih teženj Demosa, ki jih je zapisoval Neven Borak, s
							psevdonimom Veno Karbone in objavljal Dnevnik. Za nagrado je kmalu
							postal svetovalec vlade dr. Drnovška. Takih in podobnih primerov pa kar
							mrgoli. Občudovanje nasilja, prezir do žrtev, nerazlikovanje med dobrim
							in zlim, poniževanje posameznika, zaničevanje tradicije, zavračanje
							naravnega prava, zavračanje odgovornosti za genocid, zatiranje
							pluralnosti, če ni v okviru skrajno levih sil … vse to je še vedno
							vsakodnevni gost naših medijev. Oligarhi, ki so ugrabili našo državo,
							nas poskušajo navaditi, da je tako postopanje običajno. Vse te pojave
							moramo zavestno spremljati in opozarjati nanje, saj so napad na
							Slovenijo, na njeno ustavno utemeljeno demokratično ureditev, in
							pomenijo načrten boj za nekonkurenčnost naše države. Samo taka država in
							samo tako poškodovano ljudstvo pa je primerno, da mu vladajo
							najrazličnejši revolucionarji. Bela knjiga slovenske osamosvojitve je
							dober priročnik za ponovno osebno nastavitev pozornosti na polomijo, ki
							jo je povzročil v našem narodu levičarski eksperiment.</p>
					</div>
				</div>
				<pb n="093"/>
				<div type="div2">
					<head>Odmevi na knjigo Slovenija 1945</head>
					<docAuthor>Marcus Ferrar</docAuthor>
					<div type="div3">
						<p>Avtorji nikoli ne vedo, kako bo njihova knjiga sprejeta. <hi
								rend="italic">Slovenija 1945</hi> pripoveduje o ljudeh, ki so bežali
							iz povojne Jugoslavije, in o pobojih, v katere so bili posredno vpleteni
							Britanci. Lahko se sprašujemo, koliko ljudi se bo ta zgodba po
							šestdesetih letih še dotaknila. In vendar je knjiga sprožila različna
							mnenja.</p>
						<p>Začelo se je v Britaniji. Ko je bila knjiga konec leta 2005 objavljena,
							so avtorji pozvali vlado, naj izrazi obžalovanje zaradi repatriacije
							12.000 slovenskih vojakov iz Avstrije leta 1945. Britanska armada se je
							ponašala s slavo, ker je premagala nacističnega sovražnika, ki je grozil
							vsemu svetu. To pa, da so poslali Slovence domov v smrt, je bilo
							zavrženo dejanje in bi ga morali pošteno priznati. Tem bolj, odkar je
							Slovenija neodvisna država in je kot Britanija članica Nata in Evropske
							zveze. Vsekakor prijateljska država.</p>
						<p>Mnogo britanskih prijateljev nam je prezirljivo govorilo, da zapravljamo
							čas. Vendar pa so Britanci vedeli, da so takrat naredili narobe. Že
							avgusta 1945 je J. M. Addis, uradnik zunanjega ministrstva, napisal
							interni memorandum, v katerem pravi: »To, da je osma armada izročila
							Slovence in druge Titovim silam, je bila strašna napaka … v približno
							tednu dni konec maja so britanske čete te nesrečne može poslale preko
							meje, da jih je nato poklala Titova armada.« Drug uradnik zunanjega
							ministrstva, Jock Colville, prej zasebni tajnik Chamberlaina, Churchilla
							in Attleeja in kasneje princese Elizabete, je dodal novembra 1945:
							»Mislim, da ne moremo storiti drugega kot priznati, da je bila narejena
							huda napaka in da zgodba ni v čast neposredno prizadetim častnikom.«
							Toda na koncu je neki predstojnik pripisal, da v zvezi s tem ne namerava
							ukreniti ničesar. </p>
						<p>Do današnjega dne britanska vlada ni nikoli odkrito priznala, da so se
							stvari res dogodile niti ni izrazila obžalovanja. Vendar pa smo tri
							tedne po izidu knjige <hi rend="italic">Slovenija</hi>
							<hi rend="italic">1945</hi> dobili pismo Jacka Strawa, ki je bil takrat
							britanski zunanji minister. Pisal je: »Vaša knjiga obeta prispevati k
							našemu skupnemu razumevanju tega strašnega razdobja evropske zgodovine …
							Prav je, da se, ko se Evropa spominja trpljenja vseh narodov v tem času,
							tudi mi spomnimo tragedije, ki je doletela slovensko ljudstvo.«</p>
						<p>Nobenega obžalovanja, nobenega priznanja odgovornosti, pa vendar
							nepričakovan izraz naklonjenosti z najvišje ravni. Niti John Corsellis
							niti jaz nisva še nikoli objavila nobene knjige, sedaj pa sva pripravila
							britanskega zunanjega ministra do tega, da je zapisal te prijazne
							besede. Predstavljam si uradnike, kako so tekali okrog ministra in ga
							skušali odvrniti od tega, nato pa ga je glas vesti le prepričal, da je
							zavrnil njihov nasvet in poskušal biti spodoben. Že to, samo to je bilo
							osrečujoče. Kolikokrat lahko ponižni pisatelji ganejo vest visokega
							vladnega ministra?</p>
						<p>Keith Miles, OBE<note n="10" place="end" xml:id="ftn10"> Officer of the
								Order of the British Empire, Častnik reda britanskega
								imperija</note>, predsednik Britansko-slovenskega društva, je
							začutil, da to ni bilo dovolj, in se je obrnil na poslance. Naslednje
							leto je poslanec John Austin v spodnjem domu parlamenta predlagal
							pobudo, s katero poziva britansko vlado, da »zaradi te napake izrazi
							iskreno obžalovanje«. 63 poslancev iz vseh strank jo je podpisalo, tudi
							Michael Ancram, bivši predsednik konservativne stranke in besednik za
							zunanjo politiko. Pri tem je ostalo, kar je usoda večine parlamentarnih
							pobud, izkazalo pa se je, da velik del zakonodajalcev čuti, da se stvari
							ne sme pustiti nerazrešene.</p>
						<p>Kasneje leta 2006 je John Austin kot predsednik vsestrankarske
							britansko-slovenske parlamentarne skupine ob obisku v Sloveniji govoril,
							kako si obe deželi delita vrednote odkritosti in demokracije ter da sta
							privrženi povojni spravi. Izjavil je: »V tem duhu bi rad izrazil
							obžalovanje za to, kar so naredili Britanci.« Lahko da je to prišlo
							pozno, pa vendar je bilo plemenita poteza.</p>
						<p>
							<hi rend="italic">Slovenija 1945 </hi>se je tudi pri Slovencih dotaknila
							občutljive točke. Oni so bili tisti, ki so, skupaj z drugimi
							Jugoslovani, poklali 12.000 vrnjenih vojakov. V času objave knjige v
							slovenščini leta 2006 je bila slovenska družba globoko razklana glede
							tega vprašanja, ki je bilo po 1945 tabu. Na eni strani so bili
							privrženci partizanskega gibanja, ki so ga vodili komunisti, ti so
							sovražili mrtve vojake kot izdajalce. Na drugi pa je bil velik del
							prebivalstva, ki je žaloval za žrtvami kot branilci nekomunističnega
							načina življenja. Tu pa se pojavita dva tujca, ki hočeta predstaviti
							dejstva na način, ki bi bil sprejemljiv za obe strani. Čakala sva z
							zadržanim dihom. Lahko bi naju ignorirali kot obstranca, ki ne doumeta
							zapletenosti zadeve. Namesto tega pa sva opazila val olajšanja, da se je
							nazadnje vendar eden lotil mučnega vprašanja, <pb n="094"/>s katerim
							Slovenci sami niso mogli opraviti. Da sva bila obstranca, je bila
							prednost. Vse sovražne napetosti, ki so se nakopičile okrog tega
							problema, so se, kar zadeva naju, razrešile. Knjiga je takoj postala
							uspešnica. Predsednik slovenske vlade Janez Janša je napisal, da vidi
							»ta poskus treznega in stvarnega poročila o tem nesrečnem in dolgo
							prikrivanem poglavju slovenske zgodovine kot dragocen prispevek k
							vzdrževanju skupnih vrednot, ki jih Slovenija in Velika Britanija delita
							kot partnerja v Evropski zvezi.«</p>
						<p>Ali je <hi rend="italic">Slovenija 1945</hi> prinesla med Slovence
							pomiritev? Ne zares oziroma vsaj ne do sedaj. Toda Slovenci čutijo
							pripravljenost, da o zadevi govorijo in pišejo bolj svobodno kot prej.
							Stopila je na plan. To sem otipljivo čutil, ko sem po tem potoval po
							Sloveniji. V nekem domu me je star mož, ki ga dotlej še nikoli nisem
							videl, potegnil na stran in mi pokazal cesto, ki je bila 1945 »vsa
							zelena od <hi rend="italic">domobrancev</hi>«. Njegov brat je bil eden
							od pobitih. Mlad mož, ki je prišel popravit okno, mi je stresel roko in
							rekel: »Hvala! Hvala za knjigo. Moj stari stric je bil eden od <hi
								rend="italic">domobrancev</hi>.« Na koncertu na prostem v Ljubljani
							me je stara gospa potrepljala po hrbtu. Kot otrok je bežala čez
							ljubeljski prelaz in sedaj me je videla na televiziji. Srečanja je bila
							nadvse vesela. »To je čudež,« je ponavljala.</p>
						<p>»Ali ste hodili čez Ljubelj res tako, kot sem opisal v knjigi?« sem
							vprašal. »Da, prav tako je bilo!« je zaklicala. To avtor zmeraj rad
							sliši.</p>
						<p>Slovenski emigranti v tujini, ki so predmet knjige, so bili veseli, da je
							njihova zgodba končno jasno popisana. Nekateri se ne strinjajo s
							političnimi vidiki, toda če je naša zgodba pomagala razseljenim, hudo
							preizkušenim ljudem osmisliti njihovo življenje, sva dobro opravila
							svojo nalogo.</p>
						<p>Sčasoma je <hi rend="italic">Slovenija 1945</hi> prišla v roke druge
							generacije Slovencev v tujini, in njihovi odzivi so bili najbolj
							čustveni. Kot mnogi otroci med vojno hudo preizkušanih ljudi nikoli niso
							v celoti dojeli, kaj so njihovi starši prestali. Ali so starši molčali
							ali pa so jim lahko posredovali le zmedeno podobo svojih nenavadnih
							izkušenj.</p>
						<p>Eden takih Slovencev je prišel do knjige potem, ko je na kanadskih
							ledolomilcih prebil 20 let, med katerimi, je rekel, »nikoli nisem mnogo
							spraševal očeta, ker sem vedel, da nerad govori o tem. Sedaj pa me zelo
							zanima.« Druga je pisala, kako pomembno je bilo zanjo, da je spoznala
							zgodbo, kajti njen oče je umrl, ko ji je bilo 16 let. Tretji je
							pripominjal: »Naša preteklost je skrita v podzavesti nas vseh in nas
							bremeni. Taka knjiga nam bo pomagala, da bomo breme laže prenašali.«</p>
						<p>Tem bralcem, ki so sedaj odrasli in imajo že svoje lastne otroke, je
							knjiga izpolnila vrzel v njihovih osebnih zgodovinah. Občutili so, da so
							njihove družine imele preteklost, tam, kjer je bila prej praznina.
							Njihova čustva so se sprostila. Govorili so o »zgodbi, ki me zasleduje v
							sanjah«, o sreči v njihovih srcih in solzah, ki so tekle ob knjigi v
							njihovih družinah. Avtor ne more dobiti večje nagrade kot to, da gane
							srca bralcev.</p>
						<p>Končno besedo prepuščam Johnu Corsellisu. Ko so naju intervjuvali na
							slovenski televiziji, so ga vprašali, kako je njegovo kvekersko
							prepričanje vplivalo na njegov odnos do zgodbe. Njegov odgovor bi komaj
							bil lahko bolj jedrnat in stvaren: »Sveto pismo pravi: ne ubijaj, in jaz
							verjamem, da Sveto pismo natanko to <hi rend="italic">misli</hi>.«</p>
					</div>
				</div>
				<pb n="095"/>
				<div type="div2">
					<head>Justin Stanovnik – Meškov nagrajenec<note n="11" place="end"
							xml:id="ftn11"> (Iz utemeljitve »častnega priznanja za življenjsko delo
							klasičnemu filologu, uredniku in premišljevalcu postmoderne poti Justinu
							Stanovniku«)</note>
					</head>
					<div type="div3">
						<p>»Justin Stanovnik je popisovalec ter razčlenjevalec stanja, ki ni nastalo
							"kar po sebi", temveč je rezultat demontaže prvin, ki so v človeka
							položene kot v bitje, katerega zavedanje in intelektualna evolucija sta
							ga nujno vodili v oblikovanje duhovne in materialne polis, ki je
							temeljila na razodetju. Šele ko je človek zavrnil Presežno, njegovo
							besedo in njegov čas, je vstopil v prostor neskončne manipulacije, ki jo
							je zagotavljal prav teror. Znašel se je v krču poljubnega: zgodovina se
							je začela, pač v nekem trenutku: tega je arbitrarno določil kar sam (za
							razmere v domačiji, leta 1941): prav je bilo naenkrat narobe in narobe
							prav, človek je bil Bog – ta pa je bil prečrtan, mrtev.</p>
						<p>Justin Stanovnik je tako pričevalec celovitega humanizma, bolje potrebe
							po njegovi integralni obnovi. Ta a priori zahteva vrnitev k prvinskemu
							ustroju jezika, v strukturo, kjer sta označevalec in označevano povezana
							v skladju, kakršnega je v zahodno mišljenje vneslo prvobitno krščanstvo.
							Šele beseda, spočeta v simbiozi jezika in stvari, lahko vnovič vzpostavi
							realna razmerja med tistimi, ki jo za oblikovanje skupnosti uporabljajo,
							med subjekti polis, med državljani ali ljudmi. V tej zvezi bomo navedli
							stavek iz govora, ki ga je profesor Stanovnik imel ob odprtem grobu
							življenjskega prijatelja Tineta Velikonje, poznavalci pa so ga ocenili
							kot najbolj izčrpno zgodovino slovenstva v 20. stoletju. Profesor
							Stanovnik v trenutek pred razsnovo, na tisto mesto, ki so ga antični
							tragedi označevali kot »katastrofo«, vnaša naslednjo misel: »To, kar
							omogoča politiki, da postane gradbena prvina civilizacije, je njena
							soobstojnost z integralnim razumom«. To je eden najboljših povedkov, kar
							jih je bilo kdaj artikuliranih v slovenskem jeziku, glede na stanje v
							domovini pa morda najbolj usodna misel, ki jo je mogoče izreči.
							Boljševiškemu človeku je bila namreč odvzeta političnost, ta pa je
							nastala kot posledica odsotnosti celovite kohabitacije z razumom na
							sebi, z integralnim razumom. Osvoboditev državljanov današnje republike
							(slovenske in evropske, svetovne) bo mogoča šele ob hkratni vzpostavitvi
							razuma, ta pa predpostavlja osvoboditev logosa, kot smo dejali v
							začetku. Stanovnikov program je program restitucije političnega človeka
							in njegove polis, v najbolj elitnem pomenu besede.</p>
						<p>In prav tu je največja dragocenost Stanovnikovega opusa. Njegovo pisanje
							pomeni rehabilitacijo logosa, posledica tega pa je nastanek <figure>
								<graphic url="slike_z_92/z_92_40.png"/>
								<head>
									<name/>
								</head>
							</figure>neverjetne materinščine, ki kar drhti od klicev iz
							metafizičnega obnebja: slednje se vanjo preliva preko antične, klasične
							kulture, na ta način pa obuja spomin na zajetje logosa, kakršnega je v
							človeški jezik v prvih stoletjih našega štetja vneslo razodetje,
							tradirano v grščini, v naš kulturni prostor preneseno v latinščini. Vse
							to zahteva neverjetno, za zmožnosti sodobnega človeka prav
							neuresničljivo krepost.</p>
						<p>Justin Stanovnik je zato skupaj s svojim jezikom ena najčistejših postav,
							kar jih premoremo. To je vtis, ki nastaja ob poglobljenem branju
							njegovega opusa: ta je veličasten, četudi so mu za realizacijo včasih
							dovolj najbolj elementarne lege.«</p>
					</div>
				</div>
			</div>

			<div type="div1">
				<pb n="096"/>
				<head>Izjava NSZ</head>
				<div type="div2">
					<head>O predlaganem spomeniku žrtvam vseh vojn</head>
					<div type="div3">
						<p>1. NSZ je društvo, ki deluje v javnem interesu na področju ugotavljanja
							žrtev boljševiškega napada na slovenski narod v času druge svetovne
							vojne in po njej, ki ga je z nasilno revolucijo izvedla Komunistična
							partija Slovenije. Zato šteje za svojo pravico in dolžnost, da pove
							svoje mnenje o predlaganem spomeniku žrtvam vseh vojn.</p>
						<p>2. Po 70 letih ni dokončno ugotovljeno niti število morišč in ne število
							vseh žrtev, zlasti pa velika večina žrtev še ni odkopana iz brezen,
							jarkov in rudniških jaškov ter spodobno pokopana na urejenih
							pokopališčih. </p>
						<p>3. Urejeni grobovi in pokopališča žrtev revolucije so bila barbarsko
							oskrunjena ter jih še vedno ni dovoljeno obnoviti. Ministrstvo za
							kulturo ne dovoli, da bi na Turjaku postavili preprost križ na kraju,
							kjer je bilo zločinsko ubitih 28 ranjencev, češ da bi to bilo
							nekulturno, podjetje Žale ne dovoli postavitve nagrobnega križa na
							grobovih vaških stražarjev, še huje, MO Ljubljana uradno zahteva
							odstranitev skromnega in že oskrunjenega železnega križa, ki označuje
							domobransko vojaško pokopališče na Orlovem vrhu in nadomešča prvotnih
							140 nagrobnih križev. Istočasno pa državno tožilstvo zažiganje križev
							skuša uveljaviti kot umetnost!</p>
						<p>4. Boljševiška revolucija ima nešteto spomenikov po vsej državi, večinoma
							s samostojni slovenski državi sovražnimi simboli. </p>
						<p>5. Slovenskemu pravosodju ni bil izročen še nihče iz množice udeležencev
							pri množičnih umorih in drugih zločinih zoper človečnost in mednarodno
							pravo. Nasprotno, najvišji državni organi sodelujejo pri restavraciji
							propadle boljševiške misli in ureditve, pri skrivanju in zagovoru
							zločincev. </p>
						<p>6. V slovenskem pravnem redu je še vedno v veljavi več protiustavnih
							zakonov (»vojni zakoni«), ki imajo različne predpise za pripadnike in
							somišljenike različnih strani državljanske vojne in revolucije. Še bolj
							različna je uporaba zakonov in obravnava posameznikov v pravnih
							postopkih.</p>
						<p>7. Tudi nekateri najvišji predstavniki slovenske države nasprotnike
							nasilne komunistične revolucije, žive in mrtve, še vedno javno štejejo
							za kolaborante in narodne izdajalce, javno pa slavijo boljševiške
							zločince. </p>
						<p>8. Ob takšnih pravnih in dejanskih razmerah v sedanji Sloveniji je
							načrtovanje in postavljanje »spomenika žrtvam vseh vojn« samo nova
							manipulacija, ki naj podaljša boljševiški mit o t. i. NOB, prikrije
							težke zločine nad narodom in posamezniki ter zavaruje privilegije
							zločincev. Dokler niso urejene temeljne stvari preteklosti in
							sedanjosti, nimajo takšni spomeniki ničesar skupnega z resnično spravo
							ali odpravo narodnega razdora.</p>
						<p>Anton Drobnič</p>
					</div>
				</div>
			</div>
		</body>
		<back>
			<div type="div1">
				<head>Na platnicah</head>
				<div type="div2">
					<head>Voščilo</head>
					<div type="div3">
						<figure>
							<graphic url="slike_z_92/z_92_41.png"/>
							<head>Matej Metlikovič, vstajenje (2004), akril na kartonu, 24 x 30
								cm<name/>
							</head>
						</figure>
						<p>Dragi bralci Zaveze,</p>
						<p>Naj vam velikonočni prazniki vlijejo poguma in upanja! </p>
						<p>Uredništvo</p>
					</div>
				</div>
				<div type="div2">
					<head>Priporočamo</head>
					<div type="div3">

						<figure>
							<graphic url="slike_z_92/z_92_42.png"/>
							<head><name>Alain Besançon</name>
								<lb/>Zlo stoletja</head>
						</figure>
						<p>Izdala Družina</p>
						<p>Prednaročila: 01/360-28-28</p>
					</div>
				</div>
			</div>
		</back>
	</text>
</TEI>
