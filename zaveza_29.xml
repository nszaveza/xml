<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>mag. Mirko Kambič </name>
               <name>Simon Dan </name>
               <name>Tine Velikonja</name>
            </respStmt>
            <respStmt>
               <resp>Dokumentarne fotografije so iz arhivov družin Kastelic, Golob in drugih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>465KB XML</extent>
         <publicationStmt>
            <publisher>
               <address>
                  <addrLine>Nova Slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 01/425-15-37</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">29</idno>
            <idno type="ISSN">??</idno>
            <date>2011-03-10</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">29</biblScope>
                     <biblScope type="vol">VIII</biblScope>
                     <biblScope>številka 2, junij 1998</biblScope>
                     <date when="1998-06">1998</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-03-10">
            <name>Alexander Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 29</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <head>Nova paradigma</head>
               <docAuthor>Justin Stanovnik</docAuthor>
               <div type="div3">
                  <p>Vse kaže, da vstopamo v novo obdobje; označuje ga intenzivno delo za
                     reinterpretacijo preteklosti. Interesenti iz zbora komunističnega nasledstva so
                     ponovno dokazali, da eno govorijo in drugo delajo. Govorijo, da se je treba od
                     preteklosti odlepiti in se usmeriti v prihodnost, v resnici pa je preteklost
                     predmet njihovega osrednjega zanimanja. Instinktivno namreč čutijo, da je zanje
                     samo v preteklosti tisti prostor, v katerem lahko iščejo svojo legitimnost –
                     upravičenost za svoj obstanek. Sedanjost je namreč prostor, ki terja
                     zagotavljanje dobrin – stvari, ki so potrebne za obstoj posameznika in
                     skupnost. Sedanjost terja torej ustvarjalnosti. To pa je področje, ki je bilo
                     iz njihovega duhovnega sveta izrinjeno. Izrinila ga je neka druga sposobnost –
                     sposobnost manipuliranja.</p>
                  <p>To sposobnost so komunisti razkazovali vedno in povsod – tudi v Sloveniji. Da
                     se je tisoč ljudi naselilo v svetu, ki jim je bil v vseh komponentah življenja
                     ne samo tuj, ampak celo sovražen, da so si ta svet v nekaj letih podredili, za
                     to so morali biti tako virtuozni mojstri v ravnanju z ljudmi, da je vsako
                     vlakno njihove biti brnelo od tega mojstrstva. Zato jim je bil uspeh
                     zagotovljen. Toda to je bil tudi uspeh, ki mu niso mogli vliti pravega,
                     resničnega in trajnega življenja. Vzdrževali so ga lahko samo tako, kakor so ga
                     dosegli – z manipuliranjem. To pa ne more prav dolgo trajati. In res ni trajalo
                     več kot pol stoletja. Nastopil je resničen čas z resničnimi problemi, ki jih z
                     manipulacijo nikakor ni bilo mogoče več reševati. Manipulacija je zadoščala
                     samo še za en uspeh: da so kljub vsemu, kar se je v njihovi režiji zgodilo,
                     ostali na oblasti. Temeljev za novo življenje pa z manipulacijo ni bilo mogoče
                     postaviti. Novi čas je namreč zahteval resnično politiko. Zanjo pa komunisti
                     niso in nimajo talenta. Zato se morajo vračati v preteklost.</p>
                  <p>Komunisti so pol stoletja živeli od preteklosti. O njej so uveljavili dve
                     interpretaciji ali dve razlagi, ki sta imeli sicer izhodiščno oprijemališče v
                     resničnosti, končno podobo pa jima je dala partijska ideologija. Tej se je
                     posrečilo, da jo je fiksirala v nepremagljivost mita. Ena interpretacija
                     preteklosti je nosila oznako revolucija, druga pa narodnoosvobodilni boj.</p>
                  <p>Na prvi interpretaciji je gradil Kardelj. Kardelj je utemeljeval upravičenosti
                     partije do oblasti na revoluciji. Revolucija, njena ideologija in njena
                     pragmatika, je bila poglavitna Kardeljeva skrb, narodnoosvobodilni boj ali,
                     bolje, enobe se je moral zadovoljevati z vlogo spremljajočega aranžmaja.</p>
                  <p>S tem se je nehote pokazala tudi določena zanimiva resničnost: Pokazalo se je,
                     da je v središču vsega vedno bila revolucija kot način prevzema oblasti, boj z
                     okupatorjem pa je bil nekaj drugotnega – samo način, kako je bilo mogoče
                     mobilizirati ljudi za središčne revolucionarne cilje. Na mit o revoluciji se je
                     Kardelj mogel opirati zaradi dveh okoliščin. Prvič revolucija za njegovega
                     življenja v domačem prostoru še ni začela kazati vse nezadostnosti za
                     spoprijemanje z zahtevami življenja; drugič pa je bila revolucija kot način
                     reševanja družbenih problemov v svetovnem, tudi evropskem, merilu še vedno
                     sprejemljiva – njen blišč je sicer že temnel, a se je bilo nanjo še mogoče
                     legitimno sklicevati. Po Kardeljevi smrti, zlasti v poznih osemdesetih letih,
                     pa je kriza družbe, ki jo je vzpostavila revolucija in ki je bila zgrajena na
                     revolucionarnih premisah, napredovala do te mere, da je že začela klicati po
                     radikalni spremembi.</p>
                  <p>S tem pa je revolucija ne samo izgubila visoko mesto razsodnice nad stvarmi –
                     kako so in kako niso – ampak je tudi bila odrinjena na tisto obrobje, od koder
                     prej ali slej vse izgine v zunanjo temo. Ko se je izkazalo, da revolucija niti
                     življenja ne more več nositi, kaj šele da bi vzdrževala začetne obljube o koncu
                     zgodovine in o izmiritvi vseh stvari, se je morala izpostaviti radikalni
                     kritiki. To pa je bil njen konec, zakaj revolucija je živela tudi od tega, da
                     se je kritična misel sploh ni smela dotakniti. Revolucija je bila
                     diskreditirana, diskreditirana pa je bila tudi epoha, ki jo je revolucija
                     odprla, potem pa jo je morala zapustiti, ne da bi ji bila podelila tisto
                     izpopolnitev, ki jo je obljubljala. Z revolucijo sedaj ni bilo mogoče ničesar
                     več početi.</p>
                  <p>Kardeljevski čas je minil in napočil je pokardeljevski čas. Njegovo bistveno
                     določilo je bilo v tem, da je narodnoosvobodilni boj ali enobe sedaj dajal
                     poglavitno možnost za legitimiranje partijske oblasti. Kakor je bila nekoč
                     revolucija tista, ki je komunistom podeljevala pravico do vodilne politične
                     vloge, tako je to pravico sedaj obetal dajati boj proti okupatorju ali boj za
                     narodovo svobodo. Vsa partijska ideološka središča, vse ustanove in vsi mediji,
                     ki so v ta središča gravitirali, so čez noč prenehali govoriti o revoluciji in
                     se osredotočili na boj proti okupatorju ali kar se jim je zdelo še bolj
                     imenitno, na boj proti fašizmu. Od dveh interpretacij zgodovine je, kakor se
                     pogosto dogaja, tista, ki je bila do sedaj tako rekoč v rezervi, prevzela, ko
                     je prva izgubila osnovno verodostojnost, nosilno vlogo. Vse sile, ki so
                     odgovorne za ideološki del projekta, so to interpretacijo začele opremljati z
                     vsem, kar se jim je zdelo, da mora imeti, če naj bi opravljala svojo vlogo v
                     novih razmerah. Treba jo je bilo modernizirati, treba je bilo adaptirati njeno
                     celotno ikonografijo, na novo je bilo treba premisliti njene simbole. Delo kot
                     rečeno še traja in še zdaleč ni končano, pa tudi tako lahko ni, kot se je od
                     začetka zdelo.</p>
                  <figure>
                     <graphic url="slike_z_29/z_29_01.png"/>
                     <head>Žale – Ljubljanske farne spominske plošče <name type="author">Mirko
                           Kambič</name></head>
                  </figure>
                  <p>Zgodile so se bile medtem nekatere reči, ki tudi tej interpretaciji preteklosti
                     niso več puščale povsem prostega poleta. Tudi tu se je namreč pojavila kritika,
                     prostor za interpretacijo ni bil več prazen in ni več dopuščal poljubne
                     obdelave. Tu so sedaj že bile nekatere omejitve, mimo katerih ni bilo mogoče
                     več enostavno iti. Pojavljala se je celo nujnost apologetike, ki je, kot znano,
                     velika sovražnica mitske formulacije preteklosti. Čas je bil sicer še
                     sorazmerno ugoden, doma in zunaj, a so tu že bile neke meje in omejitve, ki jih
                     je morala ideologija upoštevati, če naj bi njeni izdelki bili sprejemljivi za
                     trg, ki se je bil sedaj vzpostavil.</p>
                  <p>Vse torej ni šlo več, kot pravimo, gladko; poglavitna stvar pa je bila v tem,
                     da so novi mitotvorci – novi interpreti – začeli kazati znake utrujenosti. Ta
                     sicer še ni načela njihovega splošnega zagona in vztrajnosti, očitno pa ni bilo
                     več tiste iznajdljivosti, ki nas je z njihove strani vedno presenečala.
                     Nekatere rešitve in nekatere njihove kretnje so včasih že bile takšne, da smo
                     pomislili, da so začeli usihati izviri, ki so nekoč tako bogato in razkošno
                     napajali njihovo gibanje. Človek se ni mogel znebiti vtisa, da se je tudi na
                     tej strani začel proces staranja: Še je bila volja – te jim sploh ni manjkalo –
                     a je bila bolj podobna nečemu, kar je zgolj zunaj in nima več notranje moči. Ni
                     bilo očitno več tistih sil, ki se iz notranjega navdiha, iz sebe spet in spet
                     obnavljajo.</p>
                  <p>Potem ko so torej koristniki komunistične dediščine modro zapustili pozicije
                     revolucije, so, kot rečeno, zagledali novo možnost v enobeju in ga sklenili
                     narediti za nosilca nove legitimitete. Da se jim bo dejstvo, da so revolucijo
                     nehvaležno prepustili minulosti in pozabi, zamerilo, se niso bali, ker so
                     pravilno računali na pozabljivost ljudi. Tu torej ni bilo težav, težave pa so
                     se, kot smo nekoliko že nakazali, pojavile v enobeju samem! Z njim so bila
                     namreč povezana neka dejstva, ki so bila tako trdno tu, da jih ni bilo mogoče
                     več ne videti. V zavesti javnosti ta dejstva zaradi polstoletne ideološke
                     blokade sicer niso bila prisotna na delujoč način, natanko pa so se jih
                     zavedali tisti, ki so bili sedaj odgovorni za ideološko obdelavo enobeja.</p>
                  <p>Ta dejstva so naslednja: prvič, narodnoosvobodilni boj ni bil boj za
                     osvoboditev naroda, kar ta izraz v normalnem jeziku pomeni, ampak je bil to
                     partijski projekt za izvedbo revolucije; drugič, komunistična gverila je z
                     načrtnim izzivanjem okupatorja in s fizičnim nasiljem nad ljudmi, za katere se
                     je upravičeno pričakovalo, da se bodo partijskemu projektu uprli, ustvarila
                     revolucionarno situacijo, ki je nujno prešla v državljansko vojno; tretjič,
                     državljanska vojna v Sloveniji ni mogla potekati drugače kot tako, da je stran,
                     ki je morala braniti svoja življenja in svojo podedovano omiko, nujno terjala
                     od okupatorja, da izpolni naloge, ki so mu naložene po mednarodnem pravu;
                     četrtič, soobstajanje z okupatorjem, ki je tako nastalo, ni imelo nobene od
                     značilnosti, ki veljajo za kolaboracijo; nobena od političnih sil, ki so se
                     udeležile državljanske vojne na strani protikomunistov, ni storila ničesar, kar
                     bi ji kakorkoli jemalo nacionalno integriteto; petič, po kapitulaciji
                     italijanske armade so bile enobejevske komunistične sile uporabljene izključno
                     za boj z ideološkim slovenskim nasprotnikom italijanske sile pa, ne samo, da
                     niso bile za svoje zločine kaznovane, ampak so bile celo priznane kot vojaški
                     in včasih celo politični zavezniki; šestič, zadnja posledica enobeja pa je bil
                     povojni holokavst, ki je zasekal neozdravljivo rano v narodovo biološko in
                     politično substanco, množični povojni eksodus svobodnjaških političnih sil pa
                     je narodovo ranjenost samo usodno dopolnil.</p>
                  <p>To je nekaj poglavitnih dejstev, ki jih sploh ne bi bilo, ko ne bi bilo
                     enobeja; vsa ta dejstva pa so taka, da bistveno izničujejo sporočilno poved, ki
                     tiči v izrazu narodnoosvobodilni boj. Skratka, nemogoče je, da bi razumno
                     človeško bitje govorilo o narodnoosvobodilnem boju in se hkrati zavedalo zgoraj
                     opisane dejanskosti. Toda enobe je bil za postkomuniste zadnje ideološko
                     oporišče in ga je zato bilo treba brezpogojno rešiti. Kaj torej napraviti?</p>
                  <p>Ni bilo mogoče napraviti nič drugega kot ta dejstva ignorirati. Čeprav so bila
                     očitno tu, čeprav so štrlela nad vsem drugim, čeprav so vpila in kričala, se je
                     bilo treba delati kot da jih ni. To pa ni preprosto. Človek ima v sebi vgrajen
                     neki čut, ki mu ne dovoljuje, da bi zanikal dejstva, ki so vsem na očeh in
                     sicer pred tistimi, ki ta dejstva poznajo. Temu čutu pravimo sram. Če hoče
                     torej človek neka javna dejstva javno zanikati, mora prej sebe tako prirediti,
                     da v sebi ukine, iz sebe izreže, od sebe odstrani sram. Ena od definicij
                     človeka je namreč tudi ta, da je človek bitje, ki zardeva. Če pa je človek sebe
                     tako ustrojil, da več ne zardeva, potem je v sebi vzpostavil stanje
                     brez-sramnosti ali nesramnosti. To seveda ne ostane skrito, polagoma se stanje,
                     ki se je uveljavljalo v notranjosti, začne kazati tudi na zunaj. Zato imamo v
                     galeriji sedanjih javnih obrazov tudi takšne, ki se je na njih očitno naselila
                     nesramnost. Res je, za svoje obraze nismo sami krivi. Obrazi so različni:
                     zanimivi, vsakdanji, simpatični, lepi, prazni, klavrni, pa tudi tako čudoviti,
                     da se nam zdi, da se jih nikoli ne bomo mogli nagledati. A za obraze sami nismo
                     odgovorni. Če pa se komu na obraz naseli nesramnost, potem bi po premisleku le
                     rekli, da je tak človek za to vsaj deloma tudi sam kriv.</p>
                  <p>So pa seveda tudi izjeme. V ideoloških sistemih, ki so se izoblikovali v
                     dvajsetem stoletju, se je kot zgodovinska novost pojavil tudi tip človeka, ki
                     je deloma z osebnim naporom deloma pa z dolgim obstajanjem v območju specifične
                     miselnosti, sebe tako priredil, da je mogel videti svet kot prostor, v katerem
                     niso več stvari, ki so nekaj po sebi in v katerem niso več ljudje, ki so nekaj
                     po sebi, ampak so v njem vse stvari in vsi ljudje samo orodja, ki so potrebna
                     za obstajanje sistema. Za takšne ljudi ne obstaja več nobena dvojnost. Dvojnost
                     bi se bila vzpostavila, ko bi v svetu obstajale stvari po sebi; ker pa stvari
                     ne obstajajo po sebi, ampak obstajajo predvsem po tem, da so orodja, so stvari
                     v zideologiziranem svetu v bistvu enake. Ker stvari niso več naravne in
                     različne, so možne vse kombinacije in vse stvari lahko soobstajajo, če je to v
                     interesu ideologije. Ideološko do kraja izdelanega človeka nič ne sili, da bi
                     zardeval, pa tudi nobene kazni mu za to ni treba plačevati. To je zdaj normalen
                     človeški obraz, saj nad stvarmi ne dela nobenega nasilja: so takšne, kakršne
                     so: vedno enake, vedno na razpolago.</p>
                  <p>Kar smo pravzaprav hoteli povedati, je naslednje. O enobe je na ideološki način
                     mogoče govoriti samo tako, da se določena zgodovina ignorira. Če pa se v svetu
                     govori, kakor da v njem določenih stvari, za katere večina ljudi ve, da so, ni;
                     če ljudje nasploh tak govor sprejmejo, bodisi zato, ker imajo od tega idejne,
                     politične ali stvarne koristi, bodisi zato, ker so od dolgega nasilja tako
                     demoralizirani, da v sebi ne čutijo moči, da bi se uprli – tedaj postane
                     nesramnost prevladujoča značilnost časa. Rekli bi lahko, da čas teče v njeni
                     fugi. Nesramnost ni več nekaj sporadičnega, nekaj, kar se tudi dogaja, ampak
                     postane prevladujoča spremna prvina vsega javnega govora, najprej na izoliranih
                     področjih, potem pa vedno bolj tudi v celoti.</p>
                  <p>Pesnik in akademik Ciril Zlobec je 27. aprila zvečer v Cankarjevem domu na
                     slovesnosti, ki ji je uspelo, da nas je znova postavila v čas mitingov, povedal
                     nekaj pomembnega. Povedal je pravzaprav, da je stvar z enobejem že odločena.
                     Rekel je, da je narodnoosvobodilni boj »že napisana knjiga, na razpolago v vseh
                     knjižnicah današnjega in jutrišnjega spomina, za nas in vsakogar, ki se bo
                     čutil negotovega«. Na kaj je pesnik pri tem mislil? Imel je na kaj misliti!
                     Mislil je lahko na enajst zvezkov <emph>Enciklopedije Slovenije</emph>; mislil
                     je na nekaj tisoč zgodovinskih in spominskih knjig, ki so jih napisali
                     prizadevni uslužbenci po zgodovinskih in socioloških inštitutih in upokojeni
                     politiki in generali; lahko je mislil na nekaj deset tisoč razprav po raznih
                     socioloških, politoloških in kulturnih revijah; mislil je na deset ali dvajset
                     filmov; mislil je na nekaj tisoč nedeljskih oddaj Še pomnite, tovariši; mislil
                     je na milijone šolskih ur, ki so imele namen poučiti mladega človeka, kako je
                     treba gledati na zgodovino; mislil je na dobesedno brezštevilne krajevne
                     kronike. In tako dalje, in tako dalje.</p>
                  <p>Toliko je teh reči, da pesnik in akademik Ciril Zlobec ni mogel misliti na
                     vse.</p>
                  <p>Dopustil je sicer, da bo vsakdo te stvari, ko jih bo bral, presojal po svoje,
                     vendar samo »subjektivno«, »kot bralec in ne kot avtor«. Bralec si bo torej
                     smel privoščiti čudaško zadovoljstvo, da se bo ob branju predajal svojim
                     posebnim mislim, a bo vsakič kmalu ugotovil, da je zgolj prejemnik, da ni
                     »avtor«: da je že vse napisano in fiksirano. Po vsem, kar je bilo narejeno,
                     pravi Ciril Zlobec, »nekaterih dejstev preprosto ni več mogoče poljubno
                     spreminjati.« Ko pravi »dejstev« gotovo ne misli na dejstva, saj tudi on, kot
                     vsi drugi ljudje, najbrž ve, da preteklih dejstev nikakor ni mogoče
                     spreminjati. Zato je, ko je rekel dejstva, lahko mislil samo na njihovo
                     interpretacijo in morda še na to, da se nekatera dejstva lahko upoštevajo in
                     druga ne. A to je po Zlobčevem sedaj mogoče početi samo še »poljubno« –
                     argumentirano, utemeljeno pa tu ni mogoče narediti ničesar več. To je že vse
                     narejeno. Oblast nad slovensko dušo je dokončno vzpostavljena. To nam je hotel
                     povedati Ciril Zlobec.</p>
                  <p>Raymond Aron je nekoč rekel, da moramo na vsak način rekonstruirati avtentično
                     podobo preteklosti, da bomo tako nekoliko več vedeli, kaj je svet in kaj je
                     človek: da bomo tako tudi nekoliko več vedeli o tem, »kaj sploh lahko upamo«.
                     Če je s stvarmi tako, kot nas je hotel prepričati Ciril Zlobec, je očitno, da
                     ne moremo kaj prida upati.</p>
                  <p>Z zmagovalci iz leta 1945 se je zgodovina kruto poigrala. Najprej jih je
                     zapeljala v misel, da so absolutni zmagovalci. Ravno toliko možnosti jim je
                     namreč ponudila za to razlago, da so ji mogli verjeti. Ta vera pa je potem iz
                     sebe prinesla še dve stvari. Prvič jim je dala verjeti, da zmago lahko
                     pripisujejo zgolj sebi in svoji prisebnosti. To pa že ni bilo res in so s tem
                     že stopili v prostor, do katerega niso imeli pravice. Drugič pa jih je
                     zmagoslavje napolnilo z varljivo mislijo, da smejo vse. In v tej misli – ker
                     niso videli v njej skrite pasti – so naredili stvari, ki jih za vedno
                     izključujejo iz kroga omikanega sveta.</p>
                  <p>S tema dvema stvarema pa so se komunisti zamerili tistemu, za kar pravi grški
                     mislec Platon, da je še pred Bitjo: to je Dobro. Dobro pa je tisti osnovni
                     Nekaj, ki nazadnje vse postavi na svoje mesto. Govorica tistega Nekaj je
                     počasna, tako da nekateri že mislijo, da je sploh ni, a nazadnje z gotovostjo
                     pride. Ta prihod, gotovost tega prihoda, je veliko upanje vseh ljudi.</p>
                  <p>Počasna je torej govorica tistega Nekaj, ki ureja vse stvari, in ljudem, ki
                     imajo izreden talent za manipulacijo, se čisto lahko zazdi, da tistega Nekaj
                     sploh ni in da so oni tisti Nekaj, ki ureja vse stvari. Torej, ravno toliko
                     časa se je Dobro, ki je, kot smo rekli, za vsem zakasnilo s svojim prihodom, da
                     so komunisti že mislili, da ga sploh ne bo. Potem pa je le prišlo. A čudno,
                     potem se je zgodilo tudi to, kar ni nihče pričakoval.</p>
                  <figure>
                     <graphic url="slike_z_29/z_29_02.png"/>
                     <head>Žale – Ljubljanske farne spominske plošče <name type="author">Mirko
                           Kambič</name></head>
                  </figure>
                  <p>Prišel je čas, ki je terjal samospraševanje. Ta njegova zahteva je bila tu –
                     navzoča, naravna, dramatično dopovedljiva. Vsak, ki je kdaj izrekel ali napisal
                     en resnični stavek, jo je mogel in moral videti. Toda komunisti je niso hoteli
                     videti. Spet so dokazali, da so drugačni ljudje. Toda za to odločitev morajo
                     sedaj plačevati. V tem komentarju nam je morda uspelo nekoliko pokazati,
                     kako.</p>
                  <figure>
                     <graphic url="slike_z_29/z_29_03.png"/>
                     <head>Žale – Ljubljanske farne spominske plošče <name type="author">Mirko
                           Kambič</name></head>
                  </figure>
                  <p>Zelo se trudijo, a jih bo nazadnje neslo. Ta trenutek jim gre, kot smo rekli,
                     za reinterpretacijo preteklosti. Upajo, da jo bodo dosegli s prenosom težišča z
                     mita o revoluciji na mit o narodnoosvobodilnem boju. V nasprotju z Zlobčevimi
                     besedami so prepričani, da se da preteklost poljubno razlagati. Nekoliko jih je
                     v tem mogoče potrdil odgovorni urednik <emph>Dela</emph> Mitja Meršol, ki nas
                     je nedavno tega vse poučil, da so »vse resnice v Delu«. Ker pa je Meršol ta
                     stavek povedal in ne napisal, smo ga nekateri razumeli kot da pomeni, da so
                     »vse resnice v delu« – da se torej delajo. Vsem se je ta stavek zdel zelo
                     zanimiv, komunisti pa so se ga gotovo posebej razveselili.</p>
               </div>
            </div>
            <div type="div2">
               <head>Temeljna dejstva slovenskih ločitev – analiza</head>
               <div type="div3">
                  <p>Če drugega ne, je predložena in z večinskim glasovalnim strojem zavrnjena
                     lustracija, ki sta jo predlagala prvaka SDS in SKD, vsaj malo odškrnila vrata
                     parlamentarnih razprav in omogočila presenečenim gledalcem in poslušalcem RTV
                     zvedeti nekaj več o zamolčanih rečeh naše polpretekle zgodovine; o takšnih, o
                     katerih se je moralo – vzlic »žametni revoluciji« in »pomladi« – molčati kot o
                     najbolj skrivanih narodnih tabujih: o njih ni govora ne v šolskih knjigah ne v
                     enciklopedijah niti v zgodovinah ne. In to so tabuji, ki naj bi očitno ostali
                     takšni še za naprej, zakaj režimska TV se je zavedela nevarnosti odkrivanja teh
                     skrivnosti in na hitro prekinila poročanje iz parlamenta menda z izgovorom, da
                     za ponavljajoče se dolgoveznosti nima denarja. Sile kontinuitete pač docela
                     obvladujejo medijski prostor in koalicijsko njim pridružena SLS tudi če bi
                     hotela – a že večkrat se je pokazalo, da je zminirana z »rdečimi trojanskimi
                     konji« – ne bi mogla storiti nič: nasprotnima koalicijskima partnericama LDS in
                     DESUS se praviloma v zares pomembnih merjenjih politične moči vedno pridruži
                     »opozicijska« stranka kontinuitete ZLSD.</p>
                  <p>Toda vsemu temu navkljub nas kar naprej priganja Evropa – naš neogibni,
                     nezamenljivi strateški cilj – in vlada, ki ve, da brez Evrope ni naše ne njene
                     prihodnosti, mora hočeš nočeš ugrizniti tudi v kislo jabolko: dokazati mora, da
                     misli zares prekiniti s popkovino nekdanjega komunističnega režima. Seveda je
                     zanjo pri tem pomemben le videz, ki naj bi preslepil Evropejce, njej pa še
                     naprej ohranil oblast in privilegije. Zato sedaj obe glavni stranki
                     kontinuitete na glas ponujata nekakšni svoji različici dokončne prekinitve s
                     preteklim enoumnim režimom, pri čemer pa skrbno pazita, da ne bi bili prizadeti
                     vodilni položaji in v revoluciji doseženi privilegiji zmagovite rdeče strani.
                     Prav jima pride že preizkušena taktika, ki se jima je tako odlično obrestovala
                     ob začetkih »pomladi«, ko sta – ob politični naivnosti in kratkovidnosti
                     tedanjega Demosa – dosegli konsenz, naj bi se kritične debate o naši
                     polpretekli zgodovini ne vračale do začetkov vojne, ampak le do leta 1945 po
                     njej. Na ta način bi se, so zvito trdili, izognili vsem prerekanjem o krvavih
                     medvojnih obračunih – ta del naše zgodovine pa da je treba prepustiti našim
                     zgodovinarjem. Prebrisani načrt jim je uspel, tragični začetki naše polpretekle
                     zgodovine so bili tako zablokirani, vsa vrednotenja in debate so se poslej
                     začenjale z letom 1945, torej s časom, ko je bil slovenski narod že dokončno
                     razpolovljen na » hrabre, nesebične borce in osvoboditelje partizane« pa na
                     »zavržene, zločinske belogardiste, prodane sluge okupatorja«.</p>
                  <p>Od tega vzorca naše pretekle stvarnosti niti dediči rdeče kontinuitete še danes
                     ne odstopijo niti za ped, vedoč, da bi se brez takšnih »osvobodilnih zaslug«
                     njihove pa »sramotne kolaboracije švabobrancev« druge strani sesulo v prah
                     njihovo dokazovanje lastne zaslužnosti, večvrednosti, upravičenosti na vladanje
                     in privilegije. S takšno plus in minus bipolarnostjo je mogoče enoumno
                     razlagati vsa dejanja in početja, opravičevati vse zločine, celo tako
                     vnebovpijoče, kot je nečloveški roški holokavst, zakaj: res je bila to obsodbe
                     vredna napaka, toda na koncu koncev so bili le izdajalci! – se je zapisalo
                     njihovemu peresu.</p>
                  <p>Enako prozorna ukana je tudi izgovarjanje na zgodovino in zgodovinarje – nanje
                     se sklicujejo od predsednika države do zadnjega »bivšega«, trdeč, da je ta že
                     vse povedala, zato pa dajte že enkrat mir; zgodovine se ne da spreminjati, ne
                     more biti drugačna – po vaši volji. In pri tem nočejo videti, da so ti njihovi
                     »objektivni« zgodovinarji grešili že proti temeljni zakonitosti vsakega
                     zgodovinopisja: Že od Herodota je to etiološko raziskovalna veda, se pravi, da
                     od tedaj, ko se je nehala sklicevati na »moiro« bogov, raziskuje izvorne
                     razloge in povode, ki so posledično pripeljali do zgodovinskih faktov, do
                     odločilnih dogajanj. Naši uradni zgodovinarji pa se komaj dotaknejo prav teh
                     najzgodnejših vzrokov ali pa jih zbagatelizirajo, prekvalificirajo v
                     nepomembne, za razvoj sledečih dogodkov nične. Prav ta notorična
                     podcenjevalnost »rdečih« zgodovinarjev o pravih začetkih naše tragedije nas
                     obvezuje, da se vrnemo k tem izvirom narodne nesreče, ne zato, da bi, kot nam
                     očitajo, spreminjali zgodovino, marveč da bi jo »razbarvali« neobjektivnosti;
                     da bi raziskali in ovrednotili tudi tiste dogodke iz obdobja 1941–1942, ki o
                     njih molčijo, ker so jim očitno v hudo nadlego. (V podobni zagati so se znašli
                     tudi pri KP Francije, kjer so nedavno odprli za javnost svoje arhive. Toda
                     značilno, le do leta 1944 nazaj: resnica o njeni kolaboraciji s stalinskim
                     zaveznikom Hitlerjem očitno še zdaj ne sme na beli dan!) A bodimo bolj
                     zgodovinski od njih in začnimo pri samih začetkih teh najusodnejših let v
                     slovenski zgodovini, ki nas že pol stoletja delijo na več vredno in manj vredno
                     polovico naroda.</p>
                  <p>Nihče ne bo mogel zanikati dejstva, da je bila Slovenija ob napadu sil Osi na
                     Jugoslavijo aprila 1941 daleč naokrog edina dežela, ki ni premogla nobene, niti
                     najmanjše pronacistične ali profašistične stranke. (Tu kajpa ne jemljemo v
                     poštev »kulturbunda« ali kočevskih Nemcev, ki nista bili »stranki« slovenskega
                     rodu.) Hrvatje so imeli fašistoidne ustaše, Srbi Ljotića, Madžari Puščičaste
                     križe, Romuni Železno gardo, Slovaki Hlinko, Belgijci Degrella, Norvežani
                     Quislinga, Francozi Action Frangaise in še bi lahko naštevali. Že preden so te
                     države okupirali Nemci, so omenjene pronemške stranke spodkopavale obrambno moč
                     lastne države, ob napadu pa postale njihova »peta kolona«. Pri nas pa je tudi
                     največja SLS, ki se je borila proti srbskemu unitarizmu in ji je uspelo na
                     zadnjih volitvah zbrati prek 70% glasov volivcev, spodbujala k odporu proti
                     Hitlerjevemu napadu in ob nemškem vdoru vabila v prostovoljstvo. Komunistična
                     partija je imela tedaj še vezane roke zaradi Stalinove kolaboracije s Hitlerjem
                     in se zvito reševala z geslom, da »se gnile Jugoslavije ne splača braniti«.
                     Tudi marionetna ponudba dveh komunističnih liderjev ljubljanski vojaški komandi
                     za sodelovanje – komuniste je prav zelo mikalo orožje! – se pokaže zaigrana,
                     saj so se njihovi člani povečini distancirali od uporniškega prostovoljstva.
                     Trdno so rajši verjeli v Stalinovo »genialno« politiko taktičnega sodelovanja z
                     nacisti: naj se najprej imperialisti in kapitalisti potolčejo med seboj, potem
                     pa bo izmozgano Evropo zlahka preplavila revolucionarna sovjetska armada!</p>
                  <p>Odtod torej ime dubiozne Protiimperialistične fronte – ne Osvobodilne! – saj
                     naj bi ta delovala proti imperialistom – a to so bile zahodne države z
                     imperiji! – v skladu s tedanjo stalinsko protiimperialistično taktiko, ki še ni
                     dopuščala borbe proti trenutnemu nemškemu zavezniku. Naj rdeči zgodovinarji
                     obračajo besede, naslove in letnice, kakor jih volja, ostaja dejstvo, da je
                     bila OF ustanovljena zavoljo napada Hitlerjeve soldateske na Sovjetsko zvezo,
                     ko je prelisičeni rdeči generalisimus obupano pozival na odpor vse
                     protifašistične sile sveta. Ustanovitelji OF torej niso »prisluhnili volji
                     našega naroda«, da se upre nacistični in fašistični zveri, že 6. aprila ob
                     napadu nanj niti ne potem 27. aprila z ideološko Protiimperialistično fronto –
                     marveč šele ob vdoru Nemcev v Sovjetsko zvezo, torej na pozive Stalina – ti pa
                     so bili, kot vemo, za partijce najsvetejši ukaz.</p>
                  <p>Kaj je po kapitulaciji redne vojske Jugoslavije pomenil vsak poskus napasti
                     okupatorje, njihov najmogočnejši vojaški stroj vseh časov, menda ni treba
                     razlagati. Zato lahko človeško iskreno občudujemo vsakega, ki se je tedaj
                     drznil upreti fašistični soldateski, pa naj je to storil iz narodnoosvobodilnih
                     ali iz ideološko-revolucionarnih pobud – priznati mu velja junaštvo brez
                     primere! Toda hkrati moramo pribiti, da je bilo to v tedanji situaciji
                     brezperspektivno, še malo ne na uspeh realno računajoče početje. Čeprav v
                     idealizmu osebnega žrtvovanja heroično veličastno, je bila to za skupnost
                     našega malega naroda samomorilska odločitev. S strani tistih, ki so jo
                     sprožili, organizirali in vodili, je bilo to brezglavo potiskanje ljudi v
                     nesrečo – kot neodgovorni avanturisti so mali narod – ne pozabimo na Kajuhov
                     »samo milijon nas je«! – izpostavili tveganju, da ga okupatorji do zadnjega
                     uničijo.</p>
                  <p>Kakšna zares neopravičljiva avantura je bila to, se zavemo ob besedah – menda
                     tudi za »rdeče« zgodovinarje dovolj kompetentnega – Stalina: voditelje
                     varšavskega upora je javno obsodil za neodgovorne avanturiste, ki se igračkajo
                     z usodo svojega naroda! Kako šele bi moral obsoditi začetnike naše OF (in bi
                     tudi jih, če ne bi bili njegovi pokorni vazali!): koliko hujše je bilo tveganje
                     ob uporu OF že leta 1941, ko sta bili Nemčija in Italija na višku moči in ni
                     bilo niti enega zavezniškega vojaka na evropskih tleh, vse tja do Rusije – kot
                     pa riziko ob poljski vstaji leta 1944, ko je bil Hitler domala dotolčen in
                     rdeča armada komaj nekaj kilometrov od Varšave!</p>
                  <p>Pa tudi Angleži, ki so prav tako pozivali evropske narode, naj se žrtvujejo v
                     oboroženem uporu proti silam Osi, so z lastno krvjo ravnali dosti bolj varčno:
                     rojakom na otoku Alderney, edinem koščku britanskega ozemlja, ki so ga v vojni
                     zasedli Nemci, so strogo prepovedali vsakršno upiranje okupatorju: da se ne
                     splača, ker bi privedlo do genocida prebivalstva! Tako so preudarjali in
                     ravnali zreli narodi z odgovornimi voditelji – dobro so prej pretehtali, da ne
                     bi tekla domača kri brez pravega uspeha, po nepotrebnem. Med nas pa je bila
                     vržena neusmiljena demagoška parola: Žrtve morajo biti! – saj je bilo partiji
                     vseeno, ali bo narod preživel ali izkrvavel v spopadu z več kot stokratno
                     sovražno premočjo! Moskva je v boju na življenje in smrt z nacističnimi hordami
                     terjala takojšen upor in partija jo je ubogala, ne misleč na to, kolikšen krvni
                     davek bo zato moral plačati naš narod.</p>
                  <p>Kontinuiteta in njeni zgodovinarji se kajpa branijo z »močnim ugovorom«: da je
                     bil slovenski narod zapisan izginotju – saj so nacisti to povedali brez dlake
                     na jeziku! – in da brez partizanskega upora Slovencev danes ne bi bilo več!</p>
                  <p>Najprej vprašanje: kakšno uničenje Slovencev so programirali nacisti? Fizično
                     in takojšnje zagotovo ne: koliko naših ljudi pa so Nemci pobili do dneva, ko je
                     počila prva partizanska puška? – čas bi že bil, da bi zvedeli točno številko od
                     naših zgodovinarjev! – a zagotovo jih niso več kot prstov na rokah, če
                     odštejemo dejanske žrtve enajstdnevne vojne do kapitulacije Jugoslavije.
                     Okupatorji so hoteli po Hitlerjevi volji »napraviti to deželo spet nemško« z
                     etničnim čiščenjem, se pravi, z odvažanjem naših ljudi v pregnanstvo v Srbijo,
                     v Šlezijo, na Saško. Nekaterim izseljencem se je posrečilo priti nazaj že v
                     Ljubljansko pokrajino; to jim je dovolil italijanski »bolj mili« okupatorski
                     režim, večina pa se je vrnila na svoje domove po koncu vojne. Nemci so že v
                     prvem valu dosegli svoj prvi etapni cilj: odstranili so slovensko inteligenco
                     in duhovščino, s tem preprostemu narodu vzeli njim najbolj nevarno »duhovno
                     hrbtenico«. Če je partizanski upor – kot trdijo – res prekinil to nasilno
                     izseljevanje naroda, pa so bili njegova tragična posledica drugačni, še dosti
                     usodnejši transporti – v nemška taborišča smrti. Ostaja dejstvo, da so zaradi
                     partizanstva naši ljudje umirali v nemških in italijanskih taboriščih od mučenj
                     in lakote, se pravi, izginjali za vedno. Nacisti pa bi z etničnim čiščenjem
                     mogli Slovence kot narod izničiti le, če bi v vojni zmagali – zakaj večina
                     preseljencev na tuje se je po nemškem porazu spet vrnila domov. Zato je
                     zatrjevanje kontinuitete, da bi Slovencev brez partizanstva ne bilo več, milo
                     rečeno, neprepričljivo: nasprotno bi lahko rekli, dosti dosti manj bi jih za
                     vedno ostalo po številnih italijanskih in nemških taboriščih smrti.</p>
                  <figure>
                     <graphic url="slike_z_29/z_29_04.png"/>
                     <head>Slovenija <name type="author">Simon Dan</name></head>
                  </figure>
                  <p>Rdeča propaganda praviloma nastopa z udarnimi, demagoško sugestivnimi parolami,
                     ki pa se razblinijo kot milni mehurčki, brž ko jih analiziramo, jim pogledamo
                     »pod kožo«. Recimo trditev, da brez partizanskega boja ne bi bilo naše svobode!
                     Res? Ali bi ostala Slovenija okupirana tudi po letu 1945? Le kdo bi bil njen
                     okupator, če se je poražena Italija umaknila že leta 1943, Nemčija pa po
                     kapitulaciji 1945? Ali niso tudi Danska, Belgija, Holandija in še katera država
                     dosegle svobodo brez upoštevanja vrednega partizanstva? Na koncu ostaja resnica
                     le to, da brez OF ne bi imeli »rdeče » svobode, z vsemi »epohalnimi tekovinami
                     revolucije« – kakor so razglašali pol stoletja komunistične vladavine tisti, ki
                     sedaj ne marajo niti slišati zanje, saj je bil menda partizanski boj zgolj
                     narodnoosvobodilen! Brez OF bi imeli že leta 1945 »brezbarvno«, se pravi,
                     evropsko svobodo. Že tedaj bi se pridružili demokratičnim zahodnoevropskim
                     državam, kamor se sedaj tako zagreto silimo vsi – in še posebej potomci tistih,
                     ki so pol stoletja anatemizirali prav to »gnilo, kapitalistično« Evropo, nas pa
                     držali v »najnaprednejšem socialističnem družbenem redu« – kajpa z totalitarnim
                     enoumjem in z gospodarsko zaostalostjo vred. In zato, da smo si namesto svobode
                     priborili »rdečo svobodo«, je moral plačati mali slovenski narod strašanski
                     krvni davek: po podatkih <emph>New York Timesa</emph> smo po vojnih žrtvah (v
                     sorazmerju s številom prebivalstva) na tretjem mestu – takoj za Judi in
                     Sovjetsko zvezo! Se je to splačalo komu drugemu kot partiji, ki je petdeset let
                     uživala privilegije oblasti, njen pomladek pa še danes?</p>
                  <p>Zato očitek »nerdečim« strankam, zakaj niso šle takoj v gverilsko vstajo, ni
                     upravičen, saj so imele zato trdne razloge prihraniti našemu narodu nepotrebne
                     in preštevilne žrtve. Vse te ilegalne »nerdeče« organizacije so imele v
                     programu po pasivnem odporu preiti v oboroženo vstajo proti okupatorju, vendar
                     šele tedaj, ko bi prelita kri zagotavljala vsaj kolikor toliko sorazmerne
                     uspehe. Čeprav so bila vsa »londonsko usmerjena«, pa tudi na angleške pozive
                     niso hotela brezglavo tvegati takoj – pred očmi jim je bila v prvi vrsti usoda
                     malega naroda, ne pa kot komunistom – samo slepa pokorščina Moskvi in
                     revoluciji.</p>
                  <p>Kontinuiteta še danes posebno skrbno zamolčuje neovrgljive dokaze, kako
                     organizatorjem OF ni šlo zares za skupen boj vseh narodnih sil proti
                     zavojevalcem: da je že v svojih najzgodnejših pozivih na upor zagrozila s
                     smrtjo vsakemu, ki se ne bo priključil OF – pa celo če bi se zunaj nje
                     organiziral za boj proti okupatorju! S parolo »Kdor ni z nami, je izdajalec!«
                     je OF obsodila za izdajstvo tudi vse že obstoječe in bodoče protiokupatorske
                     organizacije. Denimo, že v dolgoletnih bojih proti fašizmu prekaljeno
                     organizacijo TIGR in njeno Soško legijo, (nedavno smo brali, da jih je prek dva
                     tisoč bilo aprila v prostovoljcih in da so že 13. maja 1941 tvegali prvi spopad
                     z Italijani na Mali gori!), Slovensko legijo in različne četniške formacije,
                     vse ustanovljene že pred OF »Rdeča« zgodovina pa ne zapiše niti besedice o tej
                     izvirni krivdi OF za to prvo usodno delitev slovenskega naroda na »naše in
                     nenaše«, na »prave in neprave«, na »borce za svobodo in izdajalce«.</p>
                  <p>Ko še danes ponavljajo zlonamerne očitke, kako da pogrevamo preteklost, kako
                     oživljamo stara sovraštva in delimo slovenski narod, je treba s prstom pokazati
                     na to prvo razbijanje enotnosti slovenskega naroda, ki ga je zagrešila OF že
                     takoj na svojih začetkih – a začuda to njeno izdajalsko razbijanje narodne
                     skupnosti v najtežjih časih naše zgodovine ni bilo niti omenjeno, kaj šele
                     obsojeno v nobeni naši »objektivni« zgodovini! OF je tako že v svojih prvih
                     proglasih razdelila slovenski narod in se mu – čeprav manjšinska – oktroirala
                     kot edino zveličavna! Noben pošten, profesionalen zgodovinar ne bo mogel mimo
                     te prve tragične delitve naroda, delitve, ki nas v svojih usodnih posledicah
                     razpolavlja še danes!</p>
                  <p>OF kajpa ni ostala le pri besedah, ampak poskrbela, da so narodna zaščita in
                     vosovske skupine začele krvavo obračunavati z vsemi, za katere je vedela ali le
                     slutila, da se ne bojo pokorili njenemu diktatu; da že imajo, snujejo ali
                     nameravajo osnovati ilegalno organizacijo za boj proti okupatorju. Nihče ne
                     more zanikati zgodovinskega dejstva, da so bile vse te ilegalne organizacije
                     namerjene proti okupatorju; da se je vsaka tako ali drugače pripravljala za boj
                     proti njemu. Tudi ni imela nobena namena boriti se proti OF, vsaj toliko časa
                     ne, dokler ta ni začela v »revolucionarnem terorju« krvavo pobijati brez
                     pravega vzroka svoje »potencialne nasprotnike«. Še dolgo po začetku teh
                     zločinskih umorov se goloroki niso mogli postaviti v bran oboroženim in
                     »špansko« izurjenim skupinam likvidatorjev. Nastopila je strahovlada OF, ko so
                     v Ljubljani, po vaseh Dolenjske, Notranjske in Bele krajine padali pod streli
                     rdečih ubijalcev nedolžni Slovenci, očetje, matere, sinovi, celo otroci.
                     Dejstvo, ki ga ne more razveljaviti nobena objektivna zgodovina, je, da je bilo
                     tedaj pobitih najmanj 500 ljudi (morebiti pa še enkrat, dvakrat več – le zakaj
                     »vestni« zgodovinarji v petdesetih letih »preštevanja partizanskih kosti« niso
                     mogli ugotoviti tudi točnega števila teh nesrečnežev?), nedolžnih, vseh slojev
                     in starosti, tudi celih družin. In dejstvo je tudi, da se tem pobojem od jeseni
                     1941 pa do srede julija 1942, ko sta bili ustanovljeni prvi vaški straži, niso
                     mogli upreti niti v samoobrambi, saj niso imeli orožja. Zatrjevanje
                     kontinuitete, da je šlo že na teh začetkih za sistematično ovajanje nekakšnih
                     »belih« konfidentov, ki da so odbirali pristaše OF za arest in taborišča, pa
                     je, milo rečeno, neprepričljivo, saj bi potemtakem na veliko izdajali tudi
                     »svoje«, ko pa jih je več kot polovica skupaj z »rdečimi« trpela lakoto po
                     italijanskih taboriščih.</p>
                  <p>Izvirni greh bratomorne vojne tiči torej prav v teh začetkih, v teh neizzvanih
                     rdečih zločinih, ob katerih pa ostajajo režimski zgodovinarji presenetljivo
                     malobesedni. In to vzlic očitnemu dejstvu, da so prav ta grozodejstva po več
                     kot tričetrtletnem nemočnem trpljenju le sprožila odpor ustrahovanih vaščanov.
                     Zgodilo se je tisto, kar je dovoljeno po vseh človeških in mednarodnih zakonih,
                     a kar zamolčuje naša kontinuiteta: pred zločinci je svoje življenje dovoljeno
                     braniti na vse mogoče načine – tudi z orožjem, ki ga vzameš od oblasti! Pa
                     tudi, če ni druge, od okupatorske! O tem jasno govori haaška konvencija.</p>
                  <p>Ko analiziramo te grozotne poboje nedolžnih ljudi že v prvem letu vojne, se
                     sprašujemo o pravih vzrokih, ki so pripravili OF do takšne zločinske prakse.
                     Očitno jih ne moremo opravičevati s tistim »zob za zob«, kakor se nam ponuja ob
                     nedavnih tragedijah vojne na Hrvaškem in v Bosni: prej Hrvati Srbe, zdaj Srbi
                     Hrvate in Muslimane – zakaj pri nas ni bilo vzrokov za kakršnakoli etnična
                     maščevalna poračunavanja. Tudi razlaga, da je šlo za likvidacijo dejanskih in
                     potencialnih ideoloških nasprotnikov (res so pobili največ veljavnejših
                     osebnosti na vasi, župnike, župane, učitelje, občinske tajnike ipd.), ne
                     pojasni vsega, saj med kruto pobitimi ni manjkalo niti žena in otrok. Misliti
                     nam da odlomek iz Che Guevarovega dnevnika, kjer piše, da bo moral začeti z
                     revolucionarnim terorjem, če se mu kmetje po vaseh ne bojo priključili – spomni
                     nas na priučeno taktiko naših rdečih liderjev, šolanih za revolucijo na
                     kominternski univerzi.</p>
                  <p>Iz tega izhaja najbolj verjetna razlaga, da se je partija v OF odločila za
                     takšen revolucionaren teror zavoljo neugodnega položaja, v katerem se je
                     znašla: bila je »najmanjša stranka«, ki si je šele morala pridobiti
                     legitimnost. Njena ideologija ji je dovoljevala uporabo vseh sredstev, da
                     doseže ta cilj. Pri tem si je pomagala tudi z očitno demagoškimi manevri.
                     Denimo: prek svoje ilegalne »tehnike«, letakov in ustne propagande je pozvala
                     Ljubljančane: Nikogar na ulici v popoldanskih urah! In ker so jo malone sto
                     procentno ubogali, je potlej bučno razglašala, kako je Ljubljana »plebiscitno«
                     potrdila svojo privrženost OF! Toda – je kdo pomislil – ali bi rezultat sploh
                     mogel biti drugačen? Le kateri Ljubljančan bi bil tako neumen, da bi nosil
                     svojo glavo na ulice med živčne patrulje italijanskih karabinjerjev in
                     kvesturinov, za povrh pa še tvegal kazen, s katero je neposlušnim zagrozila OF?
                     Da se ne bi izpostavljali, so v stanovanjih kajpa ostali vsi – tudi vsi
                     nasprotniki OF! Pa vendar se je kontinuiteta še nedavno sklicevala na tako
                     »plebiscitarno izraženo ljudsko odločitev« kot na dokaz o enodušno OF privrženi
                     Ljubljani! In podobnih za lase privlečenih dokazovanj legitimnosti OF v tistih
                     prvih mesecih ni manjkalo.</p>
                  <figure>
                     <graphic url="slike_z_29/z_29_05.png"/>
                     <head>Slovenija <name type="author">Simon Dan</name></head>
                  </figure>
                  <p>Ker pri Slovencih na začetku vojne ni bilo nobene profašistične ali
                     pronacistične stranke, kot jih je bilo precej po Evropi, je OF s fašizmom
                     poskušala »umazati« skupine in društva, ki so bila protikomunistična, tako
                     zlasti Katoliško akcijo in stražarje. »Pofašistila« jih je po znani rdeči
                     enačbi: antikomunist = fašist! Kakšni čistokrvni »fašisti«, ali ne: več kot
                     »rdečih« skojevcev jih je šlo v prostovoljce zoper Hitlerja, povrhu pa so še
                     prebirali papeževo protinacistično encikliko <emph>Mit brenender Sorge</emph>
                     in poslušali predavanja dr. Basaja o protiverskem, poganskem značaju
                     nacističnega totalitarizma!</p>
                  <p>Prej partija, zdaj njeni prebarvanci so katoliško Cerkev vedno šteli za svojo
                     najnevarnejšo nasprotnico. Njej niso pripisovali samo idejnega obsojanja
                     početij »rdeče« OF, marveč tudi odločilno iniciativo in organiziranje »bele
                     garde«. Še danes pa ne marajo priznati dejstva, da je Cerkev reagirala proti
                     komunistični OF šele po mnogih gnusnih zločinih; in da je bila kot tisočletna
                     duhovna avtoriteta naroda dolžna povedati svojim vernikom, da se ta pod krinko
                     boja za svobodo bojuje za revolucijo, ko z zločinskimi umori terorizira
                     Ljubljano in podeželje.</p>
                  <p>OF se torej kot manjšinska koalicija komunistov, Kocbekovih krščanskih
                     socialistov in »levih« sokolov z večinskostjo ni mogla uveljaviti med drugimi
                     dosti večjimi strankami. Pa tudi s svojo oznanjano »edinozveličavnostjo« ni
                     bila posebej prepričljiva, saj so bile tudi vse druge stranke proti okupatorju.
                     Toda čeprav majhna, je bila trdno organizirana, z dolgoletnimi partijskimi
                     izkušnjami iz ilegale in povrhu še z borbenimi izkušnjami svojih prekaljenih
                     »špancev«. Predvsem pa je bila udarna, v veliki prednosti pred vsemi drugimi,
                     ker je bila pripravljena za dosego svojih ciljev uporabiti vsa sredstva – tudi
                     atentate in uboje. Nasprotnike je dobesedno matirala s svojo v našem političnem
                     prostoru dotedaj neprakticirano brutalnostjo. Toda ker si na demokratičen
                     političen način ni mogla zagotoviti prepričljive legitimnosti, si je po
                     preizkušeni komunistični taktiki morala najti ali sfabricirati »umazanega«
                     nasprotnika – da bi potem sama zablestela v avreoli edinega
                     narodnoosvobodilnega gibanja. S serijo grozovitih pobojev je prisilila drugače
                     misleče, da so se v strahu za svoje življenje zatekli po orožje k okupatorju.
                     Še zdaleč ne zato, ker bi bili italijanski simpatizerji in renegati, marveč ker
                     so jih meseci rdeče strahovlade prisilili v to odločitev skrajnega obupa: noč
                     za nočjo so trepetali, kdaj pridejo in jih masakrirajo zločinski
                     »likvidatorji«. Naj si vsak, ki se zgraža nad temi »narodnimi izdajalci«, rajši
                     pošteno odgovori na vprašanje, kaj bi sam storil, če bi se znašel v njihovi
                     stiski: bi pustil, da ga pobijejo kot psa ali pa bi poskušal obraniti sebe in
                     domače? In tudi, ali se je oboroženim morilcem mogoče upreti brez orožja?
                     Zgodovinarji prav gotovo ne bi smeli razpredati samo o dejstvu, »da so
                     izdajalci vzeli orožje od okupatorja«, marveč bi morali pravično raziskati, ali
                     niso to storili v obupu, ali jih niso likvidatorji prisilili v to. Namesto da
                     samo ugotavlja tragične posledice, bo vsaka etiološka zgodovina natanko
                     analizirala tudi njihove vzroke, od koga, zakaj in s kakšnim namenom se je prej
                     zvrstilo toliko zločinskih umorih neoboroženega vaškega življa; in kako se je
                     moglo zgoditi, da so ti dolenjski vaščani, ki so tako iz dna duše sovražili
                     »Lahe«, od njih vzeli orožje? In še to, zakaj je bilo v teh pomorih toliko z
                     ničimer razložljive krutosti, saj so pri večini ekshumiranih odkrivali znake
                     bestialnega mučenja.</p>
                  <p>OF se ne more opravičevati s frazami, da so bili nasprotniki še bolj zverinski
                     in krvavi; pa kazati na »Urha in belogardistične mučilnice« – tudi če bi bile
                     vse do pike resnične, ostaja dejstvo, da jih v času teh najmanj poltisoč
                     ideoloških zverinskih pobojev ni bilo. Izvirne krivde za bratomorno vojno se
                     »rdeča« OF ne bo mogla nikoli znebiti. Prav strah pred smrtjo in še posebej
                     pred njeno zverinsko krutostjo je ljudi do kraja zgrozil, jih prisilil, da so
                     za obrambo svojih življenj šli po orožje celo k zasovraženim, še dosti huje, k
                     zaničevanim Italijanom.</p>
                  <figure>
                     <graphic url="slike_z_29/z_29_06.png"/>
                     <head>Žetev <name type="author">Mirko Kambič</name></head>
                  </figure>
                  <p>Danes, ko se kontinuiteta na vse kriplje trudi, da zmije z NOB sleherno sled
                     komunistične ideologije, opažamo, da ne brišejo le revolucionarnih ostankov v
                     imenih, spomenikih, društvih in organizacijah, marveč tudi v označitvah
                     nasprotnikov. Skoraj ne slišimo več govoriti o »belih« ali »belogardistih«, kar
                     je bilo petdeset let njihovo najbolj priljubljeno zmerjanje; ne, zdaj naenkrat
                     govorijo samo o domobrancih in kolaborantih, o hlapcih okupatorja. Celo o
                     kvizlingih zelo redko, saj je postalo že malce neprepričljivo naše prisiljene
                     vojne kolaborante enačiti z okorelim, že predvojnim norveškim rasističnim
                     nacistom. Kot vse pri komunistih pa je tudi zdajšnje početje natanko
                     preračunano: preudarili so, da bi, če bi še naprej govorili o »belogardistih«,
                     kazali s prstom na njihov nepogrešljivi nasprotni pol – na »rdeče gardiste«; in
                     s tem hkrati potrjevali zgodovinsko dejstvo: »rdeča revolucija« je vedno
                     zaplajala »bele«, svoje ideološke nasprotnike – teh si brez poprejšnjih
                     »rdečih« niti zamisliti ne moremo. Ker pa menda revolucije v naši NOB ni bilo
                     in se je po padcu komunizma in prebarvanju kontinuitete ne spodobi več niti
                     omenjati, je seve treba opustiti tudi utečeni ideološki žargon o
                     »belogardistih« – ti so namreč ostali poleg rdeče zvezde in rdečih komisarjev
                     najprepričljivejši dokaz za rdeči značaj naše OF! Danes so že sintagmo »rdeči
                     gošarji« postavili na spisek žalitev, kajpa zavoljo motečega »rdečega«
                     atributa, saj odkriva, da je v OF že od začetka o vsem odločala komunistična
                     partija.</p>
                  <p>»Partijsko železna« disciplina članov kontinuitetnih strank se ne izkaže samo
                     pri domala stoprocentnem sodelovanju na volitvah, ampak tudi na drugih
                     področjih politične aktivnosti. Kot na ukaz začenjajo širiti izbrane
                     propagandne parole, hvaliti »naše« izbrance in napadati, polivati z gnojnico
                     proskribirane nasprotnike. V njihovem »možganskem trustu« brž natanko
                     razčlenijo vse dogodke, na novo nastale situacije, da jim potem poiščejo
                     najprimernejše, demagoško najbolj priostrene, najbolj uspešne replike, razlage
                     in gesla. Ni težko opaziti, kako že čez nekaj dni njihovi disciplinirani
                     pristaši z njimi zapolnijo slovenski eter. Če so predvčerajšnjim še na ves glas
                     slavili rdečo revolucijo, smo morali včeraj poslušali tirade samo še o
                     osvobodilnem boju; a temu že danes spletajo nov venec: ni bil samo osvobodilen,
                     ampak kar »državotvoren« – res, brez njega menda sploh ne bi bilo
                     vseslovenskega upora jugoslovanski okupaciji! In pri tem računajo, da so ljudje
                     že pozabili, kako smo se morali navsezadnje upreti prav »rdeči«, ne »beli«
                     JLA!</p>
                  <p>Pozabili naj bi tudi to, kako so se v tistih prelomnih dneh nastajanja
                     slovenske države obotavljale stare komunistične oblastne strukture, cincale med
                     zvestobo narodu in privzgojeno pokornostjo rdeči Jugovini. Pa kako je borčevska
                     organizacija na sodelovanje s strankami »pomladi« pri plebiscitu za samostojno
                     Slovenijo obotavljaje se pristala šele pod pogojem, da ji vse zagotovijo
                     »neokrnjene pridobitve NOB« – povedano po domače – da bo še naprej obdržala
                     svoje privilegije! Vemo tudi za takšne mlade in stare »junake«, ki so se iz
                     previdnosti – ne verujoči v možnost zmage in rešitve Slovenije iz objema
                     Balkana – v kritičnih dneh zatekli na varno v tujino. In namesto da se zdaj
                     toliko prsijo s svojim »doprinosom« nastanku slovenske države, hkrati pa
                     izničujejo vlogo Janše, njegovih teritorialcev in policistov, naj rajši
                     odgovorijo, zakaj se naši novi nastajajoči vojski – zdaj že trdijo: naslednici
                     partizanske vojske! – niso pridružili slovenski »rdeči« JLA generali, ne
                     aktivni ne taki v pokoju – kot so se, denimo, pri očitno bolj narodno zavednih
                     Hrvatih in Bošnjakih. Če bi bila vsa naša »rdeča vrhuška« res toliko borbeno
                     domoljubna, bi morala Sloveniji pomagati – ko je bila potreba najhujša – prav s
                     to svojo »železno pestjo partije«, s svojo »rdečo« profesionalno vojaško elito,
                     ne pa da se ta šele zdaj puli za visoke vojaške penzije.</p>
                  <p>Ta prebarvana kontinuiteta nastopa presenetljivo »monolitno« – kot nekdaj
                     partija. V vseh dosedanjih političnih kampanjah je streljala iz vseh topov na
                     določene cilje, pa naj je to bil Pučnik, Peterle, Janša ali zdaj nadškof Rode.
                     Da je vse programirano in vodeno iz enega centra kot nekdaj v partiji, postane
                     jasno ob enakih reakcijah in odgovorih, trditvah, napadih in sramotitvah, ki se
                     dobesedno enake pojavljajo v istem času. Sedaj ne bomo niti v pismih bralcev
                     več našli prispevka, v katerem ne bi njihova »dežurna peresa« izrekla obvezne
                     obsodbe o cerkveni »gozdni požrešnosti« in cerkev poučevala, kakšna je resnična
                     krščanska duhovnost. In kot na ukaz noben pišoči borec ne pozabi posebej
                     podčrtati, da on kot pravi narodnjak v vsem partizanstvu o kakšni partiji še
                     slišal ni, kaj šele da bi jo opazil ali občutil. In če se je do včeraj govorilo
                     samo o zločinski kolaboraciji nasprotnikov, so danes že zaslutili, odkod jim
                     grozi nevarnost: da so namreč lahko kolaboracije različne vrste, tudi
                     »prisiljene«, pa zato ne vse »zločinske« – in že nas bojo poslej indoktrinirali
                     z lažjo o »prostovoljni kolaboraciji«, ki naj bi jo zagrešilo domobranstvo. No,
                     prav s tem pa končno indirektno le priznavajo, da je bolj od vseh drugih
                     bistveno vprašanje, kako se je pravzaprav začelo – prav tisto, čemur se je do
                     zdaj izogibala uradna zgodovina.</p>
                  <p>Kakor koli že obračamo, ti grozoviti začetni poboji niso bile nikakršne
                     obžalovanja vredne »napake«, katere da je OF iskreno obsodila, ker naj bi
                     napravile veliko škode narodnoosvobodilnemu gibanju – tako bi zdaj radi te
                     gnusne zločine v »politične napake« prekvalificirali »rdeči« zgodovinarji.
                     Edino pravi besedi za te pomore: zločini – pa se dosledno izogibljejo. Tudi
                     temu, da jih ni zagrešilo samo nekaj samovoljnih »rdečih vojvod«, kot hitijo
                     zatrjevati, da jih je vodstvo OF hitro odkrilo, onemogočilo in kaznovalo. Ne,
                     stotine teh umorov kažejo, da je moralo biti teh morilskih »vojvod« več, kot
                     uradno priznavajo, povrhu tega pa se je kazni izognila velika večina zločinskih
                     likvidatorjev. Koliko je bilo partiji in OF v škodo in zato v resnici žal, da
                     je zagrešila te zločine, pa najbolje odkriva zapis iz Kocbekovega dnevnika:
                     Naši partijci v bazi 20 danes triumfirajo – nasprotniki so vzeli orožje od
                     okupatorja!</p>
                  <p>Le kdo si bo upal trditi, da triumfira tisti, ki mu je žal? – Ne, triumfira
                     tisti, kateremu se je izpolnilo, kar je planiral! OF je dosegla, kar ji je
                     manjkalo: z »umazanjem« nasprotnika si je pridobila lastno legitimnost! Postala
                     je edina »čista« borka za svobodo slovenskega naroda, nasprotnike pa je z
                     zločini prisilila v »kolaborantstvo«, v »izdajstvo«. To, da si je s tem
                     nakopala na glavo državljansko vojno, je bila sicer lepotna napaka, po njenem
                     računu pa se ji je splačala: nihče ji poslej ne bo mogel oporekati
                     legitimnosti! Tudi tu je torej obveljalo juridično načelo: Is fecit, cui
                     prodest!</p>
                  <p>V uradni razlagi nastanka »belih« vaških straž po pravilu obtožujejo za
                     iniciatorje in organizatorje cerkvene ljudi, od Katoliške akcije, kaplanov in
                     župnikov, do cerkovnikov in organistov. Cerkvi je pripisana tolikšna krivda, da
                     bi brez nje »bele garde« pravzaprav ne bilo. A ni bilo tako. Vsaj na Dolenjskem
                     in Notranjskem se je kmečka srenja v prvih mesecih po kapitulaciji – ne iz
                     ideoloških, ampak iz socialnih nagibov – navduševala za Hitlerja in privoščila
                     »guspudom« – brez razlike, svetnim in duhovnim – da jih je zapiral, poniževal
                     in odvažal v Srbijo. Po tradiciji so bili našemu človeku Nemci vedno bližji kot
                     Italijani; te so sovražili in zaničevali tudi zaradi še živih spominov na soško
                     fronto. Priložnostni štajerski kmečki delavci, ki so pred vojno hodili na delo
                     v Nemčijo, pa so bili polnih ust hvale, kako dobro se tam godi kmetu in
                     delavcu. Zato so nejeverno sprejemali opozorila duhovništva, da je vsaka
                     okupacija za narod nesreča, da pa je italijanska trenutno manj nasilna kot
                     nemška in zato za preživetje našega naroda v vojni situaciji manj akutno
                     nevarna. Duhovniki so v tem času izgubili večji del vpliva na sociološko
                     zrevoltirani kmečki živelj. Pojav »naših fantov gošarjev« po gozdovih, »ki bojo
                     že pokazali tem makaronarjem«, je ljudi polnil s ponosom in z upanjem – s
                     simpatijami so gledali nanje vsi brez razlike.</p>
                  <p>Toda kmalu se je začelo po malem šušljati, na tiho, zgroženo, med štirimi očmi:
                     da so ponoči prišli in odvlekli, ubili, masakrirali gospodarja, sina; ali
                     očeta, mater, ali ženo, hčer; kar celo družino. Podnevi so partizani tu pa tam
                     napadli kakšno italijansko patruljo, večjo kolono ali ponoči vojaško postojanko
                     in se potem hitro umaknili v gozdove. Maščevalna italijanska soldateska se ni
                     spuščala za njimi, rajši je prihrumela nad vas, požigala hiše, postavljala
                     moške pred puške, stare in mlade obeh spolov odpeljavala v taborišča. Obstajajo
                     pričevanja, da je bila takšna partizanska taktika programirana, saj je bila za
                     OF koristna: preden se je okupatorska vojska približala vasi, so iz nje
                     pobegnili vsi za orožje sposobni moški. Na ta način je okupator sam izvajal
                     »prisilno mobilizacijo za partizane«, saj prestrašenim ljudem ni preostalo
                     drugega kot zatekati se k njim v gozdove.</p>
                  <p>Dolenjske, notranjske in belokranjske vasi sta preplavljala strah in groza.
                     Dvojna: podnevi so se ljudje skrivali pred italijanskimi »rastrellamenti«, ki
                     so v praksi pomenili požgane in izropane hiše, v internacijo odpeljane vaščane,
                     postreljene moške. Ponoči pa so se skrivali, trepetali, kdaj bo zaropotalo po
                     vratih in bodo »znani neznanci« odpeljali v noč kdove česa krive ali nekrive –
                     njihove sledi so se največkrat izgubile v gozdovih Roga. Partizani so imeli po
                     vaseh organizirane mreže terencev, ti so postali oči in ušesa njihove vojske.
                     Javljali so premike okupatorja, bili sli, vodiči, ki so natanko poznali domači
                     teren, zbirali hrano, potrebni material, skrivali ranjence in novince
                     odpremljali na določene javke. Kot obveščevalci so nedvomno dosti tvegali,
                     zakaj vojni zakoni so bili za »špijone« skrajno neusmiljeni ne glede na spol
                     ali starost. Če so za takšna nevarna početja uporabljali celo otroke, to samo
                     dokazuje, kako neodgovorni in nečloveški so bili tisti, ki so jih rekrutirali.
                     Toda pri vseh »domoljubnih« nalogah terencev po pravilu zamolčijo, da so prav
                     oni odločali tudi o tem, h komu bodo šli »rekvirirat« pa kdo bo »ponoči zginil«
                     – in vse to že v tistih prvih mesecih vojne, ko ni bilo nikjer oboroženega
                     »domačega nasprotnika«. Terenci so poznali svoje sovaščane in pri odločanju za
                     likvidacijo so nemalokrat prišle na vrsto mimo ideoloških tudi osebne zamere in
                     maščevanja. Terenci so se pokazali izjemno okrutni že po italijanski
                     kapitulaciji, še posebej pa ob samem koncu vojne. Kdo bi vedel, koliko
                     nesrečnežev iz »rdečih« povojnih lagerjev so domači terenci »pospravili« s
                     svojo »negativno karakteristiko«, če jih niso kar osebno prišli izbrat »za
                     odstrel«. In koliko tistih po večini mladoletnih domobranskih fantov, ki so se
                     po objavljeni amnestiji polživi vračali domov, so tako rekoč na domačem pragu
                     neusmiljeno potolkli vaški terenci. A vse to že v miru – ne v vojni, kot
                     nasprotna stran očita domobrancem! – za povrh pa še po bučno razbobnani
                     amnestiji!</p>
                  <figure>
                     <graphic url="slike_z_29/z_29_07.png"/>
                     <head>Hoja pod belimi kostanji <name type="author">Mirko Kambič</name></head>
                  </figure>
                  <p>In spet smo se dotaknili še ene značilnosti taktike partizanov: laž zanje ni
                     bil »greh«, negativna moralna postavka, ki bi se je bilo treba izogibati,
                     marveč narobe, odlično taktično sredstvo za varanje nasprotnika. Nobena dana
                     beseda, obljuba, dogovor, celo podpisana pogodba ni veljala dlje, kot se jim je
                     zdela koristna. Koliko posameznikov in skupin vaških stražarjev na Turjaku, v
                     Grčaricah in še kje je odložilo orožje na trdna zagotovila, da se jim ne bo nič
                     zgodilo, a so bili potem kruto pobiti. Pa še dosti huje, tako niso lagali samo
                     »nasprotnikom« in »izdajalcem«, marveč že prej, ko teh še ni bilo. Vzemimo
                     primer po večini mladih internirancev, ki so jih partizani na Verdu v juniju
                     1942 osvobodili iz italijanskega transporta. Še živeče priče vedo povedati, da
                     so jim velikodušno ponudili tri možnosti: vstopiti v partizansko vojsko ali v
                     delovno četo – lahko pa se odločijo tudi za vrnitev domov. Naivni nesrečniki,
                     ki so verjeli, da so partizani mož beseda, in se javili za domov, so izginili
                     kdove kje v gozdovih Krima.</p>
                  <p>Ob evforičnem slavljenju partizanskih zaslug velja pobliže pogledati tudi pravo
                     vsebino t. i. partizanske osvoboditve. Osvoboditi pomeni po Laroussu oprostiti,
                     rešiti deželo sovražne okupacije. Je bil to dosežek partizanov? Dokler so bili
                     pri moči italijanski okupatorji, so partizani obvladovali gozdna kočevska
                     področja, večino dežele pa so za kratek čas zasedli le po kapitulaciji Italije.
                     In skoraj isto se je ponovilo vdrugič: tudi Nemci so vladali vsej Sloveniji
                     razen gozdnim predelom Roga, Pohorja, Jelovice in Bele krajine. Dokler od tam
                     niso huje motili njihovih strateških načrtov, se niso posebno trudili, da bi
                     jih pregnali in te kraje zasedli, marveč so jih le občasno »prečesavali z
                     Einsatzi«. Ob zadnji ofenzivi aprila 1945 so celo zadržali domobranske udarne
                     bataljone, ki so hoteli zasesti celo Belo krajino, pa se to ni skladalo s
                     takratnimi nemškimi načrti. Po kapitulaciji je bil Nemcem edini cilj priti čim
                     prej čez Alpe in se predati Angležem. Hude končne borbe, katere na ves glas
                     hvali naše zgodovinopisje, se torej niso vnemale zavoljo okupatorjeve
                     trdovratnosti, da bi še naprej zasedal slovensko zemljo – saj je komaj čakal,
                     da pride na Koroško – marveč prav nasprotno: le zato, ker so partizani Nemcem
                     skušali preprečiti umik k Angležem, ampak jih prisiliti, da se njim predajo.
                     Vojna se je pri nas zavlekla za nekaj dni dlje kot v Evropi, ker se nemška
                     vojska ni hotela predati rdeči JLA, ne pa, ker bi hotela še naprej okupirati
                     Slovenijo. Zagrizeno se je upirala zavoljo strahu, kaj se ji bo zgodilo, če se
                     razorožena prepusti na milost in nemilost verolomnim komunistom.</p>
                  <p>Po takem razmisleku se nam kažejo končne partizanske vojaške akcije le
                     zasedanje naše zemlje za umikajočo se okupatorsko vojsko: partizani je niso
                     mogli prisiliti k umiku, dokler tega zavoljo porazov na glavnih frontah ni
                     storila sama. Torej nekaj podobnega, kot je bilo »osvobajanje« po italijanskem
                     Vittorio Veneto: Avstrija je razpadla in italijanska vojska je brez težav
                     zasedala deželo za avstrijskimi armadami, ki so se po kapitulaciji umikale v
                     razsulu. Tako ali malo drugače, vsekakor pa tisti pravi, čisti zven besede
                     osvoboditev, ki pomeni pregon okupatorja iz svoje dežele (najbrž še preden je
                     že na vseh frontah kapituliral), hudo zbledi ob teh zadnjih partizanskih vojnih
                     naporih. Ostaja dejstvo, da ne prve ne druge okupatorske vojske partizani niso
                     premagali in napodili z naše zemlje, dokler ju niso prej zavezniki primorali,
                     da sta dokončno kapitulirali.</p>
                  <p>Treba pa je priznati, da so partizani skoraj štiri leta držali vsaj dele
                     osvobojenega ozemlja sredi okupirane Evrope. Toda trditi in pretiravati, koliko
                     divizij so morali imeti, denimo, Nemci na tem slovenskem področju, ni realno.
                     Vemo, da so nemške elitne vojaške formacije nastopile po italijanski
                     kapitulaciji, ko so ponovno »spravile deželo v zadovoljivo stanje«; a naprej so
                     »red vzdrževale« policijske in zaledne formacije, tudi divizije, ki so se
                     prišle »oddihovat« s fronte.</p>
                  <p>S tem pa smo se približali hudo spolitiziranemu vprašanju, koliko je NOB v
                     resnici pomagala vojaškim naporom zaveznikov. Prave teže tega doprinosa ne
                     velja presojati samo po pohvalah in priznanjih tedanjih angleških vojaških
                     misij in politikov ali zgolj po pisanju njihovih časopisov. Angleži, tipični
                     zagovorniki makiavelističnega načela, da v zgodovini preživi samo sebičen
                     narod, so bili kajpa hvaležni za vsakega tujega vojaka v boju z Nemci, vedoč,
                     da je nadomestil njihovega, pa zato niso varčevali z besedami priznanja. V
                     tistih za osamljeno Anglijo presodnih letih je bila visoko cenjena vsaka pomoč
                     in sodelovanje. Že misel, da se tudi tam nekje na Balkanu nekdo bori proti
                     Hitlerju ali Mussoliniju, je krepila odločenost naroda za boj do zmage.</p>
                  <p>Toda dejanski efekt vsake pomoči se na koncu koncev vedno meri po tem, koliko
                     škode je prizadejala sovražniku, pa naj se štejejo vojaške človeške ali
                     materialne izgube. In prav ta bilanca je pri naši NOB, vsaj kar zadeva
                     zavezniške koristi, dokaj skromna. G. Urbanc je iz dosjejev v Beogradu izpisal,
                     da je bilo v slovenski NOB pobitih skupaj manj kot tisoč okupatorskih vojakov,
                     od tega nekaj več italijanskih kot nemških. Kajpa mednje ni štel nemških vojnih
                     ujetnikov, teh je bilo po kapitulaciji zločinsko pobitih dosti več. Tudi če ti
                     podatki niso dovolj natančni in je bilo sovražnih izgub nekaj več, pa
                     preseneča, da se iz naših vojnih zgodovin ne dajo izluščiti dokončne številke
                     pobitih okupatorjev. Toda celo če bi vsem tem okupatorjevim izgubam v ljudeh
                     prišteli še partizanske diverzantske akcije, miniranja prog, bunkerjev in
                     mostov, vse to ne bi zapolnilo niti tretjine časa, ki ga je partizanska vojska
                     namenjala svojemu »notranjemu sovražniku«, ideološko nasprotnim
                     domobrancem.</p>
                  <p>Če drži, da so partizani reševali sestreljene zavezniške letalce, pa ni res, da
                     bi jih domobranci izročali Nemcem. Še so žive priče, kako so«beli« nosili hrano
                     skrivajočim se zahodnim aviatikom in kako so prek »četniškega odreda«, celo
                     prek partizanov pošiljali zavezniške letalce na varno. Zahodne zaveznike so
                     domobranci ves čas šteli za svoje zaveznike, ki se bojo po porazu fašizma prej
                     ali slej postavili po robu nič manj zločinskemu in totalitarnemu komunizmu.
                     Prav zavoljo dokazanega reševanja sestreljenih zavezniških pilotov niso Angleži
                     v Pliberku maja 1945 partizanom predali komandanta Rupnikovega bataljona Vuka
                     Rupnika.</p>
                  <p>Partizani, ki so po sporazumu Tita s Churchilom začeli dobivati kot priznana
                     zavezniška vojska izdatno pomoč, so kajpa morali z akcijami dokazati, da so je
                     vredni. Vendar je bila njihova moč po ustanovitvi domobranstva in še posebej
                     njegovih udarnih bataljonov hudo omejena, v zadnjem letu praktično skrčena na
                     Belo krajino. Res se je bakla vstaje medtem prenesla tudi na Gorenjsko in
                     Štajersko, a brez večjih uspehov. Najbolj naglo se je partizanstvo razvilo na
                     Primorskem, kjer je zavedni narod že od prve vojne vztrajal s TIGR-om v
                     ilegalnem boju proti italijanski oblasti. OF se je tam toliko laže skrila za
                     osvobodilni boj – ni ji bilo treba izvajati »revolucionarnega terorja«, ker je
                     »umazanega nasprotnika« že imela. Primorci, podobno kot Štajerci in Gorenjci,
                     niso nič ali zelo malo vedeli za stotine »rdečih« pobojev nedolžnih v
                     Ljubljanski pokrajini, zato so povečini iz prave narodne zavednosti vstopali v
                     partizanstvo in obsojali »kolaboracijo«. OF tudi ni poskušala kolektivno
                     očrniti primorskega klera z »izdajstvom«, ker bi ljudje kaj takega neradi
                     verjeli, saj ga je prav njegova duhovščina dvajset let bodrila v uporu proti
                     potujčevalcem. Brez »rdečih« okrutnosti pa tudi tu ni šlo, ne samo pri
                     pobijanju nasprotnikov, marveč tudi pri podrejanju regionalnih, že prej
                     obstoječih uporniških skupin »pravovernemu« partijskemu centru. Še vedno ostaja
                     v skrivnost zavita smrt Vojka Premrla, slovitega borca za podjarmljeno
                     primorsko ljudstvo.</p>
                  <figure>
                     <graphic url="slike_z_29/z_29_08.png"/>
                     <head>Večer <name type="author">Mirko Kambič</name></head>
                  </figure>
                  <p>Da OF in komunistom v njej v resnici ni šlo v prvi vrsti za osvoboditev naroda,
                     ampak predvsem za zmago komunistične revolucije, nam postane očitno, ko
                     analiziramo njihove odnose do okupatorske vojske. Ne samo da so na skrivaj
                     večkrat paktirali z njo, kadar jim je to prinašalo koristi (h »kravji kupčiji«
                     s kapitulirano italijansko vojsko se bomo vrnili malo pozneje), celo dogovor o
                     nenapadanju z Nemci so si privoščili na Primorskem leta 1944. In to v času, ko
                     je bil ta prehodni teritorij življenjskega pomena za vzdrževanje nemške fronte
                     proti zaveznikom na italijanskem škornju! Takšno ravnanje razkriva, kaj je bil
                     ves čas njihov glavni cilj: na vsak način preživeti, pričakati svobodo v
                     gozdovih kot edina oborožena sila, da bi lahko po koncu vojne zavladali deželi.
                     Zato niso smeli dopustiti nobene »nerdeče« ilegalne vojske. Tudi niso nikoli
                     privolili v kakršnokoli enakopravno sodelovanje z drugimi grupacijami za boj
                     proti okupatorju, denimo, ne z »belim« Štajerskim bataljonom ne z odredom
                     »plave garde« – oba so morali uničiti, če so hoteli ostati edini gospodarji
                     slovenskih gozdov. Skrajno cinično zato izzveni duhovičenje stare kontinuitete,
                     da je bilo v hostah dovolj prostora za vse, ki bi se hoteli upreti okupatorju.
                     In nič manj ni zavajajoča trditev, češ tudi v Franciji so se lahko skupaj
                     borili proti Nemcem »rdeči in nerdeči«! Kot da ni vsem znano, da so bili ob
                     zlomu francoske države degolisti tisti, ki so začeli upor – komunisti pa so se
                     jim pridružili šele dosti kasneje, šele takrat, ko jim je dovolil Stalin, se
                     pravi, po Hitlerjevem napadu na Sovjetsko zvezo. Francoski časopisi so v
                     nekrolog za rdečim liderjem Thorezom zapisali, da se je ta v poznejšem junaškem
                     »makijevstvu« le odkupil za začetno kominternsko sodelovanje z nacisti. Če pa
                     bi – obratno – imeli uporniško prvenstvo komunisti, bi kot učenci iste
                     moskovske šole bržčas ravnali enako »edinozveličavno« kot naša partija – se
                     pravi, za vsakršno sodelovanje bi zahtevali zase absolutno oblast in
                     komando.</p>
                  <p>Kako je OF vedno mislila predvsem na revolucijo in na njene cilje, se nam
                     nedvoumno razgali ob italijanski kapitulaciji 1943. Partizani so imeli v rokah
                     vso zbegano italijansko soldatesko, a namesto da bi pred sodišče postavili vsaj
                     najbolj odgovorne višje šarže in jih obtožili za zločine proti človeštvu, so z
                     njimi rajši sklenili daj-dam: spustili so jih nekaznovane domov, potem ko so
                     jim oni prepustili topove in topničarje za uničenje utrjenih postojank
                     nasprotnikov! In to ne samo »belega izdajalskega« Turjaka, ampak tudi »plavih«
                     Grčaric: šele italijanske topovske granate so prisilile k predaji »odred
                     jugoslovanske vojske v domovini«, takrat še uradno priznane od zahodnih
                     zaveznikov. In tudi od Stalina! Rajši so brez kazni spustili domov v Italijo te
                     resnične »požigalce slovenskih domov«, samo da so jim prej pomagali razorožiti
                     in pobiti ideološke nasprotnike! Ali je potlej čudno, če sedaj našim politikom
                     ob nenehnih italijanskih izsiljevanjih niti na misel ne sme pasti, da bi
                     Italiji vrnili z našim stokrat bolj zabeljenim obračunom zločinov med
                     italijansko okupacijo: saj bi se jim prekanjeni italijanski diplomati zarežali
                     v obraz, češ vse ste jih imeli v rokah, vse vojne zločince, generale in
                     kolonele, ki so dali požigati vasi, streljati nedolžne talce in vaško srenjo
                     vlačiti v taborišča lakote – le zakaj jim hočete soditi po tolikih letih, ko pa
                     ste jih takrat spustili brez kazni?</p>
                  <p>Ko skušamo presoditi resnično težo prispevka slovenske NOB vojnim naporom
                     zaveznikov, najbrž ne bo brez pomena spomniti, kako zahodni zavezniki danes
                     ocenjujejo to vojno obdobje našega partizanskega boja. A ne morebiti v besedah
                     in pisanju, ampak kar v eksplicitnem dejanju. Ob petdesetletnici izkrcanja
                     zaveznikov v Normandiji, ki je pomenilo začetek nemške kataklizme, so povabili
                     na proslavo pomembna odporniška gibanja v Evropi. Nismo še pozabili, kolikšna
                     je bila tedaj užaljenost naše borčevske organizacije, ko so jo povsem prezrli!
                     Ugibamo lahko, zakaj – ali namenoma ali iz pozabljivosti – ali pa se jim je
                     zdel njen vojaški doprinos zavezniški stvari premajhen, da bi bil vreden
                     tolikšne pozornosti?</p>
                  <p>Kakorkoli razglabljamo o pravih vzrokih te najhujše tragedije v slovenski
                     zgodovini, vedno se vračamo na začetek, na teh poltisoč nedolžno pobitih v
                     prvih mesecih »revolucionarnega terorja«. Brez njega bi ne bilo ne vaških straž
                     ne domobranstva ne vsega drugega hudega in najhujšega, kar je sledilo.
                     Kontinuiteta se dobro zaveda, da je v tem njena izvirna krivda, zato jo skuša
                     pozabiti, zabrisati z molkom. Celo bolj se je boji kot povojnega holokavsta:
                     pri njem se lahko nekako jeguljasto izvija, češ zagrešila ga je JLA in
                     »prenapeta« jugopartija v njej – razumljivo, krivdo je danes najpriročneje
                     zvrniti na nesimpatični jug. Toda lastne krivde za te najzgodnejše žrtve ne
                     more preložiti na nobenega drugega grešnega kozla, saj je na dlani, da je idejo
                     revolucionarnega terorja vpletla že v sam začetek OF in z njo zanetila krvavo
                     bratomorno vojno.</p>
                  <p>Prej ali slej bo prišel čas, ko bo »rdeča« kontinuiteta izgubila oblast in ne
                     bo mogla še naprej z glasovalnim strojem preprečevati, da bi objektivna,
                     »neobarvana« zgodovina zapisala vso resnico o tej do zdaj enostransko
                     obravnavani slovenski tragediji. In tudi o njeni izvirni krivdi zanjo, za
                     katero bo morala dajati račune rdeča partija v OF. Šele takrat bo resnična
                     lustracija omogočila tudi resnično spravo. In vstop resnično demokratične
                     Slovenije v Zvezo evropskih držav.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Dvojna vloga začetnih komunističnih zločinov</head>
               <docAuthor>Janko Maček</docAuthor>
               <div type="div3">
                  <head>Lepšega kraja ni, kot je Šentjern</head>
                  <p>»Ako greš iz Novega mesta po državni cesti proti vzhodu, pelje cesta precej
                     časa po nič prijetnem svetu. Grič, dolina pa jarki in klanci se neprenehoma
                     vrste. Zato si pa toliko bolj očaran, ko prideš do Mokrega polja ter se
                     nenadoma pred tabo razgrne lepa in obširna šentjernejska ravan. Št. Jernej meji
                     na zahodni strani na Brusnice, na severu na Belo cerkev in Škocjan, proti
                     vzhodu na Kostanjevico, na jugu je pa naravna meja gorjansko pogorje. Od
                     novomeške strani stopiš v faro na kamnitem mostu pod brusniškim klancem in jo
                     zopet zapustiš pri cestnem kantonu 90,4 km na Prekopi. Meri torej na daljavo
                     približno dve uri hoda.« Tako je župnik Anton Lesjak leta 1927 opisal
                     zemljepisni položaj svoje fare. Tedaj o moderni cesti Novo mesto–Zagreb še ni
                     bilo sledu. Glavna prometna žila je bila speljana ob desni strani Krke do
                     Kostanjevice in nato po levem bregu naprej proti Čatežu.</p>
                  <p>Šentjernej je kar velik kraj in leži sredi rodovitnega Šentjernejskega polja.
                     Skozi trg teče proti Krki potok Kobila, ki izvira visoko v Gorjancih. Številne
                     večje in manjše vasi ter zaselki so raztreseni po ravnini in po položnih
                     pobočjih Gorjancev, ki so s svojo skrivnostno odmaknjenostjo nekoč navdihovali
                     pisatelja Janeza Trdino, bili med drugo svetovno vojno priča krvave revolucije,
                     v sedanjosti pa vzbujajo pozornost zaradi meje s Hrvaško.</p>
                  <p>Župnik Lesjak je leta 1927 zapisal, da njegova farna občina šteje 56 vasi s
                     6.500 prebivalci, in precej podrobno opisal župnijsko cerkev in 13 podružnic. V
                        <emph>Družini</emph> smo leta 1991 brali, da ima vinograd sv. Jerneja 14
                     cerkva – farno in 13 podružnic – in 54 vasi.</p>
                  <p>Tudi število prebivalcev se kljub ujmam, ki so v polpreteklem času pustošile po
                     »vinogradu,« ni zmanjšalo. Izraz vinograd svetega Jerneja pa ni samo
                     simboličen, saj je tu veliko pravih vinogradov, na primer Tolsti vrh je od
                     vznožja do cerkve sv. Roka dobesedno prekrit z njimi.</p>
                  <p>Ko govorimo o Šentjerneju, ne moremo mimo kartuzije Pleterje, kamor je davnega
                     leta 1403 prišel prvi kartuzijanski menih. Kartuzija je potem skozi stoletja
                     doživljala dokaj pestro zgodovino in delček le te so bila tudi leta druge
                     svetovne vojne, ki jih je tedanji pleterski prior dr. Leopold kasneje
                     ovekovečil v knjigi <emph>Kartuzija Pleterje in partizani</emph>, kakor jih je
                     bil pač sam doživel in se jih potem spominjal.</p>
                  <p>Mnogo pomembnega in zanimivega bi še lahko povedali o prijazni dolini pod
                     Gorjanci in o njenih prebivalcih. Zanimivo bi bilo vedeti, kako so že leta 1731
                     v leseni mežnariji v Šentjerneju organizirali cerkveno šolo, ki je seveda bila
                     prostovoljna, pa so jo osemdeset let kasneje spremenili v redno šolo. Leta 1902
                     je bilo zgrajeno za tisti čas moderno šolsko poslopje. V Krajevnem leksikonu
                     Slovenije iz leta 1971 beremo, da »je šentjernejska šola konec leta 1943
                     pogorela in da je kraj šele dvajset let kasneje dobil novo šolo«. Sestavljalcu
                     podatkov je bilo pač nerodno zapisati, da so šolo požgali partizani. Kako
                     nerodno bi šele bilo, če bi zapisal, da je bila v fari tudi cela tisočnija
                     domobrancev, ki so večinoma izgubili življenje. Pa niso padli v boju, ampak so
                     jih lastni bratje – zmagovalci pomorili po koncu vojne.</p>
                  <p>Kaj se je vendar zgodilo v dolini, kjer so že toliko let imeli cerkve in šolo,
                     kjer so ljudje ljubili svojo zemljo in s ponosom govorili, da »lepšega kraja
                     nej, ku je Šentjern«? Kako je bilo mogoče, da so se nekateri sami oklicali za
                     sodnike, tisoč drugih pa obtožili in obsodili za ničvredne izdajalce. Škof
                     Lenič, domačin iz sosednjih Cerkelj, je menda rad poudarjal, da »je Šentjernej
                     bil vselej steber katolištva na Dolenjskem – z močno in dolgo tradicijo«. Ali
                     ni bila to tradicija dobrih, poštenih ljudi? Le kam se je ta dolga in močna
                     tradicija naenkrat izgubila? Ali pa so bile obtožbe samozvanih sodnikov
                     neresnične in krivične? O teh in podobnih vprašanjih bomo skušali nekaj
                     povedati v naši zgodbi.</p>
                  <figure>
                     <graphic url="slike_z_29/z_29_09.png"/>
                     <head>Šentjernej okrog leta 1927 – V sredini šola, ki so jo partizani konec
                        leta 1943 požgali<name/></head>
                  </figure>
               </div>
               <div type="div3">
                  <head>Razmere v dolini med obema vojnama</head>
                  <p>Prva svetovna vojna je mnogim družinam v deželici med Krko in Gorjanci zasekala
                     hude rane. V svoji knjigi <emph>Zgodovina Šentjernejske fare</emph>, ki je
                     izšla 1927, je župnik Lesjak namenil temu težkemu času celo poglavje. Kar 134
                     žrtev je kruta vojna pobrala med njegovimi farani; za nekatere je lahko navedel
                     podatke o njihovi smrti, za druge pa samo povedal, da so pogrešani. Doma sicer
                     niso občutili rušilne moči orožja in trpljenja ujetništva, pestile pa so jih
                     gospodarske težave, ki jih je povzročila vojna in iz katerih je nastala velika
                     kriza, ki ji ni bilo videti konca. Zaradi težke situacije so se ljudje spet
                     odločali za delo v tujini, če so ga sploh mogli dobiti. Ni čudno, če je v takih
                     razmerah nekatere privabljala ideja o novem družbenem redu, ki naj bi tudi
                     »malim ljudem« omogočil človeka vredno življenje. Vendar so tisti, ki so v
                     ruskem ujetništvu imeli priliko od blizu videti revolucijo in z njo povezane
                     spremembe, imeli o njih zelo različno mnenje: eni so bili navdušeni in so bili
                     prepričani, da je treba tak družbeni red uveljaviti tudi v domovini, drugi pa
                     so bili zgroženi in so pred njim svarili.</p>
                  <p>22. decembra 1918 je Slovenska ljudska stranka v Šentjerneju priredila shod
                     Kmečke zveze, na katerem naj bi kot glavni govornik nastopil dr. Lovro
                     Pogačnik, ugleden član stranke. Domači nasprotniki so se na to pripravili in ob
                     začetku zborovanja je v dvorani nastal pretep. Posredovali so orožniki in
                     rešili dr. Pogačnika napadalcev, toda shod je bil zaradi tega razbit.
                     Ljubljanski škof Anton Jeglič je ta dogodek nekaj dni kasneje takole omenil v
                     svojem dnevniku: »Stranke so po vsej deželi razvile silno agitacijo. JDS ima po
                     deset shodov vsako nedeljo. O shodih SLS se ni kaj čulo; edino o gibanju orlov
                     in o kaki predstavi naših društev. Le sem ter tja se je slišalo o kakem shodu,
                     toda nasprotniki so shode na več krajih razbili, da se ni mogel ustanoviti
                     krajevni odbor SLS. Najbolj surovo so naš shod napadli v Št. Jerneju. Dr. Lovra
                     Pogačnika so fantje od 17. do 25. let pognali iz dvorane, ga večkrat povalili
                     na tla in ga pretepali s palicami, da bi ga bili kmalu ubili. Tukaj je delovalo
                     sovraštvo vojakov do njega, ker je kot častnik presurovo z njimi postopal. Toda
                     ko so nastopili duhovniki, so se slišali glasovi: 'Far naj gre v cerkev, tukaj
                     nima besede; farji nam ne bodo več zapovedovali.'« (<emph>Nova revija</emph>,
                     št. 75–76, str. 1100)</p>
                  <p>Obširno poročilo o tem dogodku najdemo v knjižici Iz revolucionarne preteklosti
                     na območju Gorjancev 1918–1941, ki jo je leta 1983 v Novem mestu izdala
                     Skupnost borcev gorjanskega bataljona. Tu zvemo, da »so se takoj po najavi
                     shoda nanj začeli pripravljati tudi šentjernejski boljševiki in levičarji v
                     okrilju Jugoslovanske demokratske stranke, ki so poskrbeli za udeležbo svojih
                     članov in klerikalnih nasprotnikov. Ozračje je že pred otvoritvijo shoda bilo
                     naelektreno, kajti na poti proti prosvetnemu domu je nekdo od domačinov v dr.
                     Lovru Pogačniku, poverjeniku za narodno obrambo v Deželni vladi za Slovenijo,
                     spoznal nekdanjega avstrijskega oficirja«. V opombi je pojasnjeno, da je
                     poročilo povzeto po ustni izjavi Franceta Jereleta, ki je bil med najbolj
                     zagretimi nasprotniki shoda. Jerele je kasneje postal eden najbolj vnetih
                     organizatorjev komunistične stranke v šentjernejski dolini. Skupaj z Antonom
                     Majzljem in Jožetom Pirkovičem je v Šentjerneju leta 1920 ustanovil krajevno
                     organizacijo KPJ.</p>
                  <p>Komunistična stranka se je vključila v pripravo na volitve v ustavodajno
                     skupščino, ki so bile določene za 28. november 1920. V Šentjerneju so
                     organizirali predvolilni shod v nedeljo 21. novembra. Že pred tem je Rdeči
                     prapor, takratno glasilo komunistov v Sloveniji, objavil dopis iz Šentjerneja,
                     ki je volilce vabil k razmisleku, ali so »za vlado mogotcev in monarhijo ali za
                     sovjetsko republiko Jugoslavijo. Rešitev je v združitvi delavcev in kmetov, ki
                     morajo zato oddati svoj glas za komunistično stranko in se zavzemati za
                     brezplačno razdelitev privatnih in cerkvenih veleposesti tistim, ki zemljo
                     obdelujejo, ter za podržavljanje bank, naravnih bogastev in proizvajalnih
                     sredstev«. (Anton Štampohar, <emph>Iz revolucionarne preteklosti na območju
                        Gorjancev 1918–1941</emph>, str. 19)</p>
                  <p>In kakšen je bil po vsem tem volilni izid? V Šentjerneju se je od skupnega
                     števila 801 oddanih glasov 158 volilcev odločilo za komuniste, zmagala je pa
                     Slovenska ljudska stranka s 356 glasovi. V podgorjanskih občinah: Sv. Križ
                     (Podbočje), Kostanjevica, Šentjernej, Orehovica, Brusnice in Šmihel-Stopiče je
                     bilo oddanih 2.730 glasov; Samostojna kmetijska stranka je dobila 1.039 glasov,
                     Slovenska ljudska stranka 1.010, na tretjem mestu so bili pa komunisti s 355
                     glasovi.</p>
                  <p>Ker je bila 30. decembra 1920 razglašena Obznana, s katero je bila komunistična
                     stranka prepovedana, so šentjernejski komunisti na občinskih volitvah naslednje
                     leto nastopili kot Delavsko kmetsko republikanska skupina in po volilnem izidu
                     prišli na drugo mesto. Dobro leto kasneje je bila izvolitev kandidatov na listi
                     republikanske skupine razveljavljena in izvoljeni so s tem izgubili mandat.</p>
                  <p>Na občinskih volitvah leta 1928 je bil na listi Slovenske ljudske stranke v
                     Šentjerneju izvoljen za župana Franc Vide, kmet iz Žvabovega. Živkovičev režim
                     mu je leta 1933 odvzel županski mandat, toda leta 1936 je bil spet izvoljen na
                     listi JRZ in potem je vodil občino do maja 1941.</p>
                  <p>Zadnje parlamentarne volitve v stari Jugoslaviji so bile 11. decembra 1938. V
                     novomeškem okraju je največ glasov dobil kandidat JRZ dr. Franc Kulovec, v
                     krškem okraju pa dr. Miha Krek. V Šentjerneju je od 1187 volilnih upravičencev
                     glasovalo 792; za JRZ jih je oddalo svoj glas 738 in samo 54 za opozicijo.</p>
                  <p>Kaj pa društveno življenje v podgorjanskih vaseh? Malo pred začetkom prve
                     svetovne vojne so zgradili v Šentjerneju Društveni dom in tedaj je bilo tudi
                     ustanovljeno društvo Orel. Pod okriljem orlovskega društva je prav kmalu začela
                     delovati godba na pihala, ki je že v začetku imela 25 godbenikov, pa jo je
                     vodil tedanji šentjernejski organist Jakob Čadež, ki je nekoč sam služil pri
                     vojaški godbi. Največ zaslug za organizacijo godbe je imel kaplan Ivan Drešar,
                     ki je že prej zbral 16 deklet v tamburaški zbor. V času diktature je bilo
                     delovanje orlovskega društva prepovedano, zaživelo je pa spet zadnja leta pred
                     izbruhom druge svetovne vojne, ko so se fantje zbirali v Fantovskem odseku,
                     dekleta pa v Dekliških krožkih.</p>
                  <p>Proti koncu leta 1933 je bilo v Šentjerneju ustanovljeno tudi Društvo kmečkih
                     fantov in deklet. Zbralo je pod svojim okriljem precej članov in članic,
                     posebnih uspehov pa ni doseglo. Bolj vplivno je bilo sokolsko društvo, ki je
                     sicer bilo številčno šibkejše, je pa zaradi jugoslovanske usmerjenosti tudi v
                     času diktature nemoteno delovalo.</p>
                  <p>Mladi ljudje, ki so bili vključeni v ta društva, se v njih niso samo zabavali,
                     ampak tudi oblikovali svoj svetovni nazor. Namen Orla in kasnejših Fantovskih
                     odsekov ter Dekliških krožkov je poleg zabave gotovo bil tudi vzgoja članov v
                     krščanskem duhu. Morda je prav ta vzgoja pri nekaterih odločila, da so se v
                     času revolucije odločili za protikomunistični odpor, drugi pa so se kljub tej
                     vzgoji v usodnem trenutku znašli na nasprotnem bregu. Morda se v začetku niso
                     niti zavedali usodnosti svoje izbire, ko pa jih je deroča reka potegnila v svoj
                     tok, se niso več mogli rešiti iz njega.</p>
               </div>
               <div type="div3">
                  <head>Kaplan Vinko Kastelic in Katoliška akcija</head>
                  <p>Zakaj je bila Katoliška akcija že od leta 1941 tako zelo na poti
                     »osvobodilnemu« gibanju? Zakaj so v njej videli tako nevarnega nasprotnika in
                     zato od zgodnje pomladi 1942 morili njene člane? Na božičnem procesu leta 1945,
                     na katerem je bil med drugimi na smrt obsojen tudi šentjernejski župnik
                     Cerkovnik, so tožilci in sodniki imeli veliko opravka tudi s Katoliško akcijo.
                     Časopisi, ki so o procesu obširno poročali, so se tedaj razpisali »o pravi
                     vlogi Katoliške akcije, ki je med vojno imela namen vršiti špijonažno in
                     ovaduško službo in je zato prirejala posebne tečaje, da bi svoje člane
                     pripravila za prevzem gospodarske in politične oblasti nad slovenskim
                     ljudstvom«. (<emph>Slovenski poročevalec</emph>, 23. decembra 1945) Pa na ta
                     način niso razmišljali samo novinarji v zvezi z božičnim in drugimi podobnimi
                     procesi, tudi kronisti in zgodovinarji so še desetletja kasneje pisali »o
                     vohunski organizaciji, v katero so poleg drugih pritegnili zavarovalne agente
                     in brusače, ki poklicno blodijo po deželi, ter klerikalne fanatike, ki so jim
                     vcepili mahničevski prezir narodne zavesti in strli prirodni gnus do ovaduštva.
                     Nemajhno vlogo so prihranili »poročnikom bele protirevolucije«, ki so jih
                     vzgojili na zimskem tečaju Katoliške akcije v ljubljanskih Križankah. Saj je
                     tudi Karel Švalj iz Ostroga po povratku iz tiste šole pohitel najprej z ovadbo
                     svojih rojakov.« (Ivo Pirkovič, <emph>Vstaja pod Gorjanci</emph>, str. 26) In
                     Pirkovič, ta zares delavni šentjernejski zgodovinar, piše leta 1982 v knjigi
                     Svobodna republika pod Gorjanci, kako so Italijani že aprila 1942 zapirali
                     ljudi. »Sami ne poznajo nikogar, za vsako aretacijo se plazi senca domačega
                     ovaduha. Gre za izdajstvo plačanih in neplačanih špijonov, ciganov, vlačug, iz
                     zaporov izpuščenih zločincev, pustolovcev, od jeseni tudi že gojencev Katoliške
                     akcije, izšolanih na tečaju v Križankah v Ljubljani, in navsezadnje še za mrežo
                     vohunov, ki jo je spletal agent reške lesne trgovine Raitano Ivan Superina.«
                        (<emph>Svobodna </emph>
                     <emph>republika pod Gorjanci</emph>, str. 96)</p>
                  <p>Večkrat nam povedo, da je zgodovina napisana in se je ne da spremeniti. Iz
                     citiranega vidimo, da je res napisana in kako je napisana. Kaj pa resnica?
                     Pogosto slišimo, da je več resnic. Pa povejmo še našo resnico o Katoliški
                     akciji v dolini pod Gorjanci, kolikor smo jo po skromnih močeh uspeli razbrati
                     iz obledele podobe tistega časa!</p>
                  <p>Škof Rožman je v začetku leta 1939 pisal duhovnikom ljubljanske škofije in
                     posebej opozoril, da so izšla pravila Katoliške akcije za kmečko mladino.
                     Naročil je duhovnikom, naj po vseh župnijah ustanavljajo skupine Katoliške
                     akcije: »Imamo sicer celo vrsto mladinskih društev, ki stoje bolj ali manj
                     odločno na katoliških načelih, a Katoliška akcija zaradi tega ni nepotrebna.
                     Katoliška akcija je kvas za vse druge katoliške organizacije.« (Jakob Kolarič,
                        <emph>Škof Rožman</emph> II, str. 199) Marsikje niti duhovniki niso imeli
                     pravega razumevanja za Katoliško akcijo, zato je dr. Odar, ki je veljal za
                     ideologa slovenske Katoliške akcije, že leta 1938 napisal Katekizem o Katoliški
                     akciji z razlago, ki naj bi pomagal pri ustanavljanju in razumevanju njenih
                     organizacij po župnijah. Sinoda ljubljanske škofije leta 1940 – torej je zadnja
                     sinoda v Ljubljani bila pred 58 leti – je Katoliško akcijo uzakonila. Precej
                     določil iz Odarjevega katekizma so vnesli v <emph>Zakonik ljubljanske
                        škofije</emph> in tudi v knjigi <emph>Pastoralnih inštrukcij</emph> dali
                     potrebna navodila glede Katoliške akcije. Vse to pa se je zgodilo tik pred
                     prihodom okupacije in z njo revolucije.</p>
                  <p>V členu 259 Zakonika iz leta 1940 je povedano, da Katoliška akcija izvršuje v
                     škofiji apostolsko delo z lastnimi organizacijami, z organizacijo »Molitvene
                     pomoči« in s pomožnimi organizacijami.</p>
                  <p>V členu 263 omenjenega Zakonika je opisan značaj in namen Katoliške akcije:
                     Slovenska katoliška akcija je cerkvena ustanova, v kateri so verniki v obeh
                     slovenskih škofijah udeleženi pri apostolatu Cerkve z namenom, da se vse
                     zasebno, družinsko in socialno življenje osvaja za Kristusa. Katoliška akcija,
                     njeno delovanje in njene organizacije so izven političnih strank. Stoje pod
                     neposrednim vodstvom cerkvene hierarhije.</p>
                  <p>Glede na našo temo nas še posebej zanimajo pravila Zveze katoliških kmečkih
                     mladcev. Dobimo jih na strani 98 omenjenega zakonika: »Zveza katoliških kmečkih
                     mladcev vodi apostolsko delo med kmečko mladino in šola svoje člane za to delo.
                     Namen Zveze je:</p>
                  <p>a) Izoblikovati po verskih in nravnih načelih novega kmečkega fanta, ki bo
                     resen, značajen, močne volje in čist, požrtvovalen, podjeten in željan
                     dejanj;</p>
                  <p>ki bo svoje kmečko delo krščansko pojmoval;</p>
                  <p>ki bo nadnaravno mislil, živel stalno v milosti božji ter skušal v sebi in
                     drugih upodobiti Kristusa;</p>
                  <p>b) Osvojiti kmečko mladino za Kristusovo kraljestvo;</p>
                  <p>prepojiti s Kristusovim duhom njihovo osebno in domače življenje ter vse kmečko
                     okolje.</p>
                  <p>Iz opisanega namena izvirajo temeljne naloge Zveze katoliških kmečkih
                     mladcev:</p>
                  <p>a) Vse delo in življenje nadnaravno usmerjati.</p>
                  <p>b) Mišljenje članov očiščevati od sodobnih zmot in izgraditi v njih močno
                     katoliško načelnost.</p>
                  <p>c) Buditi in šolati vest, zlasti v stvareh, kjer so sodobne zmote in zablode
                     otopile moralno čutenje.</p>
                  <p>č) Gojiti krščanski idealizem proti življenjskemu materializmu.</p>
                  <p>d) Boriti se proti vsem oblikam surovosti in proti pijančevanju.</p>
                  <p>e) Izšolati čim več voditeljev – laikov za lastno organizacijo.</p>
                  <p>f) Šolati za akcijo v kmečkem in družinskem okolju.</p>
                  <p>g) Priprava za lastno družinsko življenje. </p>
                  <p>h) Delati za mir v družini in med sosedi.</p>
                  <p>i) Pridobivati kmečke družine za Kristusa in Cerkev.</p>
                  <figure>
                     <graphic url="slike_z_29/z_29_10.png"/>
                     <head>Šentjernejska orlovska godba – Okoli leta 1925</head>
                  </figure>
                  <p>Čas je že, da se od teh abstraktnih pravil, ki so pa seveda bila potrebna,
                     preselimo v konkretno vsakdanje življenje v vinogradu sv. Jerneja, kamor je v
                     začetku avgusta 1941 prišel Vinko Kastelic na prvo kaplansko mesto. Mladi
                     duhovnik je po novi maši, ki jo je julija 1940 opravil v rojstni župniji Šmihel
                     pri Žužemberku, še eno leto nadaljeval bogoslovne študije. Pri novi maši mu je
                     pridigal brat Anton, tedanji župnik na Jesenicah, drugi brat Jože je pa bil
                     izseljenski duhovnik v Argentini in se je malo prej ponesrečil v argentinskih
                     gorah.</p>
                  <p>Novi kaplan se je z vnemo lotil dela v Šentjerneju. Bil je dober pridigar in
                     pevec, rad je učil verouk in delal z mladino, prevzel je pa tudi skrb za komaj
                     začeto Katoliško akcijo kmečkih fantov. Dolenjske fare, kjer je pod italijansko
                     zasedbo še bilo možno kolikor toliko normalno delo, je poleti 1941 obiskoval
                     duhovnik Janez Kopač, ki je pred Nemci pribežal v Ljubljano in ga je Zveza
                     katoliških kmečkih mladcev naprosila, da bi šel po župnijah vzpodbujat za
                     Katoliško akcijo. Nekateri duhovniki se za njegovo animiranje niso veliko
                     zmenili in so ga celo opozarjali, da bo za tako delo čas po vojni. (Jakob
                     Kolarič, <emph>Škof Rožman</emph> II., str. 199 in 486)</p>
                  <p>Janez Kopač je jeseni 1941 prevzel skrb za šolo, ki jo je organizirala Zveza
                     katoliških kmečkih mladcev in je potekala v času od 25. novembra 1941 do 30.
                     marca 1942 v prostorih križniškega konvikta v Ljubljani.</p>
                  <p>Žal v kratkem času ni bilo mogoče zbrati dovolj dokumentov, da bi mogli o tej
                     toliko obrekovani šoli obširneje spregovoriti. Nekaj več bi lahko povedati o
                     Socialni šoli, ki jo je Narodni svet slovenske Katoliške akcije jeseni 1940
                     začel v Ljubljani, da bi izobrazil po raznih župnijah izbrane mlade delavce.
                     Fantje so stanovali in poslušali predavanja v križniškem Vajenskem domu na
                     Kersnikovi 4 v Ljubljani. Predvidenih je bilo okoli 400 ur predavanj, toda
                     zaradi izbruha vojne je šola prehitro zaključila delo. Nas predvsem zanimajo
                     predavatelji in tematika, ki so jo obravnavali. Naj navedemo vsaj nekatere:
                     salezijanec Franc Mihelčič, glavni asistent Zveze mladih katoliških delavcev
                     (delavske KA) je predaval o organizaciji Katoliške akcije in njenih temeljnih
                     nalogah; Franc Pernišek, dr. Gabrovšek in kaplan Kremžar so razlagali papeško
                     okrožnico <emph>Quadragesimo anno</emph> – o socialnem vprašanju; Andrej
                     Križman je govoril o Zakonu o zaščiti delavcev, o delavskih zaupnikih, o
                     delavskih organizacijah; profesor Alojz Strupi je razlagal Katekizem Katoliške
                     akcije, Rudolf Smersu temelje organizacij in zakon o zavarovanju delavcev,
                     salezijanec Franc Knific je poučeval govorništvo. V času šole so fantje
                     opravili tudi enotedenske duhovne vaje, ki jih je vodil jezuit p. Kopatin.
                     (Rajmund K., <emph>Mihelčičeva ZMKD</emph>, str. 40)</p>
                  <figure>
                     <graphic url="slike_z_29/z_29_11.png"/>
                     <head>Dolgoletni šentjernejski župan Franc Vide</head>
                  </figure>
                  <p>Tudi večmesečni tečaj Katoliške akcije za kmečke fante so sprejeli pod svojo
                     streho križniki. V njihovem domu v Križankah v Ljubljani so fantje imeli
                     stanovanje in vso oskrbo. Po opisu neke fotografije poznamo imena sledečih
                     tečajnikov: Lojze Boh in Franc Cankar z Iga, Franc Vovk s Police, Franc Repar
                     iz Preserij, Lojze Malenšek z Rake, Jože Jesih in Izidor Kastrevc iz Sostrega,
                     Martin Petrič od Sv. Vida nad Cerknico, Jože Fifak iz Vavte vasi pri Novem
                     mestu, Anton Hočevar in Marko Jakoš iz Šentruperta ter Janez Guštin in Karel
                     Švalj iz Šentjerneja.</p>
                  <p>Iz istega opisa vemo, da so med predavatelji bili sledeči: banovinski uradnik
                     Ludvik Štrancer, ki je bil predsednik Zveze katoliških kmečkih mladcev, Franc
                     Pernišek, dr. Jože Basaj, dr. Ignacij Lenček, dr. Stanislav Lenič, Janez Kopač
                     in Peter Golobič. Na sliki sta tudi škof Rožman in križniški prior p. Učak.</p>
                  <p>Lahko si predstavljamo, da je bila učna snov podobna kot v Socialni šoli, z
                     nekaj več poudarka na okrožnici <emph>Divini Redemptoris</emph>, s katero je
                     papež obsodil komunizem, in nekaj perečih kmečkih vprašanj namesto razlage
                     delavskih organizacij, zakona o zavarovanju in podobno. Prav gotovo je šola
                     skrbela tudi za duhovno poglobitev fantov, saj je bil njen namen usposobiti jih
                     za apostolat v njihovem domačem okolju. Da bi mogli deliti drugim, so morali
                     najprej poglobiti in utrditi temelje lastne duhovnosti.</p>
                  <p>Med predavatelji nismo omenili lazarista Lada Lenčka, ki je bil tedaj
                     postavljen za škofijskega voditelja – asistenta Zveze katoliških kmečkih
                     mladcev. Ko je več let kasneje v Argentini obujal spomine na medvojna leta in
                     na Katoliško akcijo, je govoril o profesorju Tomcu, pa tudi, kako je sam z
                     Ludvikom Štrancerjem obiskoval podeželske fare, da bi duhovnike in kmečke fante
                     navdušila za Katoliško akcijo in za njeno šolo. Po njegovem spominu je bilo
                     tedaj na tečaju šestnajst fantov. Škoda, da v lepem zborniku, ki ga je pred
                     dvema letoma v spomin na Lada Lenčka – umrl je februarja 1993 v Ljubljani –
                     izdala SKA v Argentini, ni kaj več povedano o njegovem delu med kmečkimi
                     mladci. Bilo je to pač zelo kratko obdobje njegovega bogatega življenja, kot je
                     bil kratek čas tudi za Vinka Kastelica, ki je manj kot eno leto okopaval
                     vinograd sv. Jerneja.</p>
                  <p>O asistentih Katoliške akcije bi bilo treba povedati še kaj več. Skoraj ena
                     tretjina knjige Pastoralne inštrukcije iz leta 1940 govori o tem, kako naj
                     dušni pastir gleda na Katoliško akcijo in na druga verska in katoliško
                     prosvetna društva: Katoliške akcije ni brez duhovnika, duhovnik pa brez pravega
                     apostolskega duha ne more biti asistent. Čeprav je Katoliška akcija laiška, je
                     vendar cerkveni asistent za vsako njeno organizacijo nujno potreben. Njegova
                     naloga je, da vzgoji in oblikuje apostole; dobro mora poznati delovne metode
                     Katoliške akcije in jih pri svojem delu upoštevati. V veliko pomoč pri tem delu
                     so tečaji, ki jih prirejajo centralni odbori posameznih vej Katoliške akcije in
                     h katerim vedno spadajo tudi duhovne vaje za notranje oblikovanje in poglobitev
                     članov.</p>
                  <p>Nemogoče je z nekaj stavki povedati vse o organizaciji, namenu in metodah
                     Katoliške akcije. Čeprav naj bi v sestavku govorili o ljudeh in dogodkih iz
                     Šentjernejske doline, smo odgovore na zastavljena vprašanja iskali tudi onstran
                     njenih meja, pa so kljub temu nepopolni. Veliko dela bi bilo še treba, da bi
                     primerno osvetlili Katoliško akcijo kmečkih fantov in deklet, ki bi zaslužili,
                     da se z njihove podobe odstrani vsaj madež vohunstva in izdajalstva, ki ga je
                     nanje vrgla naša uradna zgodovina.</p>
               </div>
               <div type="div3">
                  <head>V dolini je zavladalo nasilje</head>
                  <p>V dolini med Krko in Gorjanci so aprila 1941 neposredno doživeli razpad
                     jugoslovanske vojske. V Gradišču pri Šentjerneju se je končala pot
                     Ljubljanskega topniškega polka, v Kostanjevici pa je razpadel oddelek vojske,
                     ki naj bi podpiral zbiranje mobilizirancev in prostovoljcev. V obeh krajih so
                     ljudje razgrabili vojaško opremo, marsikdo pa si je, z namenom ali kar tako,
                     prilastil tudi kak kos orožja, saj se je kar samo ponujalo. Prvi motorizirani
                     nemški oddelki so se pojavili v dolini na velikonočno nedeljo in hiteli naprej
                     proti Novem mestu in Beli krajini. Nemški in italijanski okupator sta se tedaj
                     dokaj čudno pogajala, kdo bo obdržal kraje med Krko in Gorjanci. Se bolj čudno
                     je pa bilo tiste dni obnašanje domačih ljudi, ki so se kot brez uma potegovali,
                     da bi prišli pod oblast kljukastega križa. Po vaseh so postavljali mlaje in
                     povsod so visele nemške zastave. V Šentjerneju je baje v trgovini zmanjkalo
                     rdečega blaga, iz katerega so šivilje z največjo naglico izdelovale nacistične
                     zastave.</p>
                  <p>Zakaj taka evforija za Nemce? Pravijo, da so edino komunisti v tisti splošni
                     zmešnjavi obdržali hladno kri in načrtno skrivali orožje. Ali so kje podatki,
                     da so se upirali navdušenju za Nemce? Ali je preveč enostavno zaključiti z
                     ugotovitvijo, da sta bila Stalin in Hitler tedaj pač še zaveznika. Ob tem se
                     nehote spomnimo na odstavek iz knjige Svobodna republika pod Gorjanci, s
                     katerim Ivo Pirkovič začne svojo zgodbo: »Tri dni po napadu Nemčije na Rusijo
                     mi je potrkal na vrata tujec s širokim, energičnim pa nekam skrivnostno mračnim
                     obrazom. Vprašal je, ali je prišel prav k Pirkovičevim; da je kurir sekretarja
                     Toneta Tomšiča, ki naroča naj nemudoma ustanovimo Osvobodilno fronto, je
                     povedal neznanec in že je s svojim klicem k vstaji odhitel naprej po dolini
                     Krke.«</p>
                  <figure>
                     <graphic url="slike_z_29/z_29_12.png"/>
                     <head>Župnik Franc Cerkovnik z goejnkami gospodinjske šole, ki so jo vodile
                        šolske sestre – Okoli leta 1940</head>
                  </figure>
                  <p>Pirkovičevi so se takoj lotili dela. V njihovi hiši sredi Šentjerneja, pred
                     nosom močne italijanske posadke, so se vrstili sestanki, oglašali so se znanci
                     iz Novega mesta in Ljubljane. Čez nekaj mesecev je iz Šentjernejskega
                     terenskega odbora nastal rajonski odbor, ki naj bi od tu obvladoval celo
                     področje tja do Bele Cerkve, Kostanjevice in Škocjana.</p>
                  <p>Kmalu po novem letu 1942 je iz doline odšlo devet fantov k partizanom na
                     Kočevsko. Ko je na vrata že trkala pomlad, se je v ponedeljek, 9. marca, zbralo
                     na Kušljanovi žagi 23 fantov, namenjenih v gozdove. Cel dan so se pripravljali,
                     čistili orožje, ki je bilo tam spravljeno od začetka okupacije, in nosili razne
                     potrebščine iz Valetove trgovine. Vzela jih je noč in drugo jutro so Italijani
                     prišli preiskovat žago in okolico. Komaj en teden kasneje se je nekaj teh
                     fantov že vrnilo; odšli so v Gorjance in postali jedro Gorjanskega bataljona,
                     ki ga je dolgo vodil Franc Pirkovič - Čort.</p>
                  <p>Ljudje so te partizane, »ki so na kapah še nosili slovenske zastavice«, kot je
                     v svoji knjigi zapisal Ivo Pirkovič, večinoma gledali s simpatijo. V njih so
                     videli borce proti okupatorju. Se ko je na binkoštni ponedeljek prišla večja
                     skupina partizanov v Lurd blizu Šentjerneja in presenetila romarje pri
                     šmarnični pobožnosti ob Marijini kapelici, se nihče ni vznemirjal. Po šmarnicah
                     je nastopil partizanski govornik in neki možakar iz množice je njegovim
                     navdušujočim besedam pritrdil z vzklikom: »Živeli četniki«.</p>
                  <p>Nekateri znaki pa so vendar mnogo prej opozarjali na to, kaj se skriva za
                     Osvobodilno fronto. Samo nekaj primerov: Zadnje mesece leta 1941 je na svojem
                     domu v Šentjerneju preživljal tudi duhovnik Jože Cvelbar, ki je leta 1932 imel
                     novo mažo v domači fari, ob začetku okupacije pa bil kaplan v Cerkljah na
                     Gorenjskem. Že 5. maja 1941 so ga Nemci aretirali in z mnogimi drugimi
                     duhovniki je bil zaprt najprej v Begunjah, potem pa v škofovih zavodih v
                     Šentvidu nad Ljubljano. Julija 1941 so jih izselili na Hrvaško, od koder je
                     Cvelbarju uspelo priti v rojstni Šentjernej, ki je bil pod Italijani. Na
                     praznik sv. Štefana, 26. decembra, je maševal v domači farni cerkvi. V pridigi
                     je govoril o mučencu Štefanu in omenil, kako resni so časi in da se ne ve, če
                     ne bo tudi pri nas prišlo do preganjanja duhovnikov in vernikov. Na koncu je
                     opozoril, naj nihče ne pričakuje, da nacizem ali komunizem lahko prinese srečo.
                     Že naslednji dan se je oglasil pri njem znanec iz soseščine in ga opomnil
                     zaradi pridige. Duhovnik je bil prepričan, da je svarilo prišlo iz Pirkovičeve
                     hiše, saj sta se z Ivom dobro poznala, v nazorih se pa nikoli nista
                     ujemala.</p>
                  <p>16. marca 1942 so vosovci v Ljubljani ubili študenta Franca Župca, dva dni
                     kasneje pa še predsednika študentske Katoliške akcije Jaroslava Kiklja.
                     Kikljeva smrt je zlasti med člani Katoliške akcije močno odjeknila. Njegov
                     pogreb na Žalah je vodil škof Rožman in mu ob grobu tudi govoril. Povzetek tega
                     govora so v nedeljo, 22. marca, brali v vseh ljubljanskih cerkvah. Da so ga
                     brali tudi v Šentjerneju, zvemo iz pismenega zagovora župnika Cerkovnika, ki ga
                     je v času božičnega procesa leta 1945 naslovil na predsednika senata okrožnega
                     sodišča v Ljubljani.</p>
                  <p>Takole piše: »Po umoru Kiklja sem na prižnici v župnijski cerkvi obsodil umor z
                     istimi besedami, kakor jih je povedal škof sam ob pogrebu. Ta govor sem prebral
                     in nisem ničesar pristavil, kar bi moglo vsaj po mojem mnenju izzvati ogorčenje
                     partizanov na terenu in somišljenikov doma. Zato sem tudi po tem dogodku brez
                     strahu hodil maševat na podružnice in previdevat bolnike, če je bilo potrebno.«
                     Med drugim je tedaj škof Rožman rekel: »Že drugič v enem tednu je morilčeva
                     krogla ubila katoliškega akademika na ulicah našega mesta. Drugič je bilo
                     uničeno življenje mladega dijaka, ki ni nikomur žalega storil, ni nikogar
                     izdal, ne sebe ne nikogar drugega prodal, ki je v vzorni ljubezni služil Bogu
                     in svojemu narodu in zato jemal nase težke žrtve. Zakaj je neki skrivni zbor
                     obsodil ta dva sinova slovenskih mater na smrt? Zakaj se je dvignila bratska
                     roka zoper njiju? Ne v zaščito narodove koristi, ne v blagor ljudstva, ne za
                     lepšo njegovo bodočnost, ampak da dosežejo svoje brezbožne cilje, ki so narodu
                     v časni in večni pogin. Bratomor je vnebovpijoč greh in temu grehu se
                     pridružuje še drugi, ko se skuša z lažjo omadeževati svetla čast obeh
                     mučenikov. Vsak kristjan in zaveden Slovenec mora take zločine obsojati kot
                     greh pred Bogom in zločin pred narodom.« (<emph>V znamenju Osvobodilne
                        fronte</emph>, str. 31)</p>
                  <p>V noči s četrtka 19. marca na petek so Italijani v Šentjernejski dolini lovili
                     oficirje in tiste orožnike, ki niso vstopili v italijansko službo. Zapirali so
                     jih v kostanjeviški grad in 22. marca so jih okrog trideset odpeljali v Novo
                     mesto in naprej v Gonars. Dober mesec pred tem je Osvobodilna fronta po pošti
                     pozivala vse oficirje, naj se pridružijo partizanom. Italijani so to odkrili in
                     pohiteli z internacijo.</p>
                  <p>27. marca so se Italijani spravili nad Pirkovičevo hišo, ki so jo že nekaj časa
                     imeli na očeh, pa vendar se je v njej neprestano odvijala revolucionarna
                     dejavnost. Največ dela je opravil Ivo Pirkovič, ki je bil stalno bolehen in
                     zato manj sumljiv. Brata Jože in Rudi sta pred kratkim prišla iz zapora, edino
                     brat France – Čort je že bil pri partizanih. Ta dan so Italijani zaprli tudi
                     Iva, Rudi je pobegnil, Jožeta so pa na begu prestregli in ustrelili. Od tedaj
                     naprej področno vodstvo revolucije ni bilo več v Šentjerneju.</p>
                  <p>Marsikateri dogodek tistih pomladnih dni bi še lahko izluščili iz spomina
                     Podgorjancev ali ga povzeli po raznih zapisih. Pleterski prior Leopold jih je
                     nanizal v knjigi Kartuzija Pleterje in partizani. Zdi se, kot da v svojem
                     samostanskem miru ni občutil, kaj se dogaja zunaj: »Tako je prišel maj 1942.
                     Zemlja se je prebujala, dišalo je po pomladi, vse je zelenelo, poganjalo in
                     cvetelo. V tem kotičku zemlje okrog Pleterij je vladal božanski mir, da človek
                     kar ni mogel verjeti, da se je vsa Evropa pogreznila v vojno in kri. Dne 25.
                     maja sem šel z nekim patrom na sprehod in ob tej priložnosti sem prvič videl
                     dva partizana na poti iz Pleterij v Vrhpolje. Šla sta ob robu gozda, prijazno
                     pozdravila in nato izginila v gozdu.« V resnici so se prav tedaj tudi okrog
                     Pleterij pripravljale usodne stvari, bolj usodne in krvave kot vojna v Evropi.
                     Nežno zelenje in cvetje je marsikje že pordečila kri in svetlobo majskega sonca
                     je zagrnil dušeč dim gorečih domačij.</p>
                  <figure>
                     <graphic url="slike_z_29/z_29_13.png"/>
                     <head>Pred Guštinovim skednjem na Gornjem Mokrem Polju ob mlatvi 1941 - Z
                        desne: Janez Guštin, znanec iz sosednje vasi, Lojze Junc, ki je leta 1943
                        padel kot domobranec v obrambi Kočevja in Janezova sestra Francka - Spredaj
                        sosedova, ki je slučajno prišla mimo</head>
                  </figure>
                  <p>»Skrivni sodni zbor«, ki pa je že več mesecev prej sam sebe oklical za edino
                     zakonito oblast, je neusmiljeno izvajal svoje obsodbe nad »sodelavci okupatorja
                     in izdajalci«. Že aprila 1942 sta bila tako obsojena Janez Zagorc iz Gorenje
                     Stare vasi in Anton Plantan z Vrha. Konec maja sta bila ubita brata Franc in
                     Jože Kromar z Roj. Jože je bil nekaj časa pri partizanih. Potem je od njih
                     odšel in z nekaj sodelavci na svojo roko opravil več »rekvizicij« v soseščini.
                     Mnogo let kasneje je Ivo Pirkovič napisal v svoji knjigi, da je rajonski odbor
                     zagrešil napako, ker ni odkril, da se Jože boji karabinjerjev zaradi tatvine
                     tuje krave in je zato pristopil k partizanom. Ob tem se je Pirkoviču zapisala
                     tudi tale trditev: »Pojavov kriminala v partizanih so bili pogosto krivi
                     duhovniki, ki so v pridigah krivo oznanjali, da se uporniki preživljajo s
                     tatvinami in ropanjem. To je nepoštene ljudi seveda spodbujalo k odhajanju v
                     gozdove.« Župnik Cerkovnik je v svojem pismenem zagovoru na božičnem procesu
                     povedal tole: »Kastelic Vinko je res ostro obsojal komunizem na prižnici in
                     radi napačnih informacij očital partizanom ropanje. Na račun partizanov so
                     namreč v okolici ropali bratje Kromar z Roj in tovariši, vse seveda zase.
                     Položaj je bil nejasen, dokler niso partizani v Ostrogu povedali, da to delajo
                     ti ljudje na svojo roko in da so naročili Italijanom, naj jih kaznujejo. To mi
                     je povedal Škrjanc Janko, organist v pokoju. Jaz sem povedal Kastelicu in
                     naročil, naj bo previden v besedah, pa me takrat še ni poslušal. Preklical pa
                     je vse z razumljivimi besedami na prižnici takrat, ko so Kromarje in tovariše
                     partizani polovili.« Cerkovnik je bil ob pisanju te izjave leta 1945 tako rekoč
                     že obsojen na smrt.</p>
                  <figure>
                     <graphic url="slike_z_29/z_29_14.png"/>
                     <head>Skupina mladih iz Dolenje Stare vasi spomladi 1942 – Franc Frančič, prvi
                        z leve zadaj in Franci Golob, drugi z desne spredaj , sta bila kot
                        domobranca umorjena po koncu vojne – Lojze Bakšič, prvi z desne zadaj, je
                        padel kot domobranec pri obrambi Kočevja – Eden je vojno preživel, dva pa
                        sta padla pri partizanih</head>
                  </figure>
                  <p>Šentjernejsko trafikantko Marijo Zagorc so partizani v začetku junija prijeli
                     na poti v Novo mesto. Morala je napisati pismo hčerki Vidi, naj takoj pride k
                     njej na Gornjo Brezovico. Potem so obe odpeljali v taborišče in jih obsodili na
                     smrt zaradi zvez z Italijani. Pirkovič je kasneje zapisal, da je bila trditev
                     »klerikalno-legističnih dnevnikov, češ da sta morali pred smrtjo nagi plesati
                     na goreči grmadi, izmišljotina in prvi poskus lažnega blatenja ugleda
                     osvobodilne vstaje na področju Gorjanskega bataljona.« Zvez z Italijani so
                     nekako ob istem času obtožili tudi šentjernejskega občinskega tajnika Lojzeta
                     Šetino in komaj devetnajstletnega Vinka Frankoviča. Oba so ubili.</p>
                  <p>V soboto, 27. junija popoldne so partizani odpeljali kaplana Vinka Kastelica.
                     Prijeli so ga na poti v Šmarje, kamor je šel pripravljat otroke na prvo
                     obhajilo. Župnik Cerkovnik v že omenjenem zagovoru pove, da ga je ta dogodek
                     presenetil in pretresel, vendar niti naslednji dan, ko je bila nedelja, niti v
                     ponedeljek na praznik sv. Petra in Pavla niti v nedeljo 5. julija na prižnici
                     tega ni omenil, 8. julija pa je že odšel iz Šentjerneja in se vrnil šele 7.
                     novembra. Baje so sobratje v Šentjernejskem župnišču Kastelicu svetovali, naj
                     tisto popoldne ostane doma. Čeprav je Šmarje od Šentjerneja oddaljeno komaj 1
                     km, se jim je pot zdela nevarna. Vedeli so, da so nekaj dni prej odpeljali v
                     gozd tri člane Katoliške akcije: Janeza Guština, Antona Krhina in Jožeta
                     Luzarja.</p>
                  <p>Ni dvoma, da je bil tudi kaplan Kastelic zaskrbljen, saj je te fante dobro
                     poznal, pomagal oblikovati njihove osebnosti in jih spodbujal k delu v
                     Katoliški akciji. Gotovo se je na nek način čutil zanje odgovornega in bi jim
                     rad pomagal. Morda je upal, da se bo s partizani vendarle pogovoril, da bodo do
                     fantov popustljivejši, če bodo imeli njega. V njegovem dnevniku so pod datumom
                     29. marca 1942 našli razmišljanje, ki je verjetno nastalo zaradi smrti Župca in
                     Kiklja. Najprej pomisli, kako morajo nedolžni večkrat trpeti za grehe drugih,
                     nato pa nadaljuje: »Kakor mi je vse to jasno, srce ne more razumeti in se ne
                     sprijazniti z mislijo, da bodo tile moji, ki jih tako dobro poznam, ki sem jih
                     z vso spoštljivostjo vzljubil, trpeli po nedolžnem. V resnici se mi hudo
                     smilijo, rad bi jim pomagal, še rajši bi jih rešil, čeprav za ceno svojega
                     življenja.« Nekaj dni pred smrtjo pa je zapisal: »Zvedel sem, da so sinoči
                     odpeljali tri krasne fante. Smilijo se mi, ko vem, da jih bo zadelo vse gorje
                     po nedolžnem. Ta bolečina se še povečuje ob zavesti, da ne morem sam nič
                     pomagati … Gospod moj, kaj ne veš, kaj sem ti ponudil? Prosim te, rotim te,
                     prizanesi ljudem, mene udari, če že mora satan tolči po nas.«</p>
                  <p>Ali je kaplan Kastelic vsaj slutil, kaj se je zgodilo nekaj dni prej. Zgodbo o
                     tem beremo v Sajetovem <emph>Belogardizmu</emph>, pa tudi med ljudmi je še
                     živa. Govori o dekletu iz ugledne kmečke družine, ki je menda bila celo članica
                     dekliške Katoliške akcije v Šentjerneju. Tiste dni je šla po opravkih v Novo
                     mesto in se je spotoma oglasila tudi pri šolskih sestrah notredamkah v Šmihelu.
                     Nedavno tega je bila njihova učenka in je v samostanu še vedno imela nekaj
                     prijateljic. Prednica samostana ji je predstavila svojega nečaka kaplana
                     Babnika in oba sta jo prosila, da bi odnesla zaupno pošto kaplanu Kastelicu v
                     Šentjernej. Dekle jima je ustregla, toda po prihodu domov pošte ni izročila
                     kaplanu, ampak svojemu fantu, ki je takoj obvestil partizane.</p>
                  <figure>
                     <graphic url="slike_z_29/z_29_15.png"/>
                     <head>Kaplan Vinko Kastelic</head>
                  </figure>
                  <p>Babnikovo pismo je menda partizane opozorilo na nevarnost, zato so takoj
                     ukrepali. Iz zapisnika, ki naj bi nastal ob zaslišanju Kastelica, zvemo, da je
                     že maja 1942 imel nalogo pridobiti šentjernejske fante za odhod v nacionalno
                     ilegalo. Verjel je, da je pri tem mišljen odpor proti okupatorju. Ko sta s
                     profesorjem Kekom v Novem mestu govorila o. partizanih, je menda profesor
                     odobraval njihovo organizacijo na terenu, obenem pa bil zaskrbljen zaradi
                     prevelikega vpliva komunistov. Luzar in Turk, s katerima je kaplan govoril o
                     ilegali, sta tudi mislila na odpor proti Italijanom, nista se pa še hotela
                     vključiti. V celem zapisniku niti z besedico ni omenjena Katoliška akcija. Ali
                     se zasliševalci zanjo res sploh niso zanimali? Kaplanovi podatki o orožju so v
                     zapisniku taki, da nas prepričajo, da se s tem ni ukvarjal. Pa vendar so
                     njegovi sodniki izpolnili načrt, ki so ga zanj in za izbrane fante že vnaprej
                     določili.</p>
                  <p>Kaj vemo o teh fantih? Najmlajši med njimi je bil Janez Guštin, rojen leta
                     1921. Guštinova domačija leži blizu podružnične cerkve sv. Vida na Gorenjem
                     Mokrem polju. Od dvanajstih otrok v družini je bil Janez tretji po vrsti.
                     France in Jože sta bila starejša od njega. Oče je bil čevljar in precej
                     razgledan. V hišo so redno dobivali Slovenca, Domoljub in Bogoljub in cela
                     družina je zajemala iz teh virov. France se je izučil za čevljarja, pa je kmalu
                     pustil smolo in dreto in šel za orožnika. Jože, drugi po vrsti, je služil za
                     pastirja. Kljub temu je bil v osnovni šoli odličen. Ko je ravnatelj šole
                     priporočil očetu, naj fanta pošlje v gimnazijo, ga je oče zavrnil, češ, kje bo
                     pa denar. Našla se je pomoč in Jože je v Novem mestu dokončal gimnazijo, potem
                     pa šel v Ljubljano v bogoslovje.</p>
                  <p>Janez je po končani osnovni šoli pomagal doma in hodil v dnino. Zadnjo zimo je
                     preživel v Ljubljani, kjer je v Križankah obiskoval poseben tečaj Zveze
                     katoliških kmečkih mladcev, o katerem smo nekaj povedali v prejšnjem poglavju.
                     Tistega junijskega dne, ko ga je doma iskal neki partizan, je Janez pri kmetu v
                     sosednji vasi okopaval vinograd. Domači so oboroženemu obiskovalcu to povedali.
                     Niso se prestrašili; ko pa Janez niti zvečer niti naslednji dan ni prišel
                     domov, jih je zaskrbelo. Mlajši brat Miha je pohitel v sosednjo vas in izvedel,
                     da je Janez prejšnji dan odšel iz vinograda z nekim partizanom. Oče je hitro
                     ukrepal. Obrnil se je na znanega partizana Vinka Paderšiča - Batreja, ki je bil
                     Jožetov gimnazijski sošolec. Paderšič je najprej obljubil pomoč, kmalu pa
                     sporočil, da je prišel prepozno. Menda je kasneje tudi on sam imel težave.
                     Zvedelo se je, da so zasliševalci Janeza silno mučili in ga tako zmrcvarili, da
                     ga tudi zato niso mogli spustiti. Kljub temu je oče ostal pokončen. Večkrat je
                     posredoval za ljudi, ki so bili zaprti zaradi sodelovanja s partizani.</p>
                  <p>Jožeta Luzarja iz Dolenjega Maharovca naj bi Kastelic že v maju 1942 nagovarjal
                     za odhod v nacionalno ilegalo. Bil je star 33 let in kar verjeli bi, da je
                     glede ilegale postavil kako vprašanje, na katero precej mlajši kaplan ni vedel
                     odgovora. Jože je bil pošten in veren kmečki fant. Tudi njega so pred smrtjo
                     več dni zasliševali in mučili.</p>
                  <p>Tone Krhin, kmečki fant iz Dolnjega Gradišča, je bil star 29 let. V družini je
                     bilo deset otrok in Tone je bil četrti po vrsti. Našli so ga na Ržišču v
                     skupnem grobu z Janezom Guštinom. Ko je kaplan Mohar 1. novembra 1942 v
                     šentjernejski cerkvi govoril ob krstah petih mučencev, preden so jih odnesli na
                     božjo njivo, je za Guština, Krhina in Luzarja posebej povedal, da so januarja
                     vsi trije začeli opravljati pobožnost devetih prvih petkov, prvi petek 3.
                     julija pa zaključili z žrtvijo lastnega življenja.</p>
                  <p>S tem pa leta 1942 v Šentjerneju še ni bilo konec »protifašističnega boja«. 20.
                     julija so odvedli v gozd mater Terezijo Lisec in njeni hčeri: 20-letno Marijo
                     in 18-letno Nežo. Živele so na Dobravici pri Šentjerneju, kamor so pred Nemci
                     pribežale z Rake. Njihova begunska pot se je tako žalostno končala pri
                     Vodenicah pod Gorjanci. Skoraj ob istem času so pri Vodenicah ubili abiturienta
                     Franca Nečimerja iz Broda pri Sv. Križu, ki je bil na počitnicah pri svoji
                     sestri v Volčkovi vasi. »Vesti« so poročale, da so ga imeli na sumu, da bo
                     jeseni šel v bogoslovje.</p>
                  <p>Konec septembra so »Vesti« prinesle sporočilo o smrti kmečkega gospodarja in
                     družinskega očeta Jerneja Prhneta iz Dolenjega Maharovca. Bil je star 48 let.
                     Od doma so ga odpeljali 28. avgusta. Baje je njegov brat, ki je bil pri
                     partizanih v Beli krajini, malo pred tem bil doma in Jernej ga je prepričeval,
                     da Osvobodilno fronto vodijo komunisti. V začetku septembra so odpeljali v gozd
                     Viktorja Kupljenika iz Orehovice. Ni se več vrnil. Njegov brat France je leta
                     1938 v Šentjerneju pel novo mašo. Jeseni 1941 se je rešil nemškega izgnanstva
                     in se naselil doma v Orehovici. Junija 1942 so ga partizani odgnali v gozd in
                     ga zasliševali zaradi bele garde. Dopovedoval jim je, da je doma kot begunec
                     pred Nemci. Spustili so ga, toda moral je obljubiti, da ne bo hodil v
                     Šentjernej. Ker se je bal, da bodo ponovno prišli ponj, se je takoj umaknil od
                     doma. Potem pa so se maščevali nad bratom.</p>
                  <figure>
                     <graphic url="slike_z_29/z_29_16.png"/>
                     <head>Janez Guštin z Gornjega Mokrega Polja pri Šentjerneju – Pozimi 1941/1942
                        je obiskoval tečaj Katoliške akcije v Ljubljani – Partizani so ga umorili 3.
                        julija 1942</head>
                  </figure>
                  <p>V septembru 1942 se je nesreča spravila tudi nad Zagorčevo družino iz Zapuž.
                     Oče Matija je bil od pomladi pri gorjanskih partizanih in domači so bili v
                     skrbeh, da se mu je kaj zgodilo, ker se že dolgo ni oglasil. 9. septembra se je
                     nenadoma pojavil doma kot četnik (član nacionalne ilegale). Povedal je, kako je
                     z nekaj tovariši pobegnil od partizanov. Nekaj dni kasneje so Zagorčevi dobili
                     obvestilo, naj za skupino Matijevih tovarišev pripravijo večerjo. Ko se je
                     zvečerilo, je res prišlo nekaj »legistov« in sedli so k pripravljeni mizi. Po
                     večerji pa so glasno povedali, da so partizani. Odpeljali so Matijevo ženo Ano,
                     ki je bila v osmem mesecu nosečnosti, in njegovo 19-letno sestro Jožefo. Po
                     hudem mučenju so ju umorili. Ko je Matija za to zvedel, se mu je skoraj omračil
                     um in zapustil je legijo. Potikal se je okrog, dokler ga niso dobili v roke
                     partizani in se nad njim kruto znesli. Za njegov grob se nikoli ni zvedelo.
                     Tragično usodo Zagorčeve družine je pretresljivo opisal Ivan Korošec v knjigi
                     Prva nacionalna ilegala. Med ljudmi je še živ spomin na Zagorčeve in na razne
                     pripovedi, ki so jih slišali tudi od izvrševalcev smrtne obsodbe, ko se jim je
                     pod vplivom sadu trte razvezal jezik. Nekdo je še več desetletij po tragičnem
                     dogodku pomenljivo gledal hčerko Matija in Ane, ki je bila leta
                     dvainštiridesetega stara dve leti, in zamišljeno govoril: `A ti si Zagorčeva?
                     Seveda, seveda, Zagorčeva.«</p>
                  <p>Marsikaterega dogodka, ki je v tistih mesecih groze tudi pretresel ljudi v
                     dolini, v tem poglavju nismo niti omenili. Skoraj ob istem času kot kaplana in
                     tri fante so partizani odpeljali še več drugih fantov. Njihovi domači so bili v
                     velikih skrbeh, toda fantje so se vrnili. Čeprav so nekateri od njih v gozdu še
                     videli Guština, Luzarja in Krhina, o tem sploh niso govorili. Kakšen strah je
                     bil, ko so italijanska letala bombardirala vasi, kakšna negotovost, ko so
                     Italijani naenkrat pobrali več kot sto mož in fantov. In kdo je bil kriv za to
                     gorje? Ali je sploh še smiselno postavljati to vprašanje, ko smo že tolikokrat
                     slišali, da bi brez komunistov, ki so se že enainštiridesetega uprli, slovenski
                     narod bil uničen. Že konec leta 1941 so jasno povedali, kdo in kako se sme
                     boriti proti okupatorju. S tem je bilo, kot pravijo, dovolj povedano, kaj bo
                     doletelo izdajalce. No, kljub temu je naše vprašanje še smiselno in bo treba
                     prej ali slej nanj odgovoriti.</p>
                  <figure>
                     <graphic url="slike_z_29/z_29_17.png"/>
                     <head>Šentjernejski legisti leta 1943 – Z leve: Tone Frančič, Stanko Gorišek,
                        Albin Hosta, Jože Cimerman in Franc Marinčič</head>
                  </figure>
               </div>
               <div type="div3">
                  <head>Oborožen protikomunistični odpor</head>
                  <p>Ko so prvi fantje iz doline odšli v gozd, se ljudje niso posebno vznemirjali.
                     Marsikdo je pomislil, da je za upor prezgodaj, sicer se je pa z njim strinjal.
                     Vsaj v začetku niso vzeli čisto zares opozoril Osvobodilne fronte, da samo ona
                     lahko vodi upor, kot tudi ne opozoril druge strani o nevarnosti komunizma.
                     Vendar so čez nekaj časa začutili, kako oni iz gozda spremljajo vse dogajanje v
                     dolini, kako se zanimajo za vsak kos orožja, če bi še bil kje spravljen, kako
                     so nezaupljivi do domačih ljudi, še bolj kot do okupatorjev. Verjetno so maja
                     1942 nekateri že vedeli za Slovensko legijo in za Nacionalno ilegalo, toda bili
                     so prepričani, da je za upor proti okupatorju prezgodaj, na spopad s partizani
                     pa niti pomislili niso. Umor kaplana Kastelica in treh fantov je bistveno
                     spremenil to gledanje. Na zaslišanju v gozdu je bilo tedaj še več drugih
                     fantov, ki so bili po povratku domov potrti in molčeči. Italijani tedaj niso
                     šli v gozd reševat kaplana in fante, ampak so v nedeljo po maši obkolili farno
                     cerkev in pobrali vse moške, ki so jih tam našli. Kljub temu pa se je v dolini
                     začela samoobramba pred komunisti šele dobra dva meseca kasneje.</p>
                  <p>Sodba proti župniku Cerkovniku se sklicuje na podatke Ozne, da »je pri svojem
                     delu proti Osvobodilni fronti imel okrog sebe več sodelavcev, ki so tvorili
                     belogardistični center. To so bili: kaplan Mohar Janez, vojni kurat Kupljenik
                     Franc, Vide Franc, Komljanec Joško, Frančič Ignac in drugi«. Se v pritožbi
                     proti sodbi, ki mu jo je očitno pomagal sestaviti njegov zagovornik, je župnik
                     zanikal obstoj tega centra in tudi svoje sodelovanje pri organizaciji in
                     vodenju samoobrambe v dolini. K začetku protikomunističnega odpora so največ
                     pripomogli komunisti sami, saj so s svojimi poboji in z izzivanjem italijanskih
                     represalij prisilili ljudi k opredelitvi.</p>
                  <figure>
                     <graphic url="slike_z_29/z_29_18.png"/>
                     <head>Grosupeljski pevski zbor, v katerem je pelo tudi več šentjernejskih
                        domobrancev</head>
                  </figure>
                  <p>Že poleti 1942 so posamezni Šentjernejčani, ki se doma niso počutili varne,
                     odšli k nacionalni ilegali. Do prave odločitve pa je prišlo v septembru, ko je
                     v dolino prišel poročnik Kranjc s svojimi fanti. O tem obširno piše Ivan
                     Korošec v knjigi <emph>Prva nacionalna ilegala</emph>, tele naše podatke pa smo
                     povzeli po zapisu Vilme in Franca Pirkovič v knjižici Bojna pot Gorjanskega
                     bataljona, kjer beremo, da je 8. septembra prišel pod Gorjance major Novak in
                     ukazal oblikovati dva bataljona. 17. septembra je Kranjc zasedel Gracarjev turn
                     in tam ter v Orehovici pustil eno četo, ena je s štabom bataljona odšla na
                     Brezovico pri Šentjerneju, ena pa v Kostanjevico. »Ker je grozila nevarnost še
                     večjega širjenja belogardističnih postojank v območju pod Gorjanci, so borci
                     Gorjanskega bataljona 27. septembra 1942 zažgali grad Vrhovo, naslednjega dne
                     grad Prežek in Dobe, v noči na 29. september kostanjeviški grad oziroma bivši
                     samostan, 9. oktobra pa grad na Dobravi pri Kostanjevici ter šolo v sv. Križu.
                     Tako so preprečili naselitev belogardistov v teh poslopjih, ki ležijo na
                     ključnih vojaških položajih. (Zgoraj omenjena knjiga, str. 26) Koliko čet bi
                     bilo treba, da bi zasedle vse te »ključne vojaške položaje«? Ko so spomladi
                     1942 prepovedali izkoriščanje gozdov v Gorjancih, so s tem ščitili narodno
                     premoženje; ali gradovi in šole niso bili narodno premoženje. Strategija
                     protifašističnega boja?</p>
                  <p>V tistem času je tudi protikomunistična stran vzela oblast nad življenjem in
                     smrtjo v svoje roke. 23. septembra so v Gracarjevem turnu obsodili na smrt šest
                     terencev, za katere so menda imeli dokaze, da so neposredno krivi za uboj
                     kaplana Kastelica in treh fantov, učitelja Zajca iz Čadraž in drugih. Ustrelili
                     so jih v gozdu blizu gradu in površno zakopali. Guštin z Mokrega polja, oče
                     Janeza Guština, ki je bil zadnjo zimo na tečaju Katoliške akcije in so ga
                     partizani ubili 3. julija, se je upal opozoriti poveljnika Kranjca: »Če ste jih
                     že pobili, bi jih vsaj dostojno pokopali.« Spomladi 1943 so jih res odkopali in
                     prepeljali na pokopališče pri podružnični cerkvi v Gorenjem Gradišču.</p>
                  <p>Eno od opravil samoobrambne legije v jeseni 1942 je bilo poiskati po gozdovih
                     trupla žrtev revolucijskega nasilja in jih prenesti v blagoslovljeno zemljo.
                     Tako so na praznik Vseh svetnikov popoldne v Šentjerneju slovesno pokopali
                     kaplana Vinka Kastelica, Janeza Guština, Antona Krhina, Jožeta Luzarja in
                     Jerneja Prhneta. Kaplanov grob je bil v gozdu nad Vodenicami, razbita trupla
                     treh fantov so našli v Gaju pri Ržišču, Prhnetovo pa nad Pleterjem. Župnika
                     Cerkovnika ni bilo pri pogrebu, ker se še ni vrnil iz Ljubljane, kamor se je
                     umaknil v začetku julija.</p>
                  <p>Okrog 300 fantov in mož iz šentjernejske doline je bilo vključenih v Legijo in
                     šli so skozi hude preizkušnje. V bojih pri Suhorju jih je junija 1943 padlo
                     sedem. Ob kapitulaciji Italije so urejeno odšli v Novo mesto. Združili so se z
                     drugimi dolenjskimi vaškimi stražami in preko Gorjancev kmalu spet prišli v
                     bližino domačih krajev. Slovenski dom je maja 1944 objavil članek z naslovom
                     Št. Jernej, domovina 1.000 domobrancev in njegove žrtve. Naslov je bil
                     upravičen, saj so v Domobranstvo vstopili vsi legionarji, pa tudi več sto
                     drugih mož in fantov. 22 šentjernejskih domobrancev je novembra 1943 padlo pri
                     obrambi Kočevja in z drugimi tedaj padlimi so jih pokopali na Orlovem vrhu v
                     Ljubljani. Največ žrtev pa je v Šentjerneju bilo po vojni, ko je drugod po
                     Evropi že utihnilo orožje.</p>
               </div>
               <div type="div3">
                  <head>Zaključek</head>
                  <p>Ko zaključujemo ta sestavek o težkem času, ki so ga morali pretrpeti ljudje
                     šentjernejske doline, se zavedamo, da je še veliko podatkov in zgodb, ki se jih
                     nismo niti dotaknili. Ali smo zbrali vsaj tiste, ki so za opis začetka
                     revolucije in državljanske vojne v teh krajih najbolj pomembne? Radi bi
                     povedali vse o žrtvah te krute revolucije, toda morali smo se omejiti le na
                     nekatere. Želeli smo povedati nekaj več o Katoliški akciji, v kateri je videla
                     druga stran tako nevarnega in hudobnega protivnika. Med kmečkimi fanti se je ta
                     cerkvena organizacija tik pred vojno in v začetku vojne šele začela. Ko so
                     komunisti začeli z umori, so bili prav ti fantje med najbolj izpostavljenimi.
                     Zaradi svojega prepričanja k Osvobodilni fronti niso mogli pristopiti. Morali
                     so se odločiti, ali se dati pobiti ali začeti samoobrambo. Sicer pa so v
                     podobnih težavah bili tudi drugi možje in fantje.</p>
                  <p>Koliko bi bilo povedati o življenju in delu šentjernejskih domobrancev. Maj
                     1945 jih je našel po raznih domobranskih enotah. Z njimi so se nekateri
                     umaknili na Koroško, največ pa jih je prišlo samo do Radeč pri Zidanem mostu.
                     Redki od teh so se potem kljub neizgledni situaciji odločili za preboj na
                     Koroško, večina pa se je vrnila v domače kraje. Potem so se skrivali; ene so
                     kmalu odkrili, drugi so se šli sami javit in se znašli skupaj s tistimi, ki so
                     šli na Koroško in bili vrnjeni. V knjigi Žrtve druge svetovne vojne, župnija
                     Šentjernej, ki jo je leta 1995 izdal župnik Anton Trpin s sodelavci, je
                     opisanih 277 po vojni pobitih domobrancev.</p>
                  <figure>
                     <graphic url="slike_z_29/z_29_19.png"/>
                     <head>Trije šentjernejski domobranci – Z leve Jože Cimerman, Nace Piletič, Tone
                        Frančič</head>
                  </figure>
                  <p>Takoj po prihodu v dolino so zmagovalci prijeli župnika Cerkovnika in ga
                     odpeljali v ljubljanske zapore. Vključili so ga v božični proces, ki so ga
                     uprizorili decembra 1945. Ljudska pravica je 22. decembra poročala, kako je
                     sodišče med drugim Cerkovniku dokazalo, da je bil glavni organizator bele garde
                     v Šentjerneju in okolici ter da je pri množičnih aretacijah leta 1942 odločal,
                     kdo bo moral iti v internacijo, kdo pa bo ostal doma. »Na ta način se mu je
                     posrečilo, da je v šentjernejski fari organiziral v beli gardi nad tisoč mož in
                     fantov. Zavajal je ljudi v črno roko in zločinec Rorman je od njega prejemal
                     navodila za ubijanje pristašev Osvobodilne fronte, nedolžnih otrok, žena in
                     starcev.«</p>
                  <p>Kljub dokazom, ki jih je navedel na razpravi, kljub pričam, katere je predlagal
                     v podporo tem dokazom, sodišče jih pa ni niti zaslišalo, ampak je pripeljalo
                     svoje priče, ki so govorile v prid obtožbi, je bil župnik obsojen na smrt.
                     Glavna priča proti njemu je bil soobtoženi Šentjernejčan Jože Rorman, o katerem
                     je njegov odvetnik v pritožbi na sodbo zapisal, da je že na razpravi napravil
                     vtis, da je duševno skrajno omejen in morda celo slaboumen. Na takih dokazih in
                     na takih pričevanjih so tedaj slonele ugotovitve sodišča in zgodovinopisci so
                     jih brez zadrege povzeli v svojem opisu medvojnih dogodkov. Podobnih dokazov se
                     je leta 1945 in še kasneje posluževalo sodišče v Novem mestu, pred katerega je
                     moralo stopiti tudi več Šentjernejčanov, med njimi predvojni župan Franc Vide,
                     ki je bil tedaj obsojen na smrt, kasneje pa pomiloščen na 20 let »odvzema
                     prostosti s prisilnim delom«. Toda naj pripoved o njegovi in drugih podobnih
                     usodah ostane za naslednjo zgodbo.</p>
                  <p>Ivo Pirkovič, ki smo ga v sestavku večkrat omenili, je leta 1973 v pismu
                     uredništvu Ameriške domovine zapisal sledeče: »Obsodba Vinka Kastelica je za
                     dobrega pol leta preprečila bratomorno voj no in rešila mnogo slovenskih
                     življenj. Z Vinkom Kastelicem se ni zgodilo nič nezakonitega. Bil je prijet in
                     sojen po zakonu o zaščiti naroda.« (Jože Cvelbar, <emph>Spomini</emph>,
                     Pittsburgh, PA, 1993) Toda bratomorni boj se je v dolini pod Gorjanci začel že
                     pred obsodbo kaplana Kastelica, ko so komunisti z izgovorom upora proti
                     okupatorju začeli revolucionarni boj za prevzem oblasti. Oni zakon o zaščiti
                     naroda je bil naperjen proti lastnemu narodu, je bil »uzakonitev« zločina nad
                     njim. Ali je tudi ta zgodovina že napisana?</p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Smrt kraljevega adjutanta</head>
               <docAuthor>Tine Velikonja</docAuthor>
               <div type="div3">
                  <head>Rojenice so mu napovedale dolgo življenje in bleščečo kariero</head>
                  <p>Ob nepreverjenih okoliščinah, kako je prve dni maja 1945 umrl Tonči Kokalj
                     (živega naj bi pahnili v eno od brezen v Trnovskem gozdu), se čudimo, kako da
                     niso partizanski sodniki uprizorili gala predstave, ki bi obvezno spadala k
                     totalni zmagi. Že sredi leta 1945 bi lahko postavili pred sodišče čedno število
                     političnih veljakov in vojaških poveljnikov protikomunističnega upora, ki so
                     jim bili padli v roke, med njimi tudi Kokalja. Temu bi lahko sledilo še nekaj
                     procesov, pri katerih bi se morali zares potruditi. Med tisoči domobrancev, ki
                     so jim jih Angleži servirali kot na pladnju, bi poleg vodilnih oficirjev, ki bi
                     jih odbrali že prej za prvi proces, poiskali prave zločince in morilce,
                     črnorokce, resnične ali namišljene. Za zgled bi omenil urhovsko posadko, ki so
                     jo dobili na Teharje in pobili, še preden so spoznali, kaj vse bi se dalo z njo
                     početi. Nato bi padale glave kot v francoski revoluciji, ne ravno kraljev, zato
                     pa kraljevih adjutantov, maziljenih kanonikov in dvornih dam. Sodrga, ki je ob
                     taki priliki nikoli ne manjka, bi napolnila Kongresni trg do zadnjega kotička.
                     Narodova jeza bi se do konca razživela in svoboda bi postala še bolj zlata.
                     Vsem drugim bi velikodušno podarili življenje. Lahko bi celo za nekaj časa
                     uvedli suženjstvo kot v starem Rimu, pa jim tega nihče ne bi štel v slabo.
                     Bivšim knojevskim in oznovskim oficirjem zdaj ne bi bilo treba hoditi s
                     sklonjeno glavo. Tako njim kot tistim, ki so morili ob breznih in jamah, ne bi
                     bilo treba zvračati krivde drug na drugega in se oprijemati bedastih laži o
                     pobojih v okviru zaključnih operacij.</p>
                  <p>Oče je bil poštni inšpektor, doma iz Krope. Prva žena mu je umrla na Dunaju.
                     Druga žena Fani je izhajala iz trgovske družine Šumi iz Kranja. Rojenice so 7.
                     junija 1892 Antonu, ko je ravno prijokal na svet, napovedovale dolgo življenje
                     in blestečo kariero. Niso se veliko zmotile, a se je zataknilo že z očetovo
                     smrtjo, ko je imel fant deset let. Mati se je vsa posvetila sinu. Stanovala sta
                     v Ljubljani na Poljanski cesti v Dolinarjevi hiši, kjer je bila znana pekarna.
                     V stari Avstriji je uspešno končal kadetnico, bil z dvaindvajsetimi leti, ko se
                     je začela prva svetovna vojna, že poročnik in konec vojne leta 1918 dočakal s
                     činom majorja. V najkrajšem času bi moral postati von. Otroka sta se kasneje
                     pogosto šalila in klicala mamo Maria von Kokalj. Baje mu v Državi Srbov,
                     Hrvatov in Slovencev zadnjega napredovanja niso priznali. Služboval je v
                     različnih krajih. Leta 1928 ga najdemo na Sušaku, kjer dela v prosti coni na
                     meji z Reko kot vojaška oseba, vendar v civilni obleki.</p>
                  <figure>
                     <graphic url="slike_z_29/z_29_20.png"/>
                     <head>Kokalj leta 1939 v uniformi konjeniškega polkovnika</head>
                  </figure>
               </div>
               <div type="div3">
                  <head>Meri je imela srečo, ker je imela strgan rokav</head>
                  <p>Cecilija Pincolič, gospa Cilka, je prišla leta 1941 v hišo uglednega trgovca
                     Leskovica v Stari Ljubljani za gospodinjo po sili razmer. Hotela je odpreti
                     manjšo trgovino, pa ji je italijanska okupacija prekrižala račune. Kokaljevi so
                     prišli iz Beograda enkrat jeseni. Z njimi se je posebej spoprijateljila in
                     poslušala stare zgodbe. Večino snovi za to poglavje smo našli v njenem
                     pripovedovanju.</p>
                  <p>Star je bil 36 let, a še vedno samski. Čeprav so ga ženske obletavale, si ni
                     znal izbrati družice za vse življenje. Pobudo je prevzela mama Fani. Poznala je
                     družino Leskovic, zlasti gospo mamo, ki je bila tudi Kranjčanka. Vedela je, da
                     imajo tri cvetoča dekleta, še vsa neporočena. Tako je poslala sina v hišo na
                     Florjanski ulici 1 z naročilom za očeta. V resnici pa mu je razložila: »Tam so
                     tri dekleta, pa boš katero dobil.«</p>
                  <p>Zavedal se je nerodnosti svojega položaja in sklenil že naprej: katera mi bo
                     odprla, tista mi je namenjena. Pozvonilo je in odpret je šla Meri, ki je bila
                     po starosti srednja. Pred vrati je stal postaven oficir. Nosil je uniformo
                     konjeniškega majorja. Kasneje so se šalili, da je imela srečo, ker je bila
                     oblečena v haljo z raztrganim rokavom in zato njena zadrega pred strumnim
                     vojakom še bolj prisrčna in rdečica na licih še bolj naravna. Povedal je, kdo
                     je in da prihaja k očetu. Poznali so njegovo mamo, njega pa videli prvič. Lahko
                     si predstavljamo, kako si je ogledoval tisto bogatijo, sad stoletnega zbiranja
                     in kopičenja. Naslednjega dne pritarna gospa Fani: »Tonči je rekel, da samo to
                     in nobene druge!« Najraje bi jo takoj odpeljal s seboj. Meri se je branila,
                     čeprav je bila polnoletna in godna za možitev. A imela je svojo družbo in
                     prijatelje med študenti. Tudi gospodar je bil proti: »Tako hitro pa ne gre!«
                     Snubec ni odnehal in čez nekaj mesecev sta bila poročena. Odpeljal jo je na
                     Sušak. 1929. leta se mu je rodila Meri, drugo leto pa še Toni. Stanko, ki se je
                     rodil leta 1939 v Beogradu, je umrl star tri tedne. Pobrala naj bi ga
                     malarija.</p>
                  <p>Tonči Kokalj je služboval v Zagrebu, Beogradu, Nišu, spet v Zagrebu, potem pa
                     so ga poklicali v Beograd za kraljevega adjutanta. Napredoval je v
                     podpolkovnika in nato v polkovnika. Tako visok položaj na dvoru je imel od
                     Slovencev samo še Pogačnik. Postal je tudi poveljnik konjeniškega polka
                     kraljeve garde. Stane Potočar ga omenja v <emph>Zvestobi</emph> (Ljubljana,
                     1994, Društvo piscev zgod. NOB) na str. 22: <emph>Komandant Anton Kokalj,
                        Slovenec, je bil oster oficir, a pošten človek in je prepovedal kruto
                        ravnanje z vojaki; čeprav drilu tudi on ni nasprotoval. Enkrat je prišel k
                        nam v učilnico, nagnal ven oficirje, nas pa vpraševal, ali nas kaj tepejo
                        ali drugače maltretirajo.</emph>
                  </p>
                  <p>Bil je zaveden Slovenec in katoličan. V Beogradu je šel vsako nedeljo k maši v
                     župnijsko cerkev sv. Antona v gardni uniformi. Beograjski nadškof dr. Ujčič je
                     pravil, da gre v Beogradu najprej h Kokaljevim, tam je njegov drugi dom.</p>
                  <p>Mene je presenetilo, da otroka tako lepo govorita slovensko in sem ju večkrat
                     dražila, kako da ne znata po srbsko, čeprav sta se v Beogradu igrala s princema
                     Tomislavom in Andrejem. Kako so se sploh sporazumeli med seboj? »To pa ne, tega
                     pa oči ni pustil.« »Kako ste se pa potem pogovarjali med seboj?« »Je že šlo,«
                     je prepričevalno odgovarjal Toni.</p>
                  <figure>
                     <graphic url="slike_z_29/z_29_21.png"/>
                     <head>Na Sušaku leta 1929 – Kokalj z ženo Marijo in prvorojeno hčerko
                        Marijo</head>
                  </figure>
                  <p>Tonči je bil kot adjutant mladoletnega kralja Petra njegov varuh in skrbnik.
                     Spremljal ga je povsod. Poleti, ko se je kraljevi dvor začasno preselil v
                     Slovenijo, je svojo družino odložil pri sorodnikih v Ljubljani, sam pa šel za
                     kraljem. Veliko se je zadrževal na Brdu pri knezu Pavlu.</p>
                  <p>V uniformi gardnega oficirja v modrem suknjiču in rdečih hlačah je bil za
                     Ljubljančane prava atrakcija. Vse se je oziralo za njim, posebno v cerkvi, saj
                     ni bila navada, da bi visoki oficirji hodili k nedeljski maši.</p>
                  <p>Ob napadu sil osi na Jugoslavijo je bil komandant 66. konjeniškega polka.
                     Terzič navaja, da naj bi pred Zvornikom samovoljno zapustil enoto in so ga
                     nameravali celo postaviti pred sodišče (Velimir Terzič, <emph>Slom kraljevine
                        Jugoslavije</emph>). Nemci so ga imeli v začetku v hišnem priporu v
                     Beogradu. Zato je družino poslal v Ljubljano, sam pa je prišel za njo čez nekaj
                     mesecev. Spomladi leta 1942 so ga z drugimi oficirji odpeljali v internacijo,
                     najprej v Gonars, nato v Monte Male pri Torinu in končno v bližino Padove.
                     Decembra istega leta je bil z drugimi višjimi oficirji izpuščen domov (Boris
                     Mlakar, <emph>Primorski biografski leksikon</emph>, 8, Gorica 1982).</p>
                  <p>Prvo polovico leta 1942 so se oficirji shajali v gostilni Kaplan ob
                     Ljubljanici. Prihajali so Novak, Krener, Hace, kolesar Pepe, kot so nazivali
                     poveljnika kolesarske enote, Toni in drugi. Vabil jih je tudi Vauhnik, naj se
                     mu pridružijo. Nemočno so opazovali, kako jih komunisti prehitevajo. Njim se
                     niso hoteli pridružiti, ravno tako pa so odklanjali kakršnokoli povezavo z
                     okupatorjem. Kokalju, ki je bil pristaš SLS, so se zdeli četniški načrti
                     neuresničljivi. Zato se ni pridružil skupini, ki je šla v ilegalo in se ob
                     kapitulaciji Italije znašla v Grčaricah.</p>
                  <p>Zvečer se je vračal domov šele ob policijski uri, ki je bila ob 11. uri. Žena
                     ga je vedno čakala. Še prej je moral čez verando, nanjo pa je gledalo okno
                     sobice, ki je bila dodeljena gospe Cilki. Kadar je pri njej opazil luč, je
                     vedno potrkal, malo poklepetal in zaželel lahko noč.</p>
               </div>
               <div type="div3">
                  <head>Domobranski poveljnik</head>
                  <p>Po posredovanju vodstva SLS je bil 25. 9. 1943 na lepem imenovan za glavnega
                     inšpektorja Slovenske domobranske legije. Na videz pomembni položaj ni pomenil
                     veliko. Takrat je domobranstvo obstajalo samo iz prebežnikov in vaških
                     stražarjev, ki so najprej vedrili v šentjakobski in kasneje v srednji tehnični
                     šoli. Ni kazalo, da se bo tako razširilo in dobilo toliko dodatnih
                     sodelavcev.</p>
                  <p>Med prvimi mu je čestital vodja stražarjev Ciril Žebot. V imenu slovenske
                     katoliške dijaške, akademske in inteligenčne mladine, združene v stražarskem
                     gibanju in v Slovenski dijaški zvezi, ponuja pomoč, povzema dosedanje izkušnje,
                     se spominja Ehrlicha in njegovih načrtov ter se dotakne poloma vaških straž.
                     Sporoča mu, da mu ob tem imenovanju dajejo na razpolago vse intelektualne sile,
                     kar jim jih je po dveletni neenaki borbi še preostalo. Pismo zaključuje
                     takole:</p>
                  <p>Zdaj so izgledi drugačni. Lastna vojska, lastna žandarmerija, lastna policija,
                     lastna civilna uprava, lastna propaganda. Če bomo to oblast znali dobro
                     uveljaviti in si jo ohraniti, potem smo rešeni in slovensko ime zgodovinsko
                     obvarovano. Ciril Žebot l. r.</p>
                  <p>Stražarji so zares prevzeli pobudo in ostali zvesti do konca, Žebot pa se je že
                     čez nekaj dni umaknil v Rim. V <emph>Neminljivi Sloveniji</emph> (Magelan,
                     Ljubljana 1990) razlaga, da je bežal pred Gestapom, pa to ni mogel biti edini
                     vzrok.</p>
                  <p>Rösenerju novi poveljnik ni bil všeč in ga je baje hotel zamenjati z Vukom
                     Rupnikom, ki je položaj odklonil, saj je bilo na voljo še več oficirjev z
                     višjimi čini. Imenovan je bil Krener. Kokalj je postal vodja urada za
                     obnovo.</p>
                  <p>Znano je, da sta bila ves čas domobranstva v njegovem vodstvu dva tabora: eni
                     so podpirali Nemce, drugi pa prenašali sodelovanje z Nemci kot nujno zlo.
                     Nemcem je verjel kapetan Kregar, podobno Rupnik. Sem je spadalo nekaj starih
                     avstrijskih oficirjev in nekaj propagandistov, med njimi tudi Ljenko Urbančič,
                     delno tudi Nikolaj Jeločnik. Tudi vodstvo gorenjskih domobrancev je bilo nemško
                     usmerjeno. Pripovedujejo, da so se še v begunskih taboriščih ponašali z
                     nemškimi uniformami in gledali postrani na druge, ki so nosili vedno bolj
                     nerazpoznavne cape.</p>
                  <p>V začetku novembra je Kokalj odšel v Trst, da tam organizira slovensko
                     domobranstvo. V sporazumu z nemškim poveljstvom v Trstu je ustanovil Slovenski
                     narodni varnostni zbor (SNVZ), v katerem pa tudi na vrhuncu ni bilo več kot
                     2.000 vojakov. Pri tem so večino oficirjev in del domobrancev uvozili s
                     področja Ljubljanske pokrajine. O vsem tem obširno in dokumentirano piše Boris
                     Mlakar v svoji knjigi <emph>Domobranstvo na Primorskem</emph> (Založba Borec,
                     Ljubljana 1982). Nanjo bi posebej opozoril. Če se spomnimo, kdaj je izšla, se
                     šele zavemo, kakšen obrat je bila v dotedanji poplavi tako imenovanega
                     partizanskega zgodovinopisja in pisanja kronik. Knjiga je v svinčenih časih
                     hrabro napovedala, da bodo propagandiste začeli zamenjavati zgodovinarji.</p>
                  <p>Kako je Kokalj ocenjeval položaj in kakšne cilje si je zastavljal, izvemo iz
                     poročila, ki ga je 3. 12. 1943 poslal svojemu predstojniku v Trstu SS vodji in
                     generalporočniku Odilu Globocniku. Pismo je stvarno, brez okraskov ali izrazov
                     hlapčevske uslužnosti:</p>
                  <p>Partizansko gibanje se krepi, partizanski napadi na domobranske postojanke so
                     vedno pogostejši in ostrejši. Veča se teror proti posameznim osebam in celim
                     naseljem. Snovalci propagandne vojne niso samo na področju, ki ga obvladujejo
                     partizani, ampak celo v mestih kot sta Trst, Gorica. Voditelje tega gibanja je
                     treba na kakršen koli način odstraniti, predvsem pa terence.</p>
                  <p>Omenja brigado Garibaldi. Opozori na skupine, ki niso komunistično usmerjene,
                     pa stoje ob strani. Treba jih je prisiliti, da se vključijo v boj proti
                     partizanom. Kokalj gre še dalje: Isto velja za vse Slovence, ki bi skušali
                     ovirati ta boj in skušali pomagati drugim organizacijam in ne bi lojalno
                     sodelovali z nemško vojsko. Vse te elemente je treba brezpogojno odstraniti.
                     Kraje, ki jih ne ogrožajo partizani, je treba preplaviti s slovenskimi
                     časopisi.</p>
                  <p>Odsvetuje nastavljanje slovenskih županov in učiteljev v krajih, kjer se oblast
                     menjava, ker jih s tem preveč izpostavljamo nevarnosti. Pri izbiri je potrebno
                     soglasje partizanske strani!</p>
                  <p>Ni pa se mu posrečilo besedilo razglasa oziroma poziva k domobrancem. Pri tem
                     moramo seveda upoštevati, da Nemci na drugačno vsebino ne bi pristali. Besedilo
                     je naivno, če upoštevamo, da je bilo napisano tri mesece po kapitulaciji
                     Italije. Nemci so ravno krvavo obračunali z domoljubi, ki so nasedli komunistom
                     in se pridružili vstaji na Primorskem. Spomin na 25 let fašističnega gospostva
                     je bil živ, žalost nad mrtvimi in navdušenje ob vstaji nista bila pozabljena.
                     Ob vsem tem prepričati primorske fante in može, da bodo vstopali v domobranske
                     vrste in se tako priključili okupatorski vojski, katere meseci so bili šteti,
                     je bila nerešljiva naloga. Nemoč take propagande je strnjena v sledečih
                     stavkih: <emph>Mi delujemo z Nemci lojalno, ker nam samo ti hočejo in lahko
                        pomagajo. Sodelovali bomo z njimi in bomo hvaležni za njihovo pomoč, ker
                        hočemo ustvariti za naš narod </emph>
                     <emph>kulturno in človeško svobodo … </emph>
                  </p>
                  <p>Na videz ni razumljivo, zakaj se primorski domobranci niso povezali z glavnino
                     in stopili pod vodstvo Ljubljane. Zdaj na veliko razlagajo (Franc Miklavčič),
                     kako na ozemlju Ljubljanske pokrajine ni šlo za okupacijo, ampak za aneksijo in
                     zato mednarodna zakonodaja, ki ureja odnose med okupatorjem in domačim
                     prebivalstvom, ne velja. Če bi to držalo, domobranstvu ni mogoče priznati
                     statusa redarstvene policije in tudi ni opravičila za izjavo lojalnosti, ki so
                     jo izrazili s tako imenovano prisego. Tudi če zanemarimo dejstvo, da
                     okupatorjeva nasilna ozemeljska premetavanja ne morejo biti mednarodno
                     priznana, je obenem jasno, da ta ukrep ne samo ni bil ratificiran v rimskem
                     parlamentu, ampak ni zaživel niti toliko, da bi odpravili staro
                     italijansko-jugoslovansko mejo. Na ohranjanju stare meje so vztrajali tudi
                     Nemci in so Primorsko ostro ločili od Ljubljanske pokrajine. Zato tudi niso
                     dovoljevali združevanja. Ob partizanskem napadu na Črni Vrh je bila pomoč
                     prepozna, ker ni bilo urejeno, kako je z mejo.</p>
                  <figure>
                     <graphic url="slike_z_29/z_29_22.png"/>
                     <head>V Beogradu ob družinskem prazniku leta 1939: žena Marija, tašča Albina
                        Leskovic z novorojenim sinkom Stankom, Kokalj s sinom Tonijem in hčerka
                        Marija</head>
                  </figure>
                  <p>Na začetku je tudi Kokalj računal, da se bo lahko naslanjal na ljubljansko
                     domobranstvo, a do tega ni prišlo. Ostala je samo SLS, ki mu je priskrbela
                     Martelanca, Horna, Wagnerja in Kovačiča, kar pa ni bilo dovolj. Nemci so SNVZ
                     obravnavali tako, kot se je imenoval: varnostna straža. Razmere v Trstu in na
                     Primorskem so bile drugačne kot v Ljubljani. Stara italijanska uprava je v
                     celoti ostala, lokalne urade so imeli v rokah Italijani. Kokalj jim sam ni
                     mogel do živega, uspel je samo, če so mu pomagali Nemci. Hotel je upravljati
                     urejeno institucijo, vendar so mu manjkale organizatorske sposobnosti in
                     vztrajnost, da bi vsaj delno uspel. Bolj so ga skrbele zaporedne številke
                     odredb in pravilnost vlog, kot to, kako bi bilo mogoče privabiti nove ljudi v
                     domobransko vojsko. Prizadeval si je za nekaj, kar je bilo neuresničljivo,
                     predvsem pa glede na razvoj dogodkov kratkotrajno. Razočaranja, da nikamor ne
                     pride, ni mogel skriti. Kot vemo, je vedno več kadil, zadnje leto pa se je
                     vdajal še alkoholu. Kljub vsemu je ohranil nekaj koristnih navad. Tako je imel
                     kobilo in jo je rad jahal.</p>
                  <p>Slovenec poroča 6. 1. 1944 o njegovem govoru po tržaškem radiu, 20. 4. 1944 je
                     navzoč na ljubljanskem stadionu ob domobranski prisegi, ko izjavi, da prisege
                     na Primorskem ne bo. 29. 6. 1944 ga vidimo sedeti na častnem odru na znanem
                     protikomunističnem zborovanju na Kongresnem trgu. 25. 10. 1944 poroča Slovenec
                     o apostolskem blagoslovu, ki ga je goriški nadškof Margotti podelil Kokalju in
                     njegovim vojakom. 2. februarja 1945 izvemo v Slovencu za zakasnelo slovesnost v
                     Trstu; proslavljali so njegovo enoletno prisotnost in funkcijo. Predvsem se je
                     imel za kulturnega poslanika in manj vojaka. S svojimi vojaki je bil prepričan,
                     kako bo njihova prisotnost omogočila, da postane Primorska slovenska. Vneto je
                     podpiral šolstvo; razvoj tega so na eni strani zavirali Nemci in Italijani, še
                     bolj pa je prihajalo v konflikt s partizansko oblastjo, ki je uvajala lastne
                     šole. Ker so postavljali komunisti razredne koristi pred narodne, so seveda
                     šolstvu, ki ga je organizirala in uredila protikomunistična stran, jemali vsako
                     veljavo in ga razglašali za fašistično in raznarodovalno (Alojzij Geržinič,
                        <emph>Pouk v materinščini – da ali ne?</emph>, Sij, Buenos Aires, 1972).</p>
                  <p>Domobranstvo na Primorskem je delovalo v tako neugodnih razmerah, da ni imelo
                     možnosti, da bi tako kot v Ljubljanski pokrajini postalo slovenska narodna
                     vojska. Primorsko ljudstvo je gledalo nanj kot na tujek, v mešanici vojska, ki
                     so se naselile na Primorskem, je bilo le ena od njih. Ni delovalo samo kot
                     pomožna redarstvena policija za vzdrževanje reda in miru, ampak se je včasih
                     direktno udinjalo okupatorju. Vse prizadevanje na kulturnem in šolskem
                     področju, z njim so partizansko stran celo prekašali, ni zaleglo nič. Nemci so
                     jih izrabili za svoje cilje in tega niso skrivali. Kljub vsemu pa kaže, da je
                     imel pisatelj Boris Pahor privide, ko je na tržaški postaji zagledal skozi okno
                     tovornega vagona kot stražarje domobranske policiste. Nemci so za internacijo
                     pripravili vlakovni transport in v njem je bil tudi pisatelj. Domobranska
                     politična policija, vodil jo je poročnik Anton Lipovšek, ki je tudi sodelovala
                     pri odločanju, koga bodo poslali v nemška taborišča, je v Trstu nastopila šele
                     ob koncu leta 1944, Pahor pa je začel svojo pot v taborišče 28. februarja tega
                     leta.</p>
                  <p>Kljub vsemu opažamo, da so primorski domobranci najbolj ranjeni in skušajo, če
                     se le da, prikriti svojo medvojno pripadnost. Nemci so premalo spoštovali
                     navidezno avtonomijo, za katero so se dogovorili. Domobranci so bili v očeh
                     prebivalstva bolj kot privesek. A potrpeli so. Imeli so občutek, da z mrežo
                     slovenskih šol in varovanjem naselij pred partizanskim nasiljem vseeno skrbijo
                     za narod. Žal pa so delali račun brez krčmarja. Zavezniki niso zasedli vsega
                     ozemlja, ki ga je prej obvladovala Italija, in zaradi posebnih okoliščin niso
                     niti poskušali nevtralizirati komunistične gverile, ki se je zgrnila na ta
                     prostor.</p>
                  <p>Primorski domobranci se niso junačili in niso gradili nove države, bili so
                     mnogo skromnejši. Morda so zato še danes bolj zadržani, ker jim junačenje ne
                     tedaj ne danes ne leži. Morda bolj prikrivajo svojo medvojno pripadnost tudi
                     zato, da preživijo. Primorskim domobrancem sta namreč uspeli dve reči, ki
                     ljubljanskim nista: niso prisegli Nemcem, kar je Kokaljeva zasluga, in
                     pravočasno so se umaknili prek Soče in se rešili.</p>
               </div>
               <div type="div3">
                  <head>Z vojaščino ni imel nič skupnega</head>
                  <p>Za podobno, pa bolj nazorno zgodbo izvemo iz pisanja mojega brata Jožeta:</p>
                  <p>Jaz osebno sem imel z njim predvsem konflikte, ki jih raje ne bi spravljal na
                     dan v tisku. Moji stiki z njim so bili vedno in izključno stiki s poveljnikom,
                     do katerega sem šel v imenu čete, skupine, posadke. O njegovih načrtih, o
                     njegovih odnosih do Nemcev, o njegovi povezanosti s političnimi krogi sem kdaj
                     pa kdaj kaj slišal po vojni. Direktno sem samo enkrat, to je v decembru 1944,
                     slišal odgovor na vprašanje: Kaj bo z nami? Bilo je v Postojni, kamor je prišel
                     pregledat posadke. Moralo je biti po prvem decembru. Prvega decembra je bila v
                     Postojni proslava, s katero so prostovoljci z nami kot gledavci v dvorani javno
                     proslavljali kralja Petra in Jugoslavijo. Zato smo imeli ob teh nejasnostih
                     zlasti vprašanje: »Kaj bo z nami?« Kokalj je odgovoril: »Meni zaupajte, vse bo
                     v redu.« Odgovor seveda nikogar ni zadovoljil. Moje zadnje srečanje z njim je
                     bilo na božični dan, 25. decembra 1944, ko sem mu prišel poročat v Ljubljano,
                     kakšen je položaj domobrancev v Ajdovščini, da so sami in skoro brez municije
                     in da ni mogoče dobiti pomoči od nikoder, tudi od Nemcev ne. Zmotil sem ga pri
                     družinskem božičnem praznovanju. Njegov odgovor je bil: »Zakaj si mi prišel
                     pokvarit praznike? Jutri grem v Trst in bom uredil.« Odšel sem domov in bil
                     tisto noč zadnjič doma. Naslednji dan sem odšel z vlakom v Postojno, Kokalj pa
                     z istim vlakom v Trst.</p>
                  <p>Označil bi ga za salonskega poveljnika, za paradnega oficirja, ki z vojaščino
                     ni imel nič skupnega. Videti je, da se je bolj zavzemal za oživitev kulturnega
                     dela kot za boj s partizani. Na terenu smo vedeli samo za njegovo ime in
                     zapitost. Samo ob obisku Postojne decembra 1944 sem ga videl, da si je ogledal
                     čete. V Devin, kjer je bila poleti 1944 oficirska šola, ni prišel. Tja je
                     prišel na obisk samo Ferenčak, ki je bil tedaj poveljnik štaba, enako uradniški
                     oficir. Nekoliko je razumeti Kokalja ob tem, s kakšnimi ljudmi se je obdal.
                     Rudolf Wagner, šolski nadzornik, je prevzel vodstvo štaba za Ferenčakom. Jože
                     Majce je bil informacijski oficir; Jože Kovačič, tajnik bana Natlačena, tudi
                     nekaj takega. V štabu je bil tudi njegov sorodnik Mazi. Ti so vodili obnovo
                     slovenskih šol, začeli slovenske oddaje na radiu, skrbeli za tisk slovenskih
                     listov in podobno. Sklepali smo tudi, da ima Kokalj redne stike s tržaškimi
                     predstavniki Osvobodilne fronte. Vedeli smo, da se je blizu Postojne
                     nadporočnik Čuček pogajal s partizani, da ga za to ni od višjih nihče prijemal.
                     Na terenu smo se čutili prepuščeni sami sebi. Edini uradniški oficir, ki bi
                     hotel biti vojak, je bil Pero Horn. Poslan je bil z oficirskimi kandidati v
                     Devin. Popolnoma napačno je pisati, da je bil komandant oficirske šole. Hornu
                     so Nemci samo dovolili, da je bil tam, ne pa, da bi se v karkoli vtikal. Bil je
                     bolj tolmač kot kaj drugega. Poveljnik in vsi inštruktorji v prvem tečaju so
                     bili SS oficirji in podoficirji. Komandant je bil sudetski Nemec. Po dveh
                     mesecih, ko je bil prvi tečaj končan, je Horn odšel. Štirje (ali pet), ki so
                     nas imeli Nemci za najboljše, smo ostali v Devinu za pomožne inštruktorje. Bili
                     smo prepuščeni sami sebi oziroma Nemcem. Niti tega nismo izvedeli, kakšen
                     dogovor je imel Kokalj z njimi glede oficirske šole. Ko smo končal, nam je
                     diplome izročil sam Odilo Globocnik. Verjetno je to nekje na sliki v
                        <emph>Adria Zeitung</emph>. Prvi tečaj sta med drugimi končala, če se ne
                     motim, Jože Jakoš in Tone Grum, ki sta bila takoj določena, da ustanovita
                     postojanko na Črnem Vrhu; tam sta končala. Jaz naj bi šel z njima, a sem ostal
                     za dva meseca v Devinu. V zvezi z Devinom sem imel spet opravka s Kokaljem.
                     Prvič ob koncu dvomesečnega tečaja, ko sem šel v imenu nas štirih (Janez Jenko,
                     Bogo Sluga, Ignacij Glinšek) v Trst vprašat, kaj naj napravimo. Kokalj mi je
                     rekel: »Napravite, kakor hočete!« Enako mi je odgovoril po koncu drugega
                     tečaja, ko so nas Nemci povabili, naj bi se vključili v njihov SS oddelek v
                     Gradiški, ker smo se izkazali kot dobri inštruktorji. Izgovarjali smo se, da
                     moramo vprašati naše poveljstvo. Zato sem šel v Trst h Kokalju. Odgovoril mi je
                     enako kot ob prejšnjem obisku: »Napravite, kakor hočete!« Vrnil sem se v Devin
                     in rekel Nemcem, da moramo takoj v Trst, ker nas naša komanda zahteva. Po nekaj
                     dnevih v Trstu sem bil dodeljen postojanki v Postojni.</p>
               </div>
               <div type="div3">
                  <head>Pet slik o primorskem domobranstvu</head>
                  <p>Prva slika:</p>
                  <p>Nemci konec marca 1945 vderejo čez Trnovo in Lokve v Trnovski gozd. Večja
                     skupina prek Čavna neovirano doseže Predmejo, najvišje naselje na Angelski
                     gori, visoki planoti nad Ajdovščino. Pade nekaj partizanov, drugi se umaknejo
                     proti Golakom, Gorjani pa bežijo po grapi mimo kapelice v dolino. Jože
                     Velikonja, domobranski podporočnik v Ajdovščini, piše takole:</p>
                  <p>K meni v Ajdovščino je prišel stric Lojze prosit, naj grem na Goro in poizvem,
                     kaj seje zgodilo s sinom Nacetom, ki je izginil. Sli smo po stezi, ki pelje od
                     Jagrovskih do hotela. Požgane hiše, na pol poti od hotela do naših na pobočju
                     pri hišah skupina mrtvih partizanov. V naši, že prej požgani hiši, smo v kleti
                     naleteli na shrambo partizanskega kuharja; v njej so bile vreče žita. V gozdu
                     nad Korenino smo ujeli nekaj živine. Na Nemce smo naleteli v Bajti, ki edina ni
                     zgorela. Klali so kravo. Nastopal sem samozavestno, da so kar zijali, in jih
                     vprašal za pogrešane civiliste. Izvedel nisem nič. Nikjer nobenih domačinov ali
                     partizanov. Odšli smo v dolino. Nad Slokarji so nas čakali Gorjani, tudi stric
                     Lojze. Oddali smo jim, kar smo dobili, tako živino kot žito.</p>
                  <p>Za drugo nismo imeli moči.</p>
                  <p>Druga slika:</p>
                  <p>Rupnikov bataljon se na velikonočni teden konec marca 1945 sprehodi po Angelski
                     gori. Čeprav se v Trnovskem gozdu skriva ves IX. korpus, ga nihče ne napade.
                     Partizani so se raje umaknili. Bataljon se spusti v dolino proti Ajdovščini.
                     Vojaki so utrujeni, neobriti, a ponosni. Pri Slokarjih srečajo četo ajdovskih
                     domobrancev. Vuk oholo jezdi dalje, ne vrača pozdravov in brez besed nadaljuje
                     pot v dolino proti Razdrtemu in Rakeku.</p>
                  <p>Tretja slika je sprejem pri Kokalju, ki ga opisuje Geržinič v že omenjeni
                     knjigi:</p>
                  <p>V Trst sem bil prestavljen po novem letu 1945. Predstavil me je Martelanc. Ko
                     smo odhajali, je že na stopnicah želel vedeti, kakšen vtis je name napravil
                     polkovnik. Pohvalil sem njegovo ljubeznivost, Martelanc pa me je s prezirno
                     ukrivljenimi ustnicami prekinil: »Ali ste opazili, da je že spet pijan?«</p>
                  <p>Četrta slika:</p>
                  <p>Sedemnajstletni Valentin Bonča, doma iz Črnega Vrha, je domobranec v
                     Ajdovščini. Mama ga hodi obiskovat. Razkazuje ji, kako mu je dobro, da je hrane
                     na pretek, toplo in lepo je oblečen in celo nekaj dobi za žepnino. Na sporočilo
                     terencev, ki mu ga je prinesla, da mora v partizane, kjer ima že dva brata,
                     odgovori: »Mama, v partizane ne grem! Tukaj sem kot v hotelu. Naj prideta tudi
                     onadva dol, pa jima bo dobro.« Mama ga opozarja, da bodo domobranci vojno
                     izgubili. Samozavestno jo zavrne: »Mama, ali ne vidiš, da samo čakamo, kdaj
                     bodo Nemci opešali. Takrat bomo udarili po njih!«</p>
                  <p>Peto sliko, bolj natančno narisano, nam odkriva Franc Dragar iz Senožet pri
                     Litiji:</p>
                  <p>Bil sem učiteljiščnik in sem stanoval blizu cerkve sv. Jožefa. S Kokaljevimi
                     smo bili skoraj sosedje. Ko sem hodil med vojno po mleko na Hrušico, sem ga
                     včasih prinesel tudi gospe Fani, Tončijevi mami. Njega sem spoznal šele potem,
                     ko se je vrnil iz Gonarsa. Spomladi leta 1944 sem prejel poziv, naj se javim v
                     organizacijo TODT. Takrat sem dopolnil osemnajsto leto. Obrnil sem se na
                     Kokaljeve in se javil k primorskim domobrancem na postojanko pri Sv. Ivanu v
                     Trstu. Nekaj tednov sem bil na tečaju, ki ga je vodil Pero Horn, prej ravnatelj
                     šole v Mostah. Uril nas je nemški oficir. Avgusta 1944 me pokliče Kokalj in
                     zaposli kot svojega ordonanca. V ulici Via Giulia nasproti tramvajske remize je
                     bila enonadstropna vila s kuhinjo in jedilnico spodaj in stanovanjem v prvem
                     nadstropju. Prej je v njej stanovala tržaška judovska družina. Njena usoda mi
                     ni bila znana.</p>
                  <p>V stanovanju je bila soba zame, v drugi je bival njegov svak, poročnik Vlado
                     Mazi, ostalo pa je zasedel poveljnik. Bil sem njegova sobarica in gospodinja.
                     Čeprav smo imeli v hiši zaposleno snažilko, so bili poveljnikovi prostori
                     izključno moja skrb. Obedovali smo v jedilnici; vanjo je hodilo od drugod še
                     kakih dvajset oficirjev. Za polkovnika je skrbela tudi gospa Meri, ki ga je
                     obiskovala, včasih perilo odnesla kar s seboj in se z opranim vrnila čez nekaj
                     dni.</p>
                  <p>Ne samo jaz, tudi drugi vojaki, ki so delali v hiši, smo kmalu opazili, da se
                     ne dogaja nič in da se tudi Nemci, ki so bili v Trstu, ne lotevajo nobenih
                     akcij. Šlo je za dogovor med partizani in nemško komando v Trstu o nenapadanju.
                     Zato so se lahko Nemci nemoteno vozili po Soški dolini prav do Trente in se jim
                     ni bilo treba bati napadov iz zasede, v zameno pa so njihove enote pustile
                     partizane pri miru. Kokalj je na začetku še hodil na inšpekcije. Ko se je
                     jeseni odpravljal na pregled v Kobarid, so mu Nemci namignili, za kaj gre.
                     Opozorili so ga, da ne sme ostati čez noč, ker ga ne morejo zavarovati. Čeprav
                     se je tega držal, so avto na povratku napadli. Streljali so z nekega griča.
                     Šofer je bil ranjen v nogo. Polkovnik ga je prisilil, da je kljub poškodbi
                     peljal naprej in na varno. Kako so partizani vedeli, da v avtu ni Nemcev, mi ni
                     jasno. Zdi se, da so imeli obveščevalca prav v nemškem štabu. V to obdobje
                     lahko štejemo napad na domobransko posadko v Črnem Vrhu nad Idrijo 1. septembra
                     1944. Partizani so njeno postavitev razumeli kot kršenje pogodbe, jo napadli in
                     uničili, kasneje pa znatno šibkejšo nemško policijsko posadko v tem naselju
                     pustili pri miru. Proti koncu leta 1944 je prišlo nemško vrhovno vodstvo temu
                     dogovoru na sled in dalo nekaj svojih oficirjev celo ustreliti.</p>
                  <p>Po tistem se spominjam hajke domobrancev in Nemcev v okolici Postojne pred
                     božičem leta 1944. Kokalj je postavil začasno poveljstvo v Postojni in takrat
                     vzel s seboj tudi mene. Padle partizane so slovesno pokopali ob navzočnosti
                     domobranske enote, ki je izstrelila salve v slovo. Nemci so ga klicali na
                     zagovor. Odgovoril jim je: »Zame je vojak, pa naj je padel na eni ali drugi
                     strani. Boril se je za svoje prepričanje. Zaslužil je časten pogreb.«</p>
                  <p>Poleg brezdelja nam je zbudilo pozornost pijančevanje. Menzo so obiskovali
                     predvsem štabni oficirji Kovačič, Martelanc, Martinjak, Majce, Treo, od mlajših
                     Anton Lipovšek, Janez Jenko in Bogo Pezdirc, drugih se ne spominjam. Začeli so
                     po kosilu, še huje po večerji. Pili so predvsem vino. Najhujši je bil starejši
                     oficir z veliko sivo brado.</p>
                  <p>Nisem držal jezika in sem poveljniku včasih rekel: »Tukaj v štabu imate take
                     ljudi, ki jim gre samo za materialne koristi. Z duhom so čisto drugje. Ne gre
                     jim za narod.«</p>
                  <p>Odgovoril mi je: »Res je, imaš prav«</p>
                  <p>Imeli so lepe plače, igrali karte ali politizirali, vztrajali do polnoči ali pa
                     so se odpravili drugam, nisem pa jih videl, da bi imeli opravka z ženskami.
                     Vojaki smo se pogovarjali, kakšna druščina so ti oficirji, nedelavni in glasni.
                     V jedilnici se jim je vedno pogosteje pridružil tudi poveljnik in počasi
                     izgubljal mero. V sobo si pijače ni nosil. Svoje razvade sploh ni skrival in
                     zanjo so vedeli vsi.</p>
                  <p>Na teren ni več hodil. Uradno je bil sicer poveljnik primorskih domobrancev,
                     saj smo nosili posebne uniforme in imeli razpoznavni znak ladjico, v resnici pa
                     je samo sedel v svoji pisarni in sprejemal obiske.</p>
               </div>
               <div type="div3">
                  <head>Brezglava pot</head>
                  <p>Dogodki ob koncu vojne so potekali najhitreje ravno na Primorskem. Vzrok je bil
                     Trst, zanj je bila Titova vojska pripravljena žrtvovati vse. V noči med 30.
                     aprilom in 1. majem se je ponudila zadnja priložnost za beg z ladjo.</p>
                  <p>V soboto, 28. aprila, je šel Kokalj dvakrat na nemški štab in zahteval, naj mu
                     izročijo poveljstvo Trsta, a so odklonili, češ da bodo Trst predali Italijanom.
                     Ob prvem obisku je še imel nemške epolete, ki jih je nosil dotlej, ko pa se je
                     odpravil drugič, je zamenjal nemške z domobranskimi. Geržinič opisuje, kako so
                     bili v nedeljo, 29. aprila, še vsi pri maši. Tu se Kokalj ni mogel premagati –
                     jokal je. Vodstvo je prepustil dr. Kovačiču, sam pa je z avtom odbrzel proti
                     Gorici. Z njim sta odšla tajnik Šmid in Janez Jenko. Drugi so se čez dva dni, v
                     noči na 1. maj skupaj z Nemci sredi bojnega trušča vkrcali na ladje in pripluli
                     do izliva Tilmenta v Jadransko morje.</p>
                  <p>Med rešenimi je bil tudi Vlado Mazi, mož Merine sestre Hede. Ustalil se je v
                     ZDA. Ko je bilo to dovoljeno, je nekajkrat prišel na obisk v domovino, vendar
                     se z ženo nista mogla dogovoriti, da bi ostal. Pravil je, kako je Kokalj
                     utemeljeval svojo odločitev: »Čakam Angleže. Z njimi se dobro poznam. Vedno so
                     hodili na dvor. Jezik obvladam. Komaj čakam, da zagledam prvega, potem sem
                     rešen. Se v pomoč jim bom in pomagal bom tudi domačim ljudem.«</p>
                  <p>Do konca je upal, da bo možno na Primorskem vzpostaviti uspešno obrambo pred
                     partizani in pričakati zaveznike. Prej se nekaj mesecev sploh ni premaknil,
                     zdaj pa se je odločil za nezanesljivo in tvegano pot. Dragar nadaljuje:</p>
                  <p>V nedeljo, 29. aprila, smo se kasno popoldne odpravili v Gorico. Vozil je
                     tajnik Šmid, v avto sem šel jaz in štabni oficir Janez Jenko. Za pot sem
                     pripravil tudi kovček s civilno obleko. Že v sobi je opazil, kaj nameravam, in
                     je kovček jezno zagnal proč. Sam nisem bil tako prepričan, da civilne obleke ne
                     bomo potrebovali, in sem kovček skril v prtljažnik pod drugo prtljago.</p>
                  <figure>
                     <graphic url="slike_z_29/z_29_23.png"/>
                     <head>Na ljubljanskem gradu: kralj Peter prejema šopek, ob njem ban Natlačen,
                        med njim v ozdaju v civilni obleki Kokalj</head>
                  </figure>
                  <p>V Gorico smo prišli ponoči, se namestili v hotelu in šli spat. Drugo jutro, v
                     ponedeljek, 30. aprila, zaslišimo ob pol devetih zjutraj alarm. Povedali so
                     nam, da so Nemci zapustili Gorico in to naznanili s sireno. Preoblekli smo se v
                     civilne obleke. Svojo sem dal Šmidu, meni pa so ostale kratke hlače in športna
                     srajca, čevlje smo že tako imeli civilne. V hotelu smo pustili uniforme,
                     orožje, vse dokumente razen osebnih izkaznic in poiskali vinskega trgovca, ki
                     je stanoval v centru mesta. Na poti do njega se je slišalo streljanje. Priče
                     smo bili, kako je trojica četnikov napadla večjo skupino Italijanov, vojakov
                     Mussolinijeve salojske republike. Čeprav so bili v premoči, se niso upali
                     odgovoriti z orožjem, ampak so poskakali čez ograjo na bližnji vrt.</p>
                  <p>Gospodinja je praznovala rojstni dan in smo bili deležni slovesnega kosila.
                     Drugih gostov ni bilo, ker je bilo na cesti prenevarno. Trgovec nam je
                     razložil, da pri njem ne moremo ostati: Dovolj prostora imamo, vendar pri meni
                     nocoj niste varni. Če pridejo partizani, bodo prišli pome, če Italijani, pa nič
                     boljše. Kasneje sem izvedel, da so vse odpeljali in zaprli. Gospodar je v
                     zaporu umrl. Pravili so, da si je vzel življenje tako, da je z glavo butal v
                     zid.</p>
                  <p>Popoldne je šel polkovnik s Šmidom h goriškemu nadškofu Margottiju. Ker ju do
                     večera ni bilo nazaj, so nama svetovali, naj greva v Šempeter in najdeva
                     prebivališče v nekem gostišču. Tam sva povedala, da se vračava iz Trsta, kjer
                     so naju zaprli ob neki raciji. Skušala sva zaspati, pa se ni dalo, ker so
                     spodaj že proslavljali svobodo.</p>
                  <p>Kakšna je bila zmeda in kako slaba povezava, sem izvedel šele kasneje. Tisto
                     popoldne, 30. aprila, so se namreč valile mimo Gorice v Furlansko nižino
                     množice najrazličnejših vojakov. Med njimi je bilo okrog 10.000 srbskih
                     prostovoljcev (nedičevcev), ki so jih Nemci z vlaki prepeljali iz Srbije na
                     Dunaj, od tam pa so se namestili po ozemlju med Reko in Gorico, in 8.000
                     razdivjanih četnikov, ki so se počasi umikali pred partizansko vojsko prek Like
                     in se znašli na istem področju. Proti večeru se jim je pridružilo skoraj
                     celotno primorsko domobranstvo, posadke iz Idrije, Vipave, Ajdovščine. Niti
                     Kokalj in njegovo spremstvo, še manj domobranci, ki so hiteli nekaj sto metrov
                     mimo, niso vedeli drug za drugega.</p>
                  <p>Po kosilu, bilo je 1. maja, je prišla v gostišče, kjer sva bila, starejša gospa
                     in iskala mene. Takrat sva povedala, kdo sva. Bila je škofova kuharica:
                     »Polkovnik Kokalj je naročil, da pojdite v splošno bolnišnico. Tam se
                     dobite.«</p>
                  <p>Na pot sem šel sam. Hčerka mi je na srajco našila slovensko trobojnico. Pomešal
                     sem se med množico. V bolnišnici sem se ustavil pri vratarju in povedal, koga
                     iščem. Partizanov še ni bilo videti. Vratar mi je odgovoril: »Bil je tukaj in
                     vas čakal. Prišla je narodna zaščita in ga pravkar odpeljala.«</p>
                  <p>Vrnil sem se v gostišče. Po dveh dneh so nama lastniki povedali, da postaja pri
                     njih preveč nevarno. Zatekla sva se k jezuitom v Gorico. Tam sta bila že dva
                     profesorja s slovenske gimnazije. Pater Javh naj bi imel nekaj z Angleži,
                     vendar je bila Gorica tiste dni izključno v partizanskih rokah, tako da je imel
                     v resnici zveze s partizani. Prosili smo ga, naj nam pomaga in preskrbi
                     dovoljenja za pot prek Soče, da bi šli v Italijo. V soboto, 5. maja, nas je
                     poklical: »Sami ste krivi. Partizani so vas že dostikrat pozivali, da
                     prestopite k njim.« Odklonil je vsako pomoč in zahteval, da odidemo. Ironija
                     usode je hotela, da so ga partizani čez dan ali dva zaprli in spustili šele po
                     nekaj mesecih. Leta 1948 so ga na znanem jezuitskem procesu obsodili na devet
                     let zapora. Napotili smo se proti Vidmu. Straže niso bile stroge. Šel sem z
                     Jenkom. Najin edini dokument sta bili osebni izkaznici še iz časov Ljubljanske
                     pokrajine. Razlagala sva, da je doma vse razbito in greva k sorodnikom. V Vidmu
                     sva se javila Angležem in jim povedala, da hočeva v Italijo. Predali so naju
                     garibaldincem, ti pa našim. Mobilizirali so naju tako, da so dali vsakemu
                     puško, od uniforme pa samo titovko. Jenko je ušel, jaz pa sem bil za telovo že
                     v Avčah in sodeloval pri častni partizanski straži med procesijo. Bilo je 31.
                     maja, ko so bili Kranj, Škofja Loka in Šentvid do vrha napolnjeni z vrnjenimi
                     domobranci, istega dne, ko so na Teharje kot prvega prignali Rupnikov
                     bataljon.</p>
                  <p>Po čudni sreči sem se po nekaj mesecih vrnil domov. Čeprav sta bila dva brata v
                     partizanih, so med vojno hoteli partizani očeta ustreliti, ker ni bil njihov.
                     Tretji brat se je na po1 živ vrnil iz Mauthausna, jaz pa sem tudi veljal za
                     partizana, le brat, ki je delal med vojno na avstrijskem Koroškem, je ostal
                     tam. Ker je družina veljala za krščansko, so nas vseeno imeli za izdajalce.
                     Eden od bratov me je med vojno skušal spraviti v partizane. Takoj ko sva se
                     spet dobila, mi je priznal: »Francelj, ti si bil tak mulc, pa si mi takrat
                     rekel: 'Med te barabe jaz ne grem.' Tak mulc si bil, pa si vseeno vedel. Jaz,
                     osel, pa sem jim nasedel. In danes me je sram.«</p>
                  <p>Tudi Jenka so v Furlaniji zajeli partizani, ga mobilizirali, vendar mu je kmalu
                     uspelo pobegniti in se je zatekel v begunsko taborišče v Trevisu. Zdaj živi v
                     ZDA.</p>
               </div>
               <div type="div3">
                  <head>Konec stisk</head>
                  <p>Kako je umrl polkovnik? Že dan ali dva po aretaciji je bila v <emph>Slovenskem
                        poročevalcu</emph> objavljena skromna vest: V roke pravice je prišel
                     slovenski izdajalec Toni Kokalj. Ustreljen je bil v Gorici.</p>
                  <p>Eni so prepričani, da je naredil samomor, kot je tudi zapisano v Arhivu
                     komisije za ugotavljanje zločinov okupatorja in njegovih pomagačev. Drugo
                     poročilo opisuje, da ga je ujela Narodna zaščita na Krasu in predala Ozni.
                     Jurij Beltram v knjigi Tukaj Jugoslavija piše na str. 39, da ga je ujela
                     Narodna zaščita skupaj s tajnikom Šmidom in predala Ozni. Verjeti je treba
                     govoricam, da so ga v zaporu mučili, nato odpeljali v Trnovski gozd in
                     polživega vrgli v brezno. Drugi domnevajo, da leži v množičnem grobišču pri
                     Ustju.</p>
                  <p>Nihče ni dobro vedel, kaj se zares dogaja, o fojbah so začeli govoriti kasneje.
                     Celo na Dolenjskem so nekateri od tistih, ki so ob razstreljevanju brezen v
                     Kočevskem rogu slišali detonacije, govorili: »Angleži prihajajo!«</p>
               </div>
               <div type="div3">
                  <head>Neprestana mora</head>
                  <p>Sledilo je obdobje, ki so ga v Sloveniji doživljali vsi, katerih svojci so
                     delovali na protikomunistični strani, zlasti pa žene in otroci pomorjenih
                     domobrancev. Slo je za sistematično in neprestano mučenje, ropanje imetja,
                     metanje iz stanovanja, izganjanje s kmetij, oderuško pobiranje davkov in
                     obvezni živinski odkup, ob katerem so jim jemali substanco: delovno živino,
                     vozove in orodje.</p>
                  <p>Občasno so koga ubili iz gole mržnje do drugačnih. O teh zgodbah smo nekaj že
                     pisali, tako Ivo Žajdela o organistki v Cerknici s. Karmeli, ki so jo ubili na
                     poti k pevski vaji, in Maček o mladoletnih fantih na Dobrovi, ki so ju umorili,
                     ko sta se vračala od zvonjenja (<emph>Smrtni kriki v tišini miru</emph>,
                        <emph>Zaveza</emph>, št. 4, 1992), v <emph>Palmah mučeništva</emph> pa
                     beremo zgodbe o uboju Lipčeta Terčelja (Mohorjeva družba, Celje 1994). Teh
                     ubojev je bilo kar nekaj in nobenega oblast ni raziskala in poiskala
                     krivcev.</p>
                  <p>Gospa Cilka pripoveduje:</p>
                  <p>Maja navsezgodaj so se naselili v veži naše hiše. Z vrta so znesli klopi in jih
                     postavili na cesto.</p>
                  <p>Čez tri dni se je vselil v eno od stanovanj partizanski kapetan. Pisal se je
                     Kraljič, doma nekje blizu Šmarja pri Grosupljem. Baje je imel nedokončano
                     vajensko šolo, zdaj pa se je šopiril po naši hiši. Privlekel je celo družino pa
                     ne vem koga še vse. Kurili so pohištvo, popivali in razgrajali cele noči. Sedem
                     let je trajalo, preden so se ga znebili. Ta jim je žrl živce! Kasneje je postal
                     direktor, najprej veslaškega centra na Ljubljanici, potem drugih podjetij, a
                     vse zavozil.</p>
                  <p>Za Tončija smo izvedeli že kmalu. Sorodniki so poizvedovali pri znancih, med
                     katerimi so bili Brecljevi in Tavčarjevi. Niso hoteli pomagati. Vedela sem za
                     zgodbe, kako so bili pred vojno stalno pri Leskovičevih. Zlasti Marjan je bil
                     prej tako domač. Prišel je bos in kar po strugi Ljubljanice odhlačal proti
                     domu, zdaj pa nič.</p>
                  <p>Sledile so preiskave, zaplemba premoženja, stalno prepričevanje in
                     ugotavljanje, kdo je lastnik, brskanje po starih računih. Mene niso mogli več
                     vzdrževati in sem se konec leta 1945 odselila, ohranila pa še vedno stike z
                     vsemi, ki so ostali.</p>
                  <p>Sina Tonija se dobro spominjajo sošolci. Bil je živahen in zgovoren fant,
                     samozavesten in glasen. Oktobra leta 1948 sta prišla med poukom v poslopje
                     klasične gimnazije v Ljubljani policijska agenta in zahtevala od profesorja
                     Prebila, ki je ravno poučeval latinščino v sedmem razredu, naj ga pokliče ven.
                     Fant, ki še ni izpolnil 18 let, je zaslutil nevarnost in ker je bil razred v
                     visokem pritličju, skočil skozi okno in zbežal. Nekaj dni se je skrival pri
                     Juletu Šimencu. Potem sta oba izginila, čez pet dni pa se Šimenc vrne v
                     Ljubljano in pove zgodbo:</p>
                  <p>»Sklenila sva bežati čez mejo. Prišla sva do osebnega avtomobila in se
                     odpeljala do Šempetra na Krasu, današnje Pivke. Ponoči sva poskušala čez mejo,
                     pa odnehala, drugo noč pa sva se priplazila tako blizu, da sva že videla žično
                     ograjo. Toni je bil kakih 30 metrov naprej. Tik pred žično ograjo pa ga je
                     iznenada od blizu pokosil rafal. Uspelo mi je, da sem se umaknil, nekako
                     pritaval na bližnjo postajo, pričakal vlak in se pripeljal v Ljubljano.«</p>
                  <p>Šimenc se je šel nekako ilegalo, hodil zamaskiran in s črnimi očali, se
                     postavljal s svojimi zvezami s tujino, silil fante, naj bodo bolj aktivni. Vse
                     kaže, da je igral dvojno vlogo. Zato je vprašanje, kako daleč iz Ljubljane je
                     prišel Toni. Leta 1950 je Slovenski poročevalec poročal o nočnem streljanju
                     okrog nebotičnika. Skupina naj bi imela namen oropati Daj-Dam. Pri tem sta bila
                     dva ubita, tretji pa je zbežal. Med mrtvima je bil tudi Jule Šimenc.</p>
                  <p>Tonijevi sorodniki vsega tega niso vedeli. Vsa poizvedovanja, kaj se je zgodilo
                     s fantom, so bila zaman. Čez pol leta pa je dobila mati Marija telefonsko
                     sporočilo, da je bil tistega dne, ko je izginil, pri poskusu ilegalnega
                     prestopa meje ustreljen. Nobenih dokumentov ali potrdila in še danes je uradno
                     pogrešan. Takrat so se v gimnaziji šli neko organizacijo, a zdi se, da Tonija v
                     njej ni bilo. Večino so zaprli dan pred veliko maturo leta 1949 in to tako
                     neopazno, da naslednjega dne, ko smo prišli pisat maturitetno nalogo in sedeli
                     v veliki telovadnici vsak za svojim listom, sploh nismo opazili, da jih nekaj
                     manjka. Med njimi so bili Tone Drobnič, Stane Štrbenk in Justin Stanovnik. Tudi
                     zanje sorodniki pol leta niso izvedeli, kje jih imajo. Čez dobro leto so jih
                     izpustili.</p>
                  <p>Julija 1949 je bila mati Marija povabljena na zaslišanje, od tam pa se ni
                     vrnila domov. Kasneje je bila hčerka Meri obveščena, da je mati obsojena na tri
                     mesece poboljševalnega dela in 24 mesecev družbeno koristnega dela, z
                     obrazložitvijo, da je nezaposlena. V resnici je od prvega dne iskala službo.
                     Prijavljena je bila na poverjeništvu za delo, da je izučena za slikanje in
                     krojenje blaga. Pet mesecev se je dogovarjala, da bi jo vzeli v DOM-u, pa ni
                     bilo nič. Končno je dobila službo pri Državni založbi Slovenije. Iz zapora so
                     jo izpustili 27. 3. 1950.</p>
                  <p>Zdi se, da je bila njena odstranitev samo pretveza za drugo nakano. V njeno
                     stanovanje na Florjanski 1 se je namreč zapičil miličnik Jože Baša. Hotel je
                     izpeljati zamenjavo, vendar je celo komisija Poverjeništva za notranje zadeve
                     ugotovila, da zanjo ni razlogov. Baša ni odnehal. Podal je lažno ovadbo, da je
                     Marija Kokalj brezposelna in zato delomrznica. Zdaj je šlo. Hčerka Meri je
                     morala zapustiti zavetje v domači hiši in se skupaj s podnajemnico naseliti v
                     podstrešnem stanovanju na Mestnem trgu 11. Beremo nove dokumente, tako prošnjo
                     M. Kokalj, naj ji vrnejo stanovanje. Piše, da je Jože Baša premeščen na Ig, ima
                     pa že dekret za v Škofjo Loko in bo stanovanje, ki so jim ga vzeli, prazno.</p>
                  <p>Sledi odločba leta 1952, da se Kokaljevi lahko vrnejo v družinsko stanovanje
                     skupaj s podnajemnico Valentino Šmid.</p>
                  <p>Potem vse kaže, da bo mir. Hčerka Meri se poroči, rodi štiri zdrave otroke.
                     Zgradijo si hišo v Trnovem in se odselijo.</p>
               </div>
               <div type="div3">
                  <head>Če obstaja večnost, je večen Tito</head>
                  <p>Leta 1984 je na družino ponovno padla senca preteklosti, upajmo, da zadnja.
                     Gregor Voje, Tončijev vnuk, pripoveduje:</p>
                  <p>Bil sem star osemnajst let in hodil v tretji razred srednje elektrotehniške
                     šole. Kot povsod po Jugoslaviji smo 4. maja 1984 ob 15. uri tudi v našem
                     razredu med poukom vstali in poslušali tuljenje siren, ki so naznanjale
                     obletnico Titove smrti. Za tem se je med odmorom razvila debata, kakšen smisel
                     ima spominjanje tega dogodka, in sem se vanjo vključil tudi jaz. Trdil sem, da
                     Tito ni vreden take časti. Nekaj jih je potegnilo z menoj, drugi so bili proti.
                     Izražena je bila beseda o Kočevskem rogu in pobitih domobrancih.</p>
                  <p>Kaže, da je nekdo od sošolcev v naključni družbi omenil, kaj smo se
                     pogovarjali, tam pa se je znašel pravi, ki nas je ovadil na milico. Poklicali
                     so nas na zaslišanje, druge hitro izpustili, mene pa zadržali nekaj ur. Hoteli
                     so izvleči iz mene, da vem za te reči iz emigrantskega tiska in kako sem prišel
                     do njega. Izgovoril sem se, da sem to bral v Mlakarjevem
                        <emph>Domobranstvu</emph> in pri Dedijerju. Še drugič so me klicali na
                     zaslišanje, nato pa so s posredovanjem trnovskih prijateljev postopek ovadbe
                     umaknili. Kriminalisti so mi namreč rekli, da bi dobil dva meseca zapora, če bi
                     prišlo do sojenja.</p>
                  <p>Med tem me je na pogovor večkrat klical tudi ravnatelj šole Maks Weber. Na
                     začetku se je delal lepega, se skliceval na zaupanje in mi obljubljal, da mi bo
                     pomagal. Zaupal sem mu vse, tako zgodbo o naši družini, da hodim k maši in
                     orglam v trnovski cerkvi, pa tudi, kako gledam na družbeno ureditev pri nas.
                     Kmalu sem spoznal prevaro, saj je mojo celotno izpoved posredoval notranji
                     upravi. Ponovil jo je tudi učiteljskemu zboru na zaključni konferenci, na
                     kateri sem bil kot obtoženec tudi jaz. Na njej je govoril o vsem najslabše, se
                     ustavil ob naši družini, predvsem ob dedku, pozabil ni niti strica Tonija. Ni
                     mu bilo nerodno, ko je v svoji nevednosti in gorečnosti razglasil Mlakarja in
                     Dedijerja za ilegalna pisca in branje njunih del za sovražno dejanje proti
                     socialistični ureditvi, narodu in državi. Kljub temu pa so bili profesorji
                     toliko uvidevni in samostojni, da so se odločili za najmilejšo kazen, za ukor
                     pred izključitvijo. Če bi obveljala ravnateljeva zahteva, bi me bili
                     izključili, za 3. letnik ne bi dobil spričevala in prepovedali bi mi bili v
                     naslednjem šolskem letu vpis v katerokoli srednjo šolo.</p>
                  <p>Kaj bi povedal za zaključek. Spomnil bi vas na razmišljanje dr. Antona
                     Komotarja <emph>Spomini in tehtanja</emph> (<emph>Zaveza</emph>, št. 9, 1993,
                     22–29). Tam ocenjuje četniškega poveljnika za Slovenijo Karla Novaka, kako je
                     bil nepravi človek na nepravem mestu. Nekaj podobnega bi smeli reči tudi za
                     Tončija Kokalja. Rojen in vzgajan je bil v urejenih razmerah in edino v takih
                     se je znašel, v lepi uniformi, v zlikanih hlačah in bleščečih epoletah, že
                     skoraj debelušen in pripraven samo za štabnega oficirja. Zmeda med državljansko
                     vojno ga je plašila, hromila in končno pokopala.</p>
               </div>
            </div>
            <div type="div2">
               <head>Župan Kastelic</head>
               <docAuthor>Janko Maček</docAuthor>
               <div type="div3">
                  <head>Različne predstave o županih</head>
                  <p>Če je malo večji osnovnošolec ali pa celo gimnazijec pred dvajsetimi leti
                     slišal besedo župan, se je počutil kot takrat, ko je bral zgodbo o krivičnem
                     valptu, ki je strahoval uboge tlačane. V mislih je naenkrat zagledal bogatega
                     kmeta, ki se je zrinil na županski stolček, da bi laže izkoriščal revne kmete,
                     bajtarje in delavce. V ta namen sta si z župnikom podredila tudi zadrugo in
                     hranilnico, o katerih so sicer govorili, da sta ustanovljeni za pomoč vsem
                     prebivalcem kraja. Ni čudno, če so se ti »gospodje« v svojem pohlepu in
                     klerikalni omejenosti med vojno vdinjali okupatorju in organizirali belo gardo,
                     zato je ljudstvo z nekaterimi opravilo že med osvobodilnim bojem, z drugimi pa
                     po vojni, če niso pred pravično kaznijo že sami pobegnili v tujino. Včasih se
                     ta predstava ni čisto ujemala s podobo konkretnega človeka, o katerem je otrok
                     slišal govoriti, pa se zaradi tega ni vznemirjal, saj je vedel, da je pri
                     vsakem pravilu tudi kaka izjema. Danes je tisti osnovnošolec že zrel mož ali
                     žena, pa mu posebno pred kakimi volitvami še pride pred oči predstava o tistem
                     županu: »Vsi so enaki. Samo za oblast in izkoriščanje jim gre!«</p>
                  <p>Toda koliko ima ta predstava zveze z resničnostjo? Nenavadno hitro je iz našega
                     spomina izginilo vedenje o ljudeh, s katerimi smo bili še včeraj skupaj, o
                     njihovem delu in življenju. Včasih sicer pomislimo, da morda res niso bili tako
                     črni, kot so nam jih kasneje slikali, vendar se zdi, da nam v našem času za
                     vzor najbrž ne morejo biti.</p>
                  <p>Le kdo bi se danes zgledoval po županu z notranjskih hribov, ki je vstal ob
                     treh zjutraj in več ur z laterno hodil skozi gozdove do železniške postaje, da
                     je ujel jutranji vlak in prišel v Ljubljano na glavarstvo skoraj hkrati z
                     uradnikom, ki je stanoval v sosednji ulici. Celo dopoldne je trkal na vrata po
                     glavarstvu, hitel na Zadružno zvezo in še kam, popoldne ga je pa spet čakala
                     dolga pot skozi gozdove. Čim prej bi rad bil doma pri družini in pri delu na
                     kmetiji, ki se brez njega ni kdove kaj premaknilo. Pa tisti župan s
                     Polhograjskih hribov, ki je iz domače drvarnice s košem nosil drva za občinsko
                     pisarno, njegov ostareli oče se je pa nad njim jezil, ali ni dovolj, da
                     zanemarja delo na kmetiji, sedaj pa še drva odnaša. Še mnogo težji problemi so
                     se pa začeli z okupacijo. V začetku se je ljudem zdelo kar prav, da župan tudi
                     pod novimi oblastniki skrbi za normalno življenje v občini, potem je pa vstal
                     vihar, ki je takoj vzel življenje nekaterim županom, po koncu vojne so pa eni
                     presedeli dolga leta v zaporu, drugi so za vedno odšli v tujino in le redki so
                     lahko ostali doma.</p>
               </div>
               <div type="div3">
                  <head>Župan Anton Kastelic</head>
                  <p>Anton Kastelic, po domače Kravcarjev oče iz Dolnjega Podšumberka, je bil eden
                     tistih županov, ki jim vihra vojne in revolucije ni prizanesla. V tej zgodbi bo
                     pravzaprav le malo povedano o njegovem županovanju. V času njegovega
                     županovanja namreč županova uradna služba in domače delo nista bila tako zelo
                     ločena, ni bil župan samo nekaj ur na teden v občinski pisarni, ampak tudi v
                     nedeljo in vsako popoldne in večer. Ob vsakem času so ga ljudje poiskali na
                     njegovem domu in prav nič nenavadno ni bilo, če so ga zmotili pri njegovem
                     kmečkem delu ali pri počitku. Tako ga niso poznali samo kot uradno osebo, ampak
                     tudi kot kmečkega gospodarja in družinskega očeta.</p>
                  <p>Anton Kastelic je bil rojen leta 1891 v Logu, majhnem zaselku, približno 3 km
                     oddaljenem od farnega in občinskega središča Sela pri Šumberku. Na Selih so
                     tedaj že imeli enorazredno ljudsko šolo, kjer se je Anton naučil brati in
                     pisati. Celih pet let je nosil vojaško suknjo. Ob začetku prve svetovne vojne
                     je bil na služenju vojaškega roka, potem so ga pa poslali na italijansko fronto
                     in v Galicijo, kjer je bil ranjen. V petih letih vojaščine je marsikaj doživel
                     in se tudi veliko naučil. Njegov oče je medtem kupil zapuščeno domačijo pri
                     Kravcarju v Dolnjem Podšumberku. Anton in njegova mlada žena sta morala preliti
                     veliko znoja, da sta iz te podrtije sebi in svojim otrokom naredila spodoben
                     dom. Sreča pa ni dolgo trajala, kajti žena je zbolela in leta 1937 umrla. Ko je
                     začutila, da so ji dnevi šteti, je predvsem mislila na otroke. Kako se bodo
                     znašli brez matere? Tone, ki je bil najmlajši, je bil tedaj star pet let,
                     najstarejša Katarina petnajst let, vmes sta bili pa še Ivanka in Minka. Oče
                     Anton je dobro razumel ženino skrb in jo vzel kot nekakšno oporoko. Ni se več
                     poročil. Otrokom je večkrat rekel: »Nič se ne bojte. Vem, da Vam ne morem
                     dobiti druge mame, kajti mama je samo ena.« Ob ženini smrti je bil star
                     šestinštirideset let in maloprej je bil izvoljen za župana občine Sela pri
                     Šumberku.</p>
                  <p>Zaradi županskih dolžnosti je moral Anton včasih potovati tudi v Ljubljano. Od
                     doma se je odpravil zgodaj zjutraj in dve uri pešačil do železniške postaje v
                     Radohovi vasi, popoldne se je pa po isti poti vrnil. Dokler otroci niso postali
                     samostojni, je ob takih dneh prišla pomagat mamina sestra. Ljudje so videli
                     županovo skrb za občino in za dom in so ga zato spoštovali. Zaupali so njegovim
                     odločitvam, saj so vedeli, da je s trdim delom v kratkem izboljšal Kravcarjevo
                     kmetijo. Ker je pri hiši imel par konj, je v soseščini večkrat pomagal pri
                     oranju in pri raznih prevozih. Ko so povsod v okolici še mlatili s cepci, je on
                     že imel mlatilnico in jo potem tudi posojal v bližnje vasi. Konec leta 1936 je
                     bila na Selih ustanovljena organizacija Kmečke zveze, ki naj bi zdramila kmete
                     in jim pomagala, da bi začeli napredneje obdelovati svojo hribovsko zemljo in
                     si polagoma zagotovili boljše življenje.</p>
                  <p>Slika župana in očeta Kastelica ne bi bila popolna, če ne bi omenili njegovega
                     veselja do petja. Se preden je šel k vojakom, je postal član cerkvenega
                     pevskega zbora na Selih in mu je z nekaterimi neprostovoljnimi presledki ostal
                     zvest skoraj do konca življenja. Pravijo, da je prepeval v zboru celih
                     osemdeset let.</p>
                  <p>Po aprilu 1941 je Kastelic še naprej ostal župan. Italijani ga niso odstavili,
                     domačini so mu pa itak zaupali in trdno držali skupaj. Spomladi leta 1942 je na
                     Kremenjeku blizu Sel taboril štajerski partizanski bataljon. Ljudje so tedaj
                     zvedeli za poboje poštenih ljudi in to jih je odvrnilo od OF. Ko se je avgusta
                     1942 bližala italijanska ofenziva, so možje pritiskali na župana in na župnika,
                     naj vendar kaj storita, da Italijani na Selih ne bodo pobijali in požigali. Z
                     nekaj možmi sta tedaj šla v Žužemberk na italijansko poveljstvo in res
                     preprečila represalije. Malo kasneje je na Selih nastopila vaška straža.</p>
                  <p>Župan Kastelic ni bil član vaške straže, vendar je ob kapitulaciji Italije
                     odšel od doma. S številnimi drugimi begunci z Dolenjskega je prišel v Ljubljano
                     in tu ostal do konca vojne. Menda je bil član begunskega odbora in ob neki
                     priliki so se slikali s škofom Rožmanom. V zaporu so mu potem pokazali tisto
                     sliko in ga spraševali, če jo pozna. Seveda jo je poznal. Ko so se drugi
                     odpravljali na Koroško, je Kastelic odšel domov v Podšumberk. Kot da se ni nič
                     zgodilo, je naslednjo nedeljo šel na Sela k maši. Nekateri so ga začudeno
                     gledali in mu dobrohotno svetovali, naj se umakne, dokler je še čas. On se je
                     nasmehnil in rekel: »Zakaj bi se skrival, saj nikomur nisem nič naredil. Če bo
                     po pravici, mi nič ne morejo.«</p>
                  <p>Kljub ponovnim svarilom je ostal doma – na svoji zemlji in pri svojih
                     otrocih.</p>
                  <figure>
                     <graphic url="slike_z_29/z_29_24.png"/>
                     <head>Anton Kastelic in njegova bodoča žena Katarina – Tik pred prvo svetovno
                        vojno je Kastelic v Ljubljani služil vojaški rok</head>
                  </figure>
                  <p>Bilo je v začetku julija in pšenica po njivah okrog Sel je bila godna za žetev.
                     Pri Kravcarjevih so se je tisti dan lotili na veliki njivi v dolini pod hišo. V
                     tisti dolini, ki se položno spušča proti Logu, so imeli vse svoje njive in
                     menda nobena ni bila tako daleč, da do nje ne bi segel glas od domače hiše. Na
                     drugem koncu doline pa se je v Logu belila Trunkljeva domačija in okrog nje
                     njive in travniki. Bližala se je prva obletnica smrti Trunkljeve mame Marije. V
                     nedeljo, 16. julija 1944, so jo odpeljali od doma in jo naslednje jutro zgodaj
                     zjutraj ubili pri Zaliscu. Tisto leto je bila pšenica zrela nekaj dni kasneje,
                     kajti želi so šele po pogrebu Trunkljeve mame. Oče Trunkelj, Kasteličev sosed
                     in prijatelj, ki se je ob kapitulaciji Italije tudi umaknil od doma, je maja
                     1945 odšel v tujino. Kravcarjevi so torej v dolini med Logom in Podšumberkom
                     želi pšenico, ko so se na vogalu domače hiše pojavili miličniki in je eden od
                     njih poklical očeta, naj takoj pride domov. Kastelic je vedel, kaj to pomeni,
                     zato je prosil otroke, naj gredo z njim. Pustili so delo in odšli domov.
                     Miličniki so očetu takoj povedali, da je aretiran in da mora z njimi v
                     Žužemberk. Na prošnjo otrok so dovolili, da je ena od hčera napregla konja in
                     odpeljala očeta ter njegove »varuhe«. V Žužemberku so ga zaprli v neki pod k
                     mnogim drugim jetnikom in ko se je poslovil od hčere, ji je vedro rekel:
                     »Veliko nas je, najbrž bomo kmalu šli domov.«</p>
                  <p>Očeta so odpeljali v sredo in naslednje dni so otroci nestrpno pričakovali,
                     kdaj ga bodo zagledali na poti med Logom in Podšumberkom. Ni ga bilo, dobili so
                     pa sporočilo, da so ga odpeljali v Novo mesto in da bo postavljen pred vojaško
                     sodišče. Na hitro so sestavili prošnjo za pomilostitev, ki jo je potrdil tudi
                     KLO (krajevni ljudski odbor). Trije možje so odhiteli s prošnjo na Dobravo k
                     uglednemu kmetu, ki je med vojno sodeloval z OF in zato tudi v novem redu imel
                     nekaj veljave. Tudi on se je zavzel, saj je Kastelica dobro poznal in vsi
                     štirje so se odpeljali v Novo mesto. Njihova pot ni bila zaman. Kastelicu je
                     bila smrtna kazen spremenjena v dvajset let prisilnega dela. »Odslužil« je šest
                     let po raznih zaporih: v Novem mestu, Ljubljani, Mariboru, nazadnje pa še v
                     Ferdrengu na Kočevskem. Ali ni bilo dovolj šest let zapora za dobrih šest let
                     županovanja, šest let kazni zaradi nesebičnega dela za druge!</p>
               </div>
               <div type="div3">
                  <head>Zvestoba domu in življenju</head>
                  <p>Kasteličevi otroci so tako ostali sami na kmetiji. Pri gospodarstvu jim je
                     pomagal stric, očetov brat, pomagali so dobri sesedje, veliko dela pa so
                     postorili tudi sami. Prišle so nesreče pri živini, pa očetu niso nič povedali,
                     da ga ne bi vznemirjali, ker je že tako imel dovolj trpljenja. Mučile so jih
                     obvezne oddaje, kajti pridelek je bil skromen, predpisane obveze pa velike.
                     Skrbno so pazili na vsak dinar, pa še je včasih bilo težko. Vsak mesec je bilo
                     treba za očeta pripraviti paket in iti na obisk. Na obisk bi radi šli vsi
                     skupaj, pa to ni bilo mogoče. Nekdo je moral čuvati dom in tudi denarja za
                     vožnjo ni bilo za vse. Do Maribora je že vožnja vzela precej denarja, plačati
                     je pa bilo treba še prenočišče, kajti obiski so bili samo v dopoldanskem času.
                     Ko je ena od sester prvič prišla v Maribor, je bila v zadregi, kje bi dobila
                     prenočišče. Slučajno je naletela na kapucinskega patra Vilibalda in mu zaupala
                     svoje težave. Odpeljal jo je k dobri družini in poslej Kastelčevi niso več
                     imeli težav, kadar je bilo treba v Mariboru prenočiti.</p>
                  <figure>
                     <graphic url="slike_z_29/z_29_25.png"/>
                     <head>Kot danes so imeli Kasteličevi tudi nekoč vinograd na Liscu</head>
                  </figure>
                  <p>Poleg vseh naravnih sredstev, s katerimi so otroci skušali očetu pomagati, so
                     zanj in zase iskali moči in tolažbe tudi v nadnaravnem svetu. Vsi štirje hkrati
                     so poromali na Zaplaz k Mariji vnebovzeti. Hodili so peš, zadnji del poti od
                     Čateža do mogočne cerkve in Marijinega oltarja so pa drsali po kolenih. Za
                     tisti čas to ni bilo tako nenavadno, saj je bilo romarjev veliko in marsikdo se
                     je že pred cerkvijo spustil na kolena. Prihajali so s svojimi bolečinami in
                     prošnjami, obenem pa z veliko vero in ljubeznijo.</p>
                  <p>Vsa leta, ko je bil oče zaprt, so romali tudi k sv. Antonu Padovanskemu v
                     Štango pri Litiji. Od doma so navadno šli v soboto popoldne, ko je zvonilo
                     delopust, skupaj z drugimi romarji s Sel. Pot jih je vodila do Radohove vasi in
                     nato po dolini Temenice. Žejo so si gasili z bistro studenčnico, ki je ob poti
                     ni manjkalo, prigrizek so pa imeli s seboj od doma. Ko so prišli k sv. Antonu,
                     se je že spuščal mrak. Noč so ob molitvi in petju prebedeli v cerkvi, zjutraj
                     so bili najmanj pri dveh mašah, potem so se pa v prazničnem, nedeljskem
                     razpoloženju vračali proti domu. Romanje v Štango je bilo pri Selanih v navadi
                     že pred vojno. Oče Kastelic je imel ime po Antonu Padovanskem, zato se je tega
                     romanja skoraj redno udeleževal. Tudi po vrnitvi iz zapora je šel v Štango.
                     Tedaj so se selski romarji že modernizirali. Niso več hodili peš, ampak so se
                     naložili na velik lojtrski voz, ki ga je vleklo par močnih konj. Pot ni bila
                     več tako naporna in bilo je več prilike za skupno molitev in petje, pa tudi za
                     prijateljsko kramljanje.</p>
                  <p>Bilo je julija 1951. Kasteličevi so v dolini med Podšumberkom in Logom spet
                     želi pšenico. Sklanjali so se nad zlato žito, ki je valovilo pred njimi, zato
                     niso vedeli, da je nekdo s parom konj pripeljal na domače dvorišče. Šele, ko so
                     zaslišali glas, naj pridejo pozdravit očeta, so se zravnali in odhiteli domov.
                     Oče se je namreč do Radohove vasi pripeljal z vlakom in tam slučajno naletel na
                     znanca, ki se je takoj ponudil, da ga odpelje domov. Za očetov prihod so
                     zvedeli tudi sosedje in kljub delavniku je bila hiša kmalu polna ljudi. Oče se
                     jim je zahvalil za pozdrav in opomnil, da se je treba za srečno vrnitev
                     zahvaliti Bogu.</p>
                  <p>Zdaj se je oče popolnoma posvetil družini in domači zemlji. Kot da bi hotel
                     nadoknaditi tista leta, ko je bil na silo ločen od doma. Ko so se hčere ena za
                     drugo poročile, je ostal z njimi povezan, najbolj je pa seveda živel z družino
                     sina Toneta, kateremu je prepustil domačijo. Kadar je bilo kako delo pri
                     cerkvi, je bil oče vedno zraven. Čeprav je bil že v letih, je krepko poprijel
                     za vsako delo. Rad je rekel, da ga prav delo in veselje do življenja držita
                     pokonci. Vsak dan je občutil, kako se vse, kar je v naravi živega, veseli
                     življenja. Veselje do življenja je izražal tudi s petjem in ko je pel v cerkvi,
                     je bilo to veselje še popolnejše. Ko se je v devetindevetdesetem letu končno
                     poslovil, je bil njegov obraz veder, saj je verjel, da odhaja v novo življenje,
                     kjer bo srečal tudi svojo pokojno ženo.</p>
                  <p>Naj tu omenimo tudi dolgoletnega selskega župnika Jožefa Podlipnika. Z očetom
                     Kastelicem sta se vedno dobro razumela in v času italijanske ofenzive leta 1942
                     sta skupaj šla posredovat v Žužemberk. Prav gotovo tista pot ni bila lahka,
                     toda stiska je bila velika in oba sta bila istega mišljenja, da ne moreta
                     držati križem rok in čakati, kdaj se bo okupator znesel nad ljudmi, za katere
                     sta bila dolžna skrbeti, eden kot od Cerkve postavljeni župnik, drugi kot od
                     ljudi izvoljeni župan. Misel na reševanje ljudi je premagala pomisleke, kajti
                     izbire ni bilo in časa za odlašanje tudi ne. Nista mogla vedeti, da bodo može
                     in fante, ki sta jih tedaj rešila pred fašističnimi okupatorji, po koncu vojne
                     pobili domači komunisti.</p>
                  <p>V zelo težkih razmerah je župnik Podlipnik skozi celo vojno vztrajal na Selih
                     in tudi leta 1945, ko so zaprli župana, so župnika pustili pri miru. Morda ga
                     je nekoliko varovala njegova starost. Leta 1951 je imel zlato mašo in tisto
                     leto se je oče Kastelic vrnil domov po šestih letih zapora. Naslednje leto so
                     pa zaprli tudi župnika. 12. junija so na Selih imeli telovsko procesijo, ki je
                     šla po običajni poti kot vsako leto. Pri tretjem oltarju je župnik še normalno
                     odpel evangelij in dal blagoslov, pot do četrtega oltarja je pa procesiji zaprl
                     avtomobil z oznovci, ki so se nenadoma pojavili v vasi. Župnik se je z
                     Najsvetejšim in s spremstvom po drugi poti vrnil v cerkev, potem se je pa hudo
                     razburil nad prišleki zaradi grobega motenja verskega obreda. Odpeljali so ga
                     in bil je obsojen na dvanajst let zapora. Po enem letu in pol pa so ga
                     izpustili in prišel je nazaj na Sela. Oseminsedemdesetletnemu starčku je zapor
                     zrahljal že itak šibko zdravje in dve leti kasneje je umrl.</p>
                  <figure>
                     <graphic url="slike_z_29/z_29_26.png"/>
                     <head>Sela v času, ko se je že pripravljala revolucija – Župan Kastelic in
                        štajerski begunec Konrad Mejač</head>
                  </figure>
                  <p>Morda bo kdo pomislil, zakaj se v tem sestavku nismo spomnili katerega od
                     županov, ki jim je komunistična revolucija vzela življenje že spomladi ali
                     poleti 1942, ali pa katerega tistih, ki so ob koncu vojne odšli od doma in
                     potem še naprej delali v kateri od slovenskih skupnosti v tujini. Ni jim bilo
                     treba v zapor, bili so svobodni, toda občutili so grenkobo tujine in
                     brezdomstva. Toda ali ni vsako posamezno življenje in tudi cela zgodovina
                     sestavljena iz mnogih drobnih delčkov? Med temi delčki so tudi taki, ki so na
                     prvi pogled manj važni, pa vendar brez njih ni celote. Veseli smo, da smo med
                     zmagovalci v letu 1945 našli tudi take, ki so bili pripravljeni pomagati v
                     stiski, ki so spoštovali človeško življenje. Gotovo je prav, da se spomnimo
                     ljudi, ki so v času zapovedanega molka tiho služili domu in družini, ki so
                     kljub težkim preizkušnjam vztrajali na zastavljeni poti in s tem pomagali, da
                     brlivka upanja na boljši čas nikoli ni ugasnila. Župan Kastelic, Kravcarjev oče
                     iz Dolnjega Podšumberka, je s svojim delom in življenjem tej brlivki krepko
                     dolival olja.</p>
                  <figure>
                     <graphic url="slike_z_29/z_29_27.png"/>
                     <head>Leta 1951, kmalu po Kasteličevi vrnitvi iz zaporov, se je poročila hčerka
                        Minka – Levo od novoporočencev sedi Kastelic, desno pa župnik Podlipnik, ki
                        je tisto leto imel zlato mašo, naslednje pa odšel v zapor</head>
                  </figure>
               </div>
            </div>
         </div>
         <div type="div1">
            <head>Utrinki</head>
            <div type="div2">
               <head>Uvod</head>
               <div type="div3" subtype="intro">
                  <p>Včasih nam kdo od naših bralcev pošlje droben, zanimiv spomin, za katerega nam
                     bi bilo žal, če bi se izgubil. Dva taka nam je nadavno poslal naš bralec Stane
                     Pajk. S tem, ko smo ju objavili, smo želeli vzpodbuditi še druge, da store
                     isto. Vse, kar zahtevamo, je to, da je dogodek v sebi zaključen - da
                     pripoveduje o eni stvari - in da je zanimiv in širše pomemben. Nekaj takega, da
                     si bralec potem reče: A, tako je torej to bilo! Nekaj takega, kot je utrinek,
                     ki za trenutek razsvetli prostor in nas razveseli.</p>
               </div>
            </div>
            <div type="div2">
               <head>Na Turjaku in v Šentrupertu</head>
               <docAuthor>Stane Pajk</docAuthor>
               <div type="div3">
                  <p>Bil sem bolničar na Turjaku in sem večino časa prebil v ambulanti. Tako nisem
                     neposredno videl bojev med obleganjem gradu. Morda bi opisal dogodek, katerega
                     del sem. Na gradu smo imeli nekaj ujetnikov; če se prav spominjam, so bili
                     študentje iz Ljubljane. Kako so prišli na grad, ne vem. V neprestanem ognju min
                     in topovskih granat je bil eden od teh študentov ranjen. Rane so bile manjše,
                     površinske. Ko sem mu čistil rane in ga obvezoval, sem mu zastavil vprašanje,
                     kako bi bilo, če bi se najini vlogi zamenjali, da bi bil jaz ujetnik in on
                     bolničar. Odgovoril mi je, da bi storil popolnoma isto, kar delam jaz. Ne dolgo
                     potem, ko smo bili v Ribnici v vojašnici njihovi ujetniki, je prišel mlad
                     študent v italijanski uniformi. Kričal je in nas zmerjal z belogardisti. Bil je
                     tisti študent, ki sem ga obvezoval na Turjaku. V Ribnici je prišel nad nas celo
                     Edvard Kardelj, nas ozmerjal ter dejal, da se imamo veliko predobro. Dobili smo
                     enkrat na dan malo črne vode, morda s koščkom gnilega krompirja. "Vi se imate
                     preveč dobro. Ako bi bil jaz komandant tukaj, bi vas pognal ven in bi morali
                     teči; ako bi kdo padel, bi ga dal ustreliti." Tega se še dobro spomnim.</p>
                  <p>Bili so zares težki časi. Ko si šel zjutraj od doma, nisi nikoli vedel, ali se
                     boš zvečer vrnil. 16. marca je padel Franc Župec, 18. marca Jaroslav Kikelj, ki
                     je bil moj sošolec na mariborski klasični gimnaziji. 26. maja je bil ustreljen
                     dr. Ehrlich in z njim Viktor Rojc, isti dan tudi Ivan Peršuh. 9. junija sem bil
                     odpeljan v Gonars; po zaslugi škofa Rožmana sem bil septembra izpuščen. Z menoj
                     je bil tudi študent Franc Zemljič, ki bi bil moral iti 29. junija v bolnico,
                     ker je imel možganski tumor. Vsa posredovanja niso imela nobenega uspeha in
                     tako je Franc Zemljič, ko se je zjutraj zbudil, bil slep. Tumor je tako
                     napredoval, da je prizadel vidni center. Takoj po vrnitvi je bil sprejet v
                     bolnico, vendar se mu vid ni povrnil in je aprila v domu slepih v Kočevju umrl.
                     Bil sem na njegovem pogrebu v Ljubljani. Tiste dni sem veliko premišljeval, kaj
                     bi naredil. Veliko je bilo govora o strahovladi partizanov na Dolenjskem. Vsak
                     dan so padale nove žrtve. Bile so tudi že vaške straže in tako sem se odločil,
                     da grem kot bolničar k njim. Prav na Zemljičevem pogrebu sem se po odločitvi,
                     da se pridružim vaškim stražam, zelo slabo počutil. Imel sem vtis, da se bo
                     nekaj zgodilo.</p>
                  <p>30. aprila sem se odpravil v Šentrupert pri Trebnjem za bolničarja na
                     postojanko vaške straže. Pričakovali so napad na postojanko. Vse okoli so
                     goreli kresovi za prvi maj, ki so jih prižigali partizani. Proti večeru prvega
                     maja so se nam začeli približevati. Umaknili smo se v kaplanijo, ki je bila
                     izbrana za dom posadke. Ko se je znočilo, se je začel napad. Mislim, da je bilo
                     okrog enajstih, ko je padla mina na streho. Slišal sem ječanje ranjencev.
                     Poskušal sem priti do njih in na tej poti meje zadela krogla. Zlomila mi je
                     ključnico, prestrelila pljuča in pri izhodu še zlomila lopatico. Koliko časa
                     sem bil v nezavesti, ne vem. Bolečine so bile hude in moje delo je prevzel
                     komandant Viktor Bajc, ki je bil tudi študent medicine. Počasi se je zdanilo.
                     Bilo je veliko streljanja; partizani so napadali kar naprej. Bila naj bi
                     proletarska brigada. Blizu postojanke so imeli tudi top. Mislim, da je bil
                     majhen, vendar pa so izstrelili granato, ki je naredila veliko luknjo v prednji
                     steni kaplanije. Začelo nam je primanjkovati municije in slišal sem pogovor, da
                     bo treba narediti izpad. Zbral sem vse moči in se umaknil iz prvega nadstropja
                     v pritličje, da bi mogel ven, ko bo treba. Vedel sem, da ne bi prišel daleč. Po
                     pogovorih sta se javila Marko Jakoš in Franc Gorenc, da gresta ven in obvestita
                     sosednjo postojanko na gradu Rakovnik, ki je bila oddaljena po zračni črti
                     kilometer ali dva. Bila je ravnina, grmovje, kakšen jarek, torej težak teren;
                     vendar sta Marko Jakoš in Franc Gorenc srečno prišla do Rakovnika in tam
                     opisala položaj topa, ki je bil blizu gasilskega doma. Po tem opisu je padla
                     mina ravno na top in ga uničila. Šest fantov rakovniške posadke se je
                     prostovoljno javilo, da gredo v Šentrupert in so tudi prišli do nas. Pri
                     prehodu čez našo žico je bil eden ubit, eden ranjen, ostali štirje pa so prišli
                     noter in prinesli municijo. Tako so v noči med drugim in tretjim majem
                     partizani prenehali z napadom. Še med vojno sem slučajno dobil v roke njihovo
                     poročilo o napadu. V njem je bilo zapisano, da so izgubili 29 mož. Naša posadka
                     je imela dva mrtva; eden od obeh je bil Mavsarjev, iz znane družine. Tretjega
                     maja zvečer sem prišel v novomeško bolnico. Dobil sem injekcijo morfija proti
                     bolečinam.</p>
                  <p>Mislim, da sta si s tem pohodom Marko Jakoš in Franc Gorenc zaslužila najvišje
                     priznanje slovenskega protikomunističnega boja. Prav tako si zasluži isto
                     priznanje vseh šest, ki so prišli z Rakovnika.</p>
               </div>
            </div>
            <div type="div2" subtype="poem">
               <head>Čista Marija</head>
               <docAuthor>Vladimir Kos (1950)</docAuthor>
               <lg>
                  <l>Videl sem tvoje deviške oči. </l>
                  <l>Na molu si stala, Marija. </l>
                  <l>Mornarji so vlekli za dolge vrvi, </l>
                  <l>v vodi plesale so zlate luči. </l>
                  <l>Bilo je opoldne, Marija. </l>
                  <l>Ladja odprla je belkasto dlan – </l>
               </lg>
               <lg>
                  <l>za Aires, za Pablo, za Rio. </l>
                  <l>Na vrhu v ograji je stal kapitan, </l>
                  <l>dolgo je pela sirena v pristan – </l>
                  <l>potem so odpluli z Marijo.</l>
               </lg>
               <lg>
                  <l>Videl sem Tvoje otroške oči, </l>
                  <l>v daljavi široko razprte. </l>
                  <l>Galebi so švignili v modre poti, </l>
                  <l>morje je butnilo v žejne peči, </l>
                  <l>za ladjo se spele so črte.</l>
               </lg>
            </div>
            <div type="div2" subtype="poem">
               <head>Hrepenenje</head>
               <docAuthor>Vladimir Kos (1950)</docAuthor>
               <lg>
                  <l>Samotno sonce tiho hodi vzdolž po njivi. </l>
                  <l>In kmalu bodo hribi onstran - temnosivi. </l>
                  <l>Bo zadnji voz do vrha poln. </l>
                  <l>Za pot v večer.</l>
               </lg>
               <lg>
                  <l>Nad strehami odteka luč. </l>
                  <l>Nikjer ne bije. </l>
                  <l>Le gozd šumi.</l>
               </lg>
               <lg>
                  <l>Iz ločnih bilk temina klije.</l>
                  <l>Iz mesca teče k polju bel, tenak izvir.</l>
               </lg>
               <lg>
                  <l>Potem je noč, ki nosi borov šelestenje, </l>
                  <l>trepet gladin </l>
                  <l>in sen</l>
                  <l>in daljno žuborenje.</l>
                  <l>Nekdo je hrepenenje skril na dnu globin.</l>
               </lg>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Farne spominske plošče</head>
               <docAuthor>Vinko Beličič</docAuthor>
               <p>Ob odkritju spominske plošče na Vinici v Beli krajini 26. aprila 1998</p>
               <lg>
                  <l>Iz daljnih zasutih globin</l>
                  <l>ko mlada četa ste vstali,</l>
                  <l>pod zvonom domače fare se zbrali</l>
                  <l>vsak s svojim imenom v naš spomin.</l>
               </lg>
               <lg>
                  <l>Ta vuzemski mesed april</l>
                  <l>povezaj je rajne in žive.</l>
                  <l>Vrzimo semena v zorane njive,</l>
                  <l>da bojo vzkalila za vaš in naš cilj.</l>
               </lg>
            </div>
            <div type="div2" subtype="poem">
               <head>Polnost</head>
               <docAuthor>Karel Mauser</docAuthor>
               <lg>
                  <l>Oči so mi trudne od gledanja,</l>
                  <l>belina glogove seči jih preplavlja,</l>
                  <l>modrina neba jo odkriva kot daljni val.</l>
               </lg>
               <lg>
                  <l>Slišim brneti kačjega pastirja,</l>
                  <l>kot da od nekod otrok poskuša uvelo piščal,</l>
                  <l>čutim veter, ki preko mene</l>
                  <l>nosi vonj pregretih trav,</l>
                  <l>slišim šumenje vodé, kot da</l>
                  <l>se zliva v podzemlje.</l>
               </lg>
               <lg>
                  <l>Na vroče roke mi seda</l>
                  <l>cvetni prah divjih rož.</l>
               </lg>
               <div type="div3">
                  <figure>
                     <graphic url="slike_z_29/z_29_28.png"/>
                     <head>Slišim šumenje vode <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <head>Doumeti Rog</head>
            <div type="div2">
               <div type="div3" subtype="intro">
                  <p>Letos 21. junija bomo že devetič stali v Rogu in skušali domisliti, kaj je in
                     kaj pomeni. Na vsak način moramo nekaj narediti, da bo vstopil v nas. Narod, v
                     katerem se je zgodil Rog, je zaznamovan narod. To zaznamovanost moramo razumeti
                     in sprejeti. Lahko nam pove najgloblje stvari o svetu in življenju. Mar nam
                     niso bile dane zato, da se ne bi izgubili? Včasih se že zdi, da je Rog zunaj
                     slovenske zavesti. Ali že postajamo nesveto ljudstvo v najtemnejšem pomenu te
                     besede? V tolažbo tistim, ki si v strahu postavljajo to vprašanje, objavljamo
                     nekaj premislekov ljudi, ki vidijo Rog v osrčju narodove zgodovine in v
                     središču njegove moralne drame.</p>
               </div>
               <div type="div3">
                  <head>Rog - središče narodovega samospraševanja</head>
                  <docAuthor>France Cvelbar</docAuthor>
                  <p>Rog, sinonim za doslej največjo nesrečo slovenskega naroda. Ko sem te obiskal
                     prvikrat, se mi je med potjo, od velike ceste v neznane temine gozda, trgalo
                     srce. Na eni strani sem občutil, kaj pomeni pot brez povratka, na drugi pa me
                     je nekaj pritiskalo, da bi čim prej videl tisti nesrečni kraj, ki je bil
                     desetletja zamolčani in prepovedani kraj zločina. Ko sem prišel na cilj, mi je
                     odleglo. Napetosti ni bilo več. Iz tišine gozdov je vela posvečenost tega
                     kraja. Vleklo me je na kolena, da bi molil.</p>
                  <p>Takrat sem bil prepričan, da bo Rog postal duhovno središče Slovenije. Kraj,
                     kamor bodo Slovenci še stoletja hodili iskat duhovno tolažbo. Danes naj bi
                     nekateri romali tja kot na grob drage osebe, ki je povrhu še tragično
                     preminila, drugi pa kot na kraj očiščevanja in nazadnje tudi očiščenja. Rog naj
                     bi tako danes postal središče narodne sprave, v prihodnje pa vir duhovnih
                     energij. Te pa se najlaže pretakajo skozi monumentalnost in obredne
                     slovesnosti. Pričakoval sem, da bo o tragediji v Rogu kmalu pričal tudi mogočen
                     spomenik. Spomenika (še) ni, vendar predolgo čakati nanj ne smemo. Ob njem naj
                     bi starejša generacija predala duhovno štefetno palico mlajšim. Zanamcem in
                     svetu naj bi povedal, da smo kot narod toliko dozoreli, da smo se s svojo
                     nesrečo sposobni soočiti. Spomenik naj bo zgodovinski miljni kamen, ki naj
                     priča, da smo vse začeli znova.</p>
                  <p>Rog je v naši zavesti ostal svet kraj, kraj zbranosti in plapolajočih svečk. Ni
                     pa postal središče našega narodnega, kulturnega in zgodovinskega
                     samospraševanja. Ni postal granitni blok, ki zapira vstop v dolino nasilja, ki
                     mora biti prepovedana za vse prihodnje generacije. Ni postal duhovno središče
                     Slovencev in še manj središče sprave. Za mnoge je nekaj čisto obrobnega, skoraj
                     napaka, ki bi jo radi odpravili z zamahom roke: "Češ, kaj bi tisto."
                     Demokracija v naši domovini namreč še ni dosegla stopnje, da bi v njej
                     antikomunizem, ki je bil v Rogu neusmiljeno zatrt, dobil mesto, ki mu pripada.
                     Po zaslugi medijev, ki so samo deklarativno neodvisni, so antikomunisti pri nas
                     še vedno nekaj nepotrebnega, nazadnjaškega, ne pa to, kar v resnici so:
                     branilci evropske kulture. Zaradi tega se nam vsenarodna sprava vse bolj
                     odmika. Zamujamo zgodovinsko priložnost, da bi ob gradnji nove države gradili
                     tudi duhovno središče. Zato velja apel ustvarjalcem vseh vrst: mislite na to,
                     da uspešne slovenske države ne bo brez duhovne stavbe, katere en steber mora
                     biti spomin na Kočevski Rog.</p>
               </div>
               <div type="div3">
                  <head>Rog v moji zavesti</head>
                  <docAuthor>Vinko Beličič</docAuthor>
                  <p>Izza prostranih gorskih gozdov, kjer so več ko pol tisočletja živeli Kočevarji,
                     so v moje otroštvo in mladost na obronkih med trto prihajali pomladni viharji,
                     nevihte, prvi sneg. Pa so ti naši tuji sosedje v nekem čas prisluhnili klicem,
                     verjeli obljubam, podleg prividom in se v kruti zimi na leto 1942 vzdignili –
                     11.747 duš – z jezikovnega otoka "domov"; ugasnilo je 1951 ognjišč.</p>
                  <p>Izpraznjena Kočevska, odljudna in težko pregledna deželica, je ponudila
                     zavetje, varnost in skrivališče nasilnemu spreminjevalcu sveta. In ko mu je
                     omogočila uspeh, si je – pijan od zmagoslavja revolucije – 1945 sam vsekal rano
                     do globokih žil. Omamljen od napuha, da bo večen, je ni čutil. In neobvezana
                     rana se ni zacelila niti zarasla. Nista prišla priznanje in kesanje in za njim
                     odpuščanje, a sovraštvo je trajalo in še traja. In iz rane kar naprej, že drugo
                     polstoletje, tiho polzi življenjska moč malega narodi. Deklamirajmo, pojmo,
                     plešimo, tekmujmo – nekdanje veselje se mu ne vrne.</p>
                  <p>Da grem še kdaj na one obrobne poseke Roga nabirat maline, kaj bi mi šumele
                     krošnje stoletnih bukev, smrek, javorov in brestov? Slišal bi o ljudstvecu, ki
                     ga je iz raztresenih vasic pognala množična psihoza, in mnogi moji znanci so
                     bili vmes, in o enakem številu mlade vojske, in nešteti moji prijatelji so bili
                     v nji, ki je bila vrnjena z umika. V bohotni zgodnjepoletni mračini Roga z žico
                     povezana in na robu brezen s streli pokončana je bila pahnjena v temo in molk.
                     Pod tistimi pečinami in koreninami čaka, da ji Angel vstajenja zatrobi na
                     rog.</p>
               </div>
               <div type="div3">
                  <head>Zakaj hodim v Rog</head>
                  <docAuthor>Blaža Cedilnik</docAuthor>
                  <p>V nedeljo grem v Rog.</p>
                  <p>Ali imaš tudi ti med tvojimi koga med po vojni pobitimi?</p>
                  <p>Seveda, očeta.</p>
                  <p>A v Rogu?</p>
                  <p>Ne, v Teharjih. Dvakrat na leto grem tja, na spominsko slovesnost in za Vse
                     svete, da prinesem cvetje in prižgem svečo.</p>
                  <p>Zakaj pa potem hodiš v Rog?</p>
                  <p>Teharje so oskrunjene in zmaličene do nespoznavnosti. Okrog in okrog jih
                     obdajajo odlagališča odpadkov. Prav ničesar ni, kar bi spominjalo na tiste
                     čase. Saj urejajo spominski park, ki bo nekaj impozantnega. Ampak na tisti
                     ravnici se človek bodisi sam bodisi v še tako številčni skupini izgubi. In koga
                     obliva smrad s smetišča in ko mu oči potujejo po kupih odpadkov, ne more biti
                     zbran. Obhaja ga le onemogel bes.</p>
                  <p>Rog pa je povsem nekaj drugega. Tam je divja narava, ki ji človek s svojim
                     uničevalskim pohodom ni mogel do živega. Ko se potopiš v globine tega pragozda,
                     se počutiš kot v mogočni katedrali. Počutiš se nekako slovesno. Hrup avtomobila
                     se ti zdi popolnoma tuj zvok v tistem okolju. Človeku se zdi, da bi moral
                     hoditi po prstih, da bi slišal zven gozda, ko šelesti svoj pianissimo.</p>
                  <p>In ko se znajdeš v trumi ljudi, ki se zgrinja proti jamam, se ti groza, ki jo
                     nosiš v prsih zaradi zverinskega dogajanja, ki je na tem mestu doseglo svoj
                     fortissimo, razraste do bolečine. Nepojmljiva groza. Le kako … Le zakaj … Ali
                     je to sploh mogoče … Pogled ti potuje od obraza do obraza, do skrušene postave,
                     do ustnic, ki mrmrajo molitev, do prstov, ki ubirajo jagode na rožnem vencu. In
                     vmes se ti pogled ustavi na skupini, ki malica in brezbrižno klepeta. In groza
                     v tebi še bolj zaboli. Skušam si dopovedati, da imajo morda prav, da je treba
                     iti preko tega, kar in kakor se je tu zgodilo, da se je to pač zgodilo, da nima
                     smisla pogrevati vsega tega, da pač prideš sem zaradi spomina na pokojnega
                     deda, očeta, brata, moža, da so pač ti umrli, mi pa živimo svoje življenje
                     naprej, ...</p>
                  <p>To je morda mogoče v Teharjih, v Rogu to ni mogoče. Ta kraj je svet. Čeprav se
                     je tu dogajal najgnusnejši zločin, je to sveta zemlja. Ko zaplava pesem nad
                     jamami-grobovi v globini gozda, se zazreš v to mogočnost, jo poslušaš in groza
                     v tebi te manj boli. In premišljuješ, kako bi posredoval to grozo vsem ljudem v
                     domovini, ne zato, da bi tudi njih bolelo, zato, da bi dojeli vso grozo tega,
                     kar se je tu dogajalo, zato, da se kaj takega zagotovo ne bi ponovilo. Nikoli
                     več.</p>
                  <p>Če bi vsi dojeli to grozo, če bi se zgrozili ob misli na to dogajanje, ki nima
                     imena, ker ga nobena beseda ne more v polnosti izraziti, ker besede v
                     primerjavi s tem dogajanjem nenadoma postanejo tako uboge, ker tudi misli ne
                     morejo tega opisati, le groza, nepopisna groza, težak kamen na duši … Če bi vsi
                     … potem bi morda prišlo očiščenje, kajti potrebno je očiščenje vsega naroda,
                     kajti to je bil tako velik zločin, da na vsakem od nas leži delček.</p>
                  <p>Nekoč pojdem sama v Rog. Ko bom stopila na to sveto zemljo, se bom sezula. Bosa
                     bom hodila med jamami in pustila grozi v mojih prsih, da se bo napihnila do
                     zadnjega kotička. Potem jo bom izkričala med stoletna drevesa in nad jame. Zase
                     in za vse tiste, ki ne dojamejo, kaj se je tu dogajalo. Česa vsega je zmožen
                     človek. Naš človek, sin mojega naroda, v srcu naše nebeško lepe domovine.</p>
               </div>
               <div type="div3">
                  <head>Delati z vero v zmago resnice</head>
                  <docAuthor>Vincencij Demšar</docAuthor>
                  <p>Verjetno se bo kdo od bralcev spomnil pravega naslova knjižice malega formata,
                     verjetno rdeče barve s približno takim naslovom. Tako ležimo v Bogu pobiti.
                     Mogoče je bil tudi malo drugačen naslov. To za tole razmišljanje sedaj ni
                     bistveno. Spominjam se, da sem okoli leta 1970 ali malo kasneje v Celovcu kupil
                     to knjižico in jo s strahom nesel čez mejo. Vedel sem za zasliševanja in
                     neprijetnosti mnogih, katerim so mejni organi zasegah razno literaturo, čeprav
                     je bila v slovenščini.</p>
                  <p>Ne tedaj in ne danes ne vem za vse razloge, vendar sem vedel, da se
                     socialistična država boji piscev, ki so odkrivali še drugačno resnico, kot so
                     nam jo ponujali domači zgodovinarji in profesorji na Filozofski fakulteti.
                     Kakšna so bila tedanja sporočila, ki se jih je tedanja oblast tako bala in jih
                     preganjala? Predpostavljam, da so se zavedali, da je bilo sicer moč pobiti na
                     desettisoče mladih fantov in mož, veliko tudi deklet in žena, toda ubiti ni
                     bilo moč duha, tistega duha, ki je te ljudi tudi dvignil proti revolucionarnim
                     krvnikom. Ali in koliko je še tega duha v sedanjem slovenskem narodu? Ali se je
                     ta duh kaj spremenil? Kakšne so "posode", v katerih je ta duh oz. kakšne bi
                     morale biti? Včasih bi človek obupano dvignil roke in resignirano zaključil:
                     saj ni vredno. Veseli pa me, da mnogi niso obupali, da mnogi Slovenci tudi
                     danes doma in na tujem z veliko vero v zmago resnice vztrajno delajo za
                     kulturno in duhovno vredno človeško življenje. Da starejši delajo za omiko
                     Slovencev tudi na osnovi izročila tistih, ki so bili pobiti po nedolžnem in jih
                     simbolno imenujemo pobiti v Rogu, je nekoliko logično. Kaj pa mlajši? Ali tem
                     pojem Kočevski rog kaj več pomeni kot le geografski pojem? Odgovor ni tako
                     enoznačen. Mnogi mladi se res pehajo za tem, da bodo prišli na čim vplivnejše
                     položaje, toda mnogi tudi iskreno iščejo niti narodovega življenja skozi
                     zgodivino in presenečeni ugotavljajo, da jim manjka vedenje o svojem narodu za
                     zadnjih 50 let. Zato iščejo, za sedaj morda še vedno malo boječe. Moderno pa to
                     še ni tako, kot je npr. že moderno potovati v Argentino k Slovencem. Kdo si bi
                     bil to upal misliti pred 40-imi ali 20-imi leti?</p>
                  <p>Prepričan pa sem, da so mnogi od pobitih že med svetniki. V času osvobajanja
                     Slovenije poleti 1991 sem se mnogokrat spomnil na te številne nedolžne žrtve in
                     nekako čutil, da so bile na slovenski strani tedaj ne le naše fizične in umske
                     moči doma in na tujem živečih, temveč tudi vse nedolžne žrtve druge svetovne
                     vojne in revolucije. Jih lahko imamo za svetnike? Zame in še za mnoge so. V
                     spodbudo nam je lahko tudi to, da so svetniki zmeraj moderni – sodobni, samo če
                     jih hočemo tako videti. Če uradno še niso priznani, so zame isto kot poznamo
                     japonske in druge mučence. Veseli smo lahko vseh, ki se trudijo odkrivati
                     nesrečno dvojno pomlad teh mučencev v Kočevskem rogu (mišljeno tudi kot
                     Teharje, Crngrob, Zasavje, itd.)</p>
                  <p>Resnica bo prišla na dan, če se je nekateri še tako otepajo. Strah pred njo je
                     tako velik, da lani ni uspela lustracija. Blizu pa je dan, ko bo razgaljeno vse
                     to sovraštvo in poboji. Mi kot narod bomo več imeli, če se bomo resnično
                     trudili za njeno odkrivanje, sicer bomo ostali osramočeni pred njo in mladimi,
                     ki nam bodo očitali, da jim o krvavi pomladi leta 1945 nismo povedali resnice.
                     Če so razni velikani slovenskega duha in dela stalna opora narodu za njegovo
                     osamosveščanje, so in nam bodo tudi ti kot kažipot v ljubezni do Resnice in
                     domovine.</p>
               </div>
               <div type="div3">
                  <head>Bakla nema, ki potnikom samotnim v noč gori</head>
                  <docAuthor>Mira Dobravec</docAuthor>
                  <p>Kadar lunin sij obsveti zapuščena drevesa ob breznih in se v tišino noči oglasi
                     klic samotne ptice, neslišno zašepetajo mrtvi svojo molitev: Za domovino, o
                     Bog, za narod! Odpusti jim, saj ne vedo, kaj delajo!</p>
                  <p>Ko pride jutro, je čar mimo, spet so samo brezna in na njihovem dnu od let
                     pobeljene kosti prepletenih rok in teles, pobeljene lobanje, ki ne kažejo več
                     sledu ne groze in ne molitve.</p>
                  <p>Mučenci slovenske razdvojenosti in bratske morije! Mučenci za domovino in Boga,
                     za vero. Mučenci za zvestobo.</p>
                  <p>Zdaj vsaj počivajo v miru, po spravni in pogrebni maši, zdaj jim včasih
                     ostarela mati ali sestra prižge svečko na robu brezna, ne le za zidom
                     pokopaliških cerkva, kjer gorijo sveče mrtvim, ki ležijo neznano kje. Vemo, kje
                     ležijo.</p>
                  <p>Vsak narod ima kakšen posvečen kraj, kakšen svet kraj, kjer se stikata
                     preteklost in sedanjost in se prepletata v večnost zgodovinskega spomina. V
                     opomin. V opozorilo. Tudi v zadoščevanje. In v zorenje.</p>
                  <p>Koliko svetnikov imajo drugi narodi, mi pa nobenega, včasih slišiš pobožen
                     vzdih, da bi tudi Slovenci imeli svetniške vzornike, priprošnjike prav pri
                     nebeškem prestolu.</p>
                  <p>O, imamo jih, nimajo sicer papirja in oltarja, pa kaj bi! Vsa slovenska zemlja
                     je oltar, na katerem se je darovalo toliko zvestih duš! In mučeniška smrt je
                     neprecenljivo bogastvo v doti za nebesa in za zgodovino. Tudi za zgodovino. Ko
                     bo vnuk ali pravnuk zaslutil silno bolečino izgube, bo puščava slovenske
                     hladnostim posmehljivosti, pustinja posvetnosti, ponarejenosti in praznega teka
                     zacvetela s tisoč cvetovi. Deset tisoč? Dvajset tisoč? Duhovni zakladi se ne
                     seštevajo, merijo se drugače; torej neskončno mnogo!</p>
                  <figure>
                     <graphic url="slike_z_29/z_29_29.png"/>
                     <head>Klicanje <name type="author">Mirko Kambič</name></head>
                  </figure>
                  <p>Ne sina ne hčere ni za njimi. Le spomin, potlačen na dno narodove zavesti,
                     najprej namenoma in nasilno, zdaj pa zaradi lagodnosti in vseenosti. A živi.
                     Ujet je v večnost z nami vsemi, del naše skupne usode je, usode krivih in
                     nedolžnih, vseh. Vzhodnjaki temu rečejo skupinska karma. Skupna usoda neke
                     skupnosti.</p>
                  <p>Nedolžna žrtev je neprecenljivo bogastvo skupnosti – ne vpije do neba po
                     obsodbi in maščevanju, prav nasprotno, vsej skupnosti se daje v odrešitev. Le
                     čas za spoznanje mora dozoreti, da bi skupnost lahko zajela iz tega bogatega
                     studenca, spoznala in sprejela svetlobo, da ji ne bi bilo treba tavati v temi
                     krivde in zanikanja in prepirov in strahov. Da ne bomo več vsak posebej samotni
                     potnik, ampak skupnost. Narod, ki je ob preizkušnjah dozorel in si odpustil.
                     Kot pravi pesnik, nedolžna žrtev:</p>
                  <p>Razgaljeno srce zdaj mirno čaka,</p>
                  <p>da rož in trav semena v njem vzkalijo,</p>
                  <p>prečudne dobre sile v meni spijo.</p>
                  <p>Balantič</p>
               </div>
               <div type="div3">
                  <head>Z Rogom smo zaznamovani za vselej</head>
                  <docAuthor>Vanja Kržan</docAuthor>
                  <p>Kaj predstavlja Kočevski Rog meni, ki sem bila maja 1945 stara štiri leta in mi
                     tam niso ubili nobenega od svojcev? Se me Bog potem res nič ne tiče?</p>
                  <p>Že v železnih letih komunizma, ko je bila prepovedana literatura o zgodovinski
                     resnici zločinskih medvojnih in povojnih dogodkov, sem se z njimi seznanila,
                     kolikor je bilo mogoče. Vsak človek živi tudi iz narodove zgodovinske
                     preteklosti. Če nas ta v čem omadežuje, tega ne moremo blatiti še naprej!
                     Ljubezen do svojega naroda nas povezuje s preteklostjo, z našimi predniki in
                     med seboj, zdaj in v prihodnje. Prav zaradi domoljubja, ljubezni do resnice,
                     sovraštva do laži in želja, da Slovenci v svoji državi končno sproščeno
                     zadihamo, me Kočevski Rog vedno znova nagovarja. Moji prvi spomini na Kočevski
                     Rog so povezani z nedeljskim jutrom, ko sva z možem peljala svojega sina do
                     gozdarske koče v osrčje Roga, kjer je s svojimi prijatelji-skavti želel
                     narediti skavtske zaobljube. Kako lepa je bila vožnja z avtom po zeleni in
                     sončni Ribniški dolini do Kočevja! Na nekem odseku se cesta približa železnici.
                     Prav po tej progi so jih peljali maja 1945 v smrt … V kakšni grozi so
                     doživljali svojo pot na Kalvarijo?</p>
                  <p>V Kočevju smo zavili levo proti Rogu. Prvič v življenju gledam to pokrajino.
                     Opazujem stare hiše ob cesti skozi Šalko vas in Željne. Katere od njih so bile
                     neme priče voženj kamionov, ki so vozili žrtve na morišča? Kako so se počutili
                     njihovi prebivalci, ki so tesnobno prisluškovali za zapahnjenimi vrati?</p>
                  <p>Bukve v gozdu so ravno pričele zeleneti. Čedalje manj nas je zanimala koča
                     nekdanjih kočevskih gozdovnikov, ki to jutro gosti skavte. Ustavili smo se,
                     toda najprej na enem od grobišč. Bog ve, koliko jih je! Tako dolgo zamolčana
                     skrivnost Kočevskega Roga je končno spregovorila tudi naši družini. Zdaj, ko ni
                     več zamolčana, ni nič manj skrivnostna. Za nas postaja posvečena. Posvečena so
                     tla, po katerih stopamo, posvečena je katedrala zelenih bukev in smrek,
                     posvečena je daritvena žrtev teh, ki trohnijo pod nami.</p>
                  <p>Ko enkrat stopiš v to posvečeno skrivnost, ostaneš z njo zaznamovan vse
                     življenje … Pripeljali smo se do koče. Vrvež mladih in veselih skavtov se je
                     umirjal okrog lepo okrašene mize, pripravljene za – mašno daritev. "Skavtska
                     maša", pa vendar, ponovna daritev prvega velikega petka in velikega petka
                     Kočevskega Boga pod neskončnim svodom nebes … Živi venec mladih okrog oltarja
                     odgovarja tej ponavljajoči se, a vedno novi skrivnosti: Tvojo smrt oznanjamo in
                     Tvoje vstajenje slavimo, dokler ne prideš v slavi!</p>
                  <p>Ta skrivnost zaživi na oltarju, dogaja se tukaj in zdaj, v nas in med nami. Ali
                     ji znamo in hočemo prisluhniti, da končno naš narod, našo mladino prebudi v
                     vstajenjsko jutro?</p>
               </div>
               <div type="div3">
                  <head>Tudi sam bi bil lahko med pobitimi v Rogu</head>
                  <docAuthor>Ivan Merlak</docAuthor>
                  <p>Vsako leto se udeležujem spominske slovesnosti v Kočevskem Bogu. Čutim, da
                     moram iti tja. Še vedno se živo zavedam, da bi mogel biti tudi sam med
                     domobranci, ki leže pobiti v Bogu.</p>
                  <p>Kot ranjenec maja 1945 nisem mogel bežati na Koroško, zato sem se moral javiti
                     na partizanski komandi v Logatcu (!). Velika večina vaških stražarjev in
                     domobrancev, ki so se, zanašajoč se na obljube, da se jim ne bo nič zgodilo,
                     sami javili, je potem končalo svojo življenjsko pot v roških breznih. Ne da bi
                     za svojo rešitev kaj posebnega storil, po skrivnostnih božjih načrtih nisem bil
                     med njimi. 5. avgusta pa je prišla amnestija.</p>
                  <p>Svoj odgovor na zastavljeno vprašanje vežem na zgornji spomin. Ko sem namreč
                     prišel pred mladega partizanskega oficirja, Slovenca, šepajoč s palico v roki,
                     me je ta takoj nahrulil: "Kaj pa je to?" Odgovoril sem po resenici: "Neki
                     domobranec me je po nesreči obstrelil v nogo." Oficir je takoj osorno odvrnil:
                     "Škoda, da te ni zadel v glavo." Ostal sem brez besed. Toda o njegovi besedi
                     sem pogosto premišljeval in razmišljal še posebej letos, ko stojim pred svojo
                     zlato mašo.</p>
                  <p>Slovenec obžaluje, da je Slovenec ostal živ, čeprav ne ve o meni ničesar
                     slabega. On je bil pijan zmage, jaz sem bil žrtev, niče; človek, ki bi ga ne
                     bilo treba na svetu. Škoda, da ga ni že njegov soborec po nesreči ubil. Bomo
                     zdaj mi poskrbeli, da bi takšni "tipi" več ne tlačili zemlje. Potem bomo imeli
                     raj … </p>
                  <p>Letos se bom udeležil spominske maše v Rogu s posebno mislijo na sošolce, ki bi
                     tudi lahko imeli zlato mašo, pa počivajo njihove kosti po kočevskih in drugih
                     breznih. Znova bom odpustil vsem, ki so krivi njihove nedolžne smrti, – pa tudi
                     tistim, ki še danes ta "holokavst" opravičujejo in celo odobravajo.</p>
                  <p>Dokler mi bo zdravje dopuščalo, se bom teh slovesnosti udeleževal in vedno
                     znova odpuščal krivcem. Vabim, da tudi drugi tako storite, zakaj odpuščanje je
                     božja moč. Le-ta pa more vsemu narodu vedno bolj odkrivati pravo resnico o Rogu
                     in ozdravljati njegovo oslabljeno, bolno, moralno in politično tkivo.</p>
               </div>
               <div type="div3">
                  <head>Slovenski narod se je odločil za vrednote, za katere so se oni borili</head>
                  <docAuthor>Ivan Oman</docAuthor>
                  <p>Rog 1990. Tisoči, desettisoči se zgrinjajo v Rog. Črna zastava. Črne rute. Da;
                     tokrat prvič smemo vedeti, kje in kako so umrli slovenski vojaki
                     protikomunističnega odpora. Da; nepremagani poraženci v pomladi 1945 postanejo
                     zmagovalci petinštirideset let po svoji smrti. Da; slovenski narod se je, čim
                     mu je bila dana možnost, odločil prav za tiste vrednote, za katere so oni
                     umrli: za Svobodo. Za politično, kulturno, versko, gospodarsko svobodo. Spominu
                     pobitih bojevnikov za Svobodo se klanjajo tisoči.</p>
                  <p>Rog 1998. Množice še vedno, leto za letom romajo v Rog. Tako kot leta 1990.
                     Takrat smo rekli: spravna svečanost. Sprava? Velja omeniti in se zamisliti ob
                     misli, ki jo je izrekel pomemben slovenski mislec in politik krščanske
                     usmeritve: "Dokler se bomo Slovenci zmerjali z izdajalci in banditi, tako dolgo
                     bomo vsak na svoji strani prepada – torej sprave med nami ne bo?"</p>
                  <p>Danes, deset let po tistem, ko je takrat vladajoča politična garnitura
                     implicite priznala zgrešenost ciljev revolucije, ko se je s prevaro in nasiljem
                     vzpostavljeni družbeni sistem sesul v vsej Evropi, še vedno zmerjajo z
                     izdajalci tiste, ki so zablodo revolucije spoznali že v njenem začetku in se
                     njenemu nasilju uprli. In voljo do svobode plačali z življenjem.</p>
                  <p>Ob Rogu 1998 se nam zastavlja vrsta vprašanj.</p>
                  <p>Ali je totalitarni sistem zares dokončno odpravljen? Ali se ne nadaljuje v
                     obliki neokomunistične "demokracije"? Kje so sile, ki so uspele na volitvah
                     1990 in potem uspele ustanoviti samostojno slovensko državo? Ali je voditeljem
                     novih – demokratičnih? – strank pomembneje, kdo od njih je pomembnejši, kot pa
                     uveljavitev demokratične politične usmeritve?</p>
                  <p>In končno: ali smo pripravljeni priznati, da imamo vsi enako pravico do
                     lastnega političnega prepričanja, tako levega kot desnega, ter da vsi "levi"in
                     "desni" živimo v istem prostoru, da imamo eno in isto domovino, torej moramo
                     živeti skupaj. Torej: sprava in sožitje, ne pa, kot je dejala pomembna oseba iz
                     vrst aktivistov revolucije, da sta ti dve opciji kot "ogenj in voda", da sprave
                     ne more biti. Zato imamo stanje hladne (verbalne) državljanske vojne.</p>
                  <p>Doklej še?</p>
               </div>
               <div type="div3">
                  <head>Ostal je občutek zapuščenosti in nezavarovanosti</head>
                  <docAuthor>Ivanka Kozlevčar</docAuthor>
                  <p>O Rogu in tem, kar simbolizira, morem govoriti le čisto osebno, ker se ob tem
                     vedno zavem množice mladih iz svojega otroštva, ki so na tako okruten način
                     izstopili iz mojega življenja. Ostaja občutek zapuščenosti, nezavarovanosti, ki
                     se ga ni mogoče popolnoma otresti. V mojem okolju so bili to sami mladi fantje,
                     navajeni težkega življenja, pa so vendar peli in se veselili. Čez sto mladih
                     fantov v majhni fari, kakšna življenjska energija! Koliko časa je nova oblast
                     živela od tega, da jih je skrivala in blatila. Koliko jalovo porabljene
                     energije za ustvarjanje videza. Ali ni prav prizadevanje za nek videz najbolj
                     usodna napaka, ki poraja največ zločinov. Kako da ne prenesemo, da se govori o
                     stvareh tako, kot so. Ali niso vsi ti fantje prav žrtve te grozljive igre, ki
                     je niso sprejeli.</p>
               </div>
               <div type="div3">
                  <head>Le to vem, da je Rog, le to slutim, da je Bog</head>
                  <docAuthor>Jože Snoj</docAuthor>
                  <p>Kočevski Rog je zame – kot človeka in Slovenca – eden od osrednjih življenjskih
                     pretresov in – ker se mi povezuje z vprašanjem o Bogu – središčna tema mojega
                     pisanja. V nadčloveško absurdni grozi roškega poboja mora biti – tako ga
                     racionalno-emocionalno doživljam – neki najgloblje nedoumljiv smisel. Če tega
                     smisla v nesmislu ne bi bilo, Boga ne bi bilo. Če pa je – in jaz ga tako
                     dojemam – potem je lahko samo kazen biblične razsežnosti. Kazen pa je v
                     ambivalenci take silne sinajske dimenzije zmeraj tudi že obnova zaveze med
                     človekom (ljudstvom, narodom) in Bogom. Bog (revolucija) je, skratka, bil taka
                     numinozna kazen za naše (zgodovinsko, osebno, klerikalistično) zlorabljanje
                     Boga.</p>
                  <p>Do 8.julija 1990, ko so v Kočevskem Bogu roški okostnjaki iz brezen spet
                     stopili med nas, sem mislil, da jih bo v nedogledno dolgo komunistično epoho
                     ohranjala med nami samo pesniška beseda. To izpovedovanje sem občutil kot
                     osebno poslanstvo in sem ga skušal uresničevati v pesmih in romanih o
                     revoluciji – še zastrto v Hodniku (1969), že razprto v Gavženhribu (1982) in do
                     konca razgaljeno v Fugi v križu (1986). V sanjah si nisem mogel predstavljati,
                     da bom kdaj dočakal, kar sem. Rog tega dne sem ob pogledu na spokojno
                     veličastje rogatega obzorja zato doživel kot čudež, epifanijo, prihod Boga. Kot
                     dokaz njegove Previdnosti in Pravičnosti, ki je le redko dan kakemu rodu. Kdor
                     tega ni občutil – in še danes ne občuti – tako, je maloveren in malodušen. In
                     kdor ne občuti, da so nam vse žrtve revolucije, med njimi še posebno roške, tam
                     zgoraj izprosile samostojnost in državo, kot nazorno čustvuje in verjame
                     preprosta krščanska vernost, je črno nehvaležen.</p>
                  <p>Zdaj so roški okostnjaki "javno" (civilnopravno še ne!) med nami in – tako se
                     tarna – z njimi ne vemo kaj početi. Ne le tako imenovani neverni, ampak – roko
                     na srce – tudi tako imenovani verni. Tako je zato, ker tako prvi kot drugi, še
                     zmeraj vsak v svojem taboru, še zmeraj mislijo, čustvujejo in ravnajo enako,
                     kot so, preden nas je udaril bič Boga. Kazen torej še traja, zaveza še ni
                     obnovljena. Bog nas še zmeraj drami. Bi bila popolno očiščenje in prebujenje na
                     tem končnem svetu sploh mogoča? Kako naj, časen in enodneven, sodim o tem
                     nadčasnem? Le to vem, da Rog je, le to slutim, da Bog je. In to je
                     veličastno.</p>
               </div>
            </div>
            <div type="div2">
               <head>Za izginulimi domobranci</head>
               <docAuthor>Tine Velikonja</docAuthor>
               <div type="div3">
                  <p>Teharij nisem spustil iz očesa od leta 1958. Takrat so se še videli betonski
                     temelji barak, grapa je bila zapuščena, po 1970. letu pa sem nemočno opazoval,
                     kako ploščad nekdanjega taborišča in grobišče v grapi spreminjajo v odlagališče
                     industrijskih in komunalnih odpadkov. Vpraševal sem se, kako kaj takega
                     dovolijo na pragu mesta in zakaj so varuhi narave tiho. Brezarjevega brezna
                     nisem našel čeprav sem oblezel vse grape pod Toškim Čelom. Iz opisov sem
                     napačno sklepal, da je nekje pod strmino in ne tako blizu vasi. Šele domačin me
                     je peljal na pravi kraj: brezno, do vrha napolnjeno s smetmi, prav na vrhu
                     zapuščen avtomobil. Nedotaknjeni in na videz pozabljeni so ostali grobovi v
                     Kucji dolini. Za Hrastniški hrib sem vedel samo, da so bila morišča blizu Dola,
                     predvsem okrog Marnega in Krištandola. Šele domačinka mi je pokazala hrib iz
                     samega premoga, preluknjan in izpraznjen tako od zgoraj kot spodaj. Po kolovozu
                     med Brnico in Starim Hrastnikom je šla z menoj, vendar samo do sedla. Naprej
                     sem kolovratil sam. Takoj mi je padla v oči mogočna razpoka, ki se razteza po
                     zahodni strani hriba skoraj do sedla. A Kočevski rog je ostajal neznanka.
                     Obsežen in nevaren. Saj nismo razlikovali med Rogom in področjem okrog Kočevske
                     Reke in Gotenice. Za vse te kraje se je govorilo, da tistega, ki zaide, ne
                     najdejo več. Enostavno izgine in izpuhti.</p>
                  <p>Povšetova Mara je nedavno pravila, da so komunisti radi kazali brezno, vendar
                     samo izbrancem. Ko jih je peljal Metod Mikuž v Rog v okviru zgodovinarskega
                     seminarja, se jih je med potjo manjša skupina izgubila v stran. Ko so se
                     vrnili, so povedali, da jim je profesor pokazal brezno, v katerem ležijo
                     pomorjeni domobranci.</p>
                  <p>France Dejak in Milan Zajec sta sicer znala veliko povedati, vendar malo
                     uporabnega za tistega, ki bi rad kaj našel. Razumljivo, saj je bilo sicer
                     podnevi, vendar so morali v tovornjakih ležati in je bilo največ, kar so lahko
                     videli, drevesne krošnje. Lačnim, žejnim, pretepenim in povezanim z žico je
                     rojilo po glavi vse kaj drugega kot, da si morajo zapomniti pot. Nekaj bi se
                     dalo pomagati s podatkom, da brezno od Kočevja ni daleč, samo pol ure počasne
                     vožnje. Dejak je trdil, da so jih zanesljivo peljali skozi Šalko vas in Željne,
                     saj je tiste kraje dobro poznal: »Med vojno sem bil pri domobranski prometni
                     policiji v Kočevju. Do tam sem vedel, kam nas vozijo, potem pa manj. Peljali so
                     nas čez Malo goro. Pol ure je bilo tistega premetavanja. Srečali smo tovornjak
                     ali dva, ki sta se vračala po druge. Od ceste, kjer smo se ustavili, jama ni
                     oddaljena več kot dvesto metrov. Če bi šel danes na oglede, ne verjamem, da bi
                     jo našel. Moralo je biti že na Macesnovi gorici. Kasneje so mi doma pravili, da
                     so ljudje iz Ribniške doline videli nekje za Kočevsko Malo goro, vendar pred
                     pogorjem Velikega Roga, oblake prahu, ki so se dvigali, ko so brezna
                     razstreljevali.«</p>
                  <p>To sem izvedel poleti leta 1987, ko sem bil na obisku v Clevelandu pri mami in
                     sestri Zini. Macesnova gorica torej. Omenjali so jo tudi drugi, ki so ali
                     poznali Kočevski rog ali izvedeli od domačih, zlasti gozdarjev, kje so brezna.
                     Iz spominov rešenih je videti, da naj bi šlo za isto brezno, vsi opisujejo
                     drevesno deblo, ki se je ob miniranju odtrgalo z roba in se spustilo v jamo. Po
                     njem so splezali, nato pa še nekaj metrov po živi skali, da so prišli na plano.
                     Globina brezna dvajset metrov, kratki stranski rovi, velikost po pripovedovanju
                     Milana Zajca taka, da bi šlo vanj nekaj deset tisoč ljudi. Skratka, podzemska
                     jama, z nekaj metrov veliko luknjo na vrhu. Kasneje so jo z miniranjem
                     razširili. Lahko, da je brezno zdaj do vrha zasuto.</p>
                  <p>Priti bi moral torej do Macesnove gorice in jo prečesati. Prava bo cesta, ki
                     teče od Kočevja po sredini Roga in se na sedlu pri naselju Žaga Rog prevali na
                     drugo stran proti Dolenjskim Toplicam. Na zemljevidni karti je označena z
                     rumeno, vendar ima številne odcepe na vse strani. Samo na enem zgrešim, pa se
                     bom tistega dne težko izkopal iz gozda. Potem sem na zemljevidu prebarval po
                     izohipsah vsakih sto metrov višine z drugo barvo, najvišjo najbolj temno. Pot
                     se mi je zdaj prikazala kot manj problematična. Najprej Kočevska Mala gora,
                     potem pa pod gričema Krenom in Ronjem in že sem na Macesnovi gorici. Držati se
                     moram nižine, saj glavna cesta ni speljana gor in dol, ampak med griči in se
                     vzpenja položno ob pobočju gričev samo toliko, da pripelje na sedlo oziroma
                     prelaz.</p>
                  <p>Najprej nisem niti pomislil, da bi se dalo z avtomobilom. Preveč bi se videlo.
                     Razmišljal sem, da bi dal na vlak kolo, ga v Kočevju iztovoril, potem pa se
                     odpeljal čez Rog do Novega mesta. Pa sem izvedel, da vlak v Kočevje ne vozi.
                     Proga je sicer ohranjena, vendar služi samo za tovorni prevoz.</p>
                  <p>Potem mi je Drobničev Tone povedal, da je bil pred dvajsetimi leti tam. Peljali
                     so se z avtomobilom, prišli do brezna že v mraku, si ga ogledali, potem pa se
                     hitro vrnili. Da, Macesnova gorica. Možno, da je na njenem območju. Ni treba
                     skrbeti, da bi zgrešil, ker je na vseh križiščih označena Baza 20, in držati se
                     moram samo te smeri, pa bom prišel prav. V Željnah so na koncu vasi naselili
                     cigane. Ti majo baje telefone ravno zato, da javijo številko vsakega
                     avtomobila, ki se je napotil v Rog. Pa nič zato. Samo za tujce je prepovedano
                     zapuščati glavno cesto, kar je tudi označeno na vsakem razcepišču, drugi pa
                     imamo pravico, da se vozimo kjerkoli. Od Željn je dobro uro hoje. Ob cesti so
                     kilometrski kamni. Obenem pa so blizu telefonski drogovi, ki so verjetno
                     napeljani prav do Baze 20. Pred breznom, ki so ga takrat obiskali, gre cesta
                     položno naravnost navkreber, ob njej na desni strani pa je skoraj kilometer
                     dolga in nekaj sto metrov široka poseka. Samo mlado drevje. Potem so vrtače in
                     odcep od glavne ceste na levo. Na tem razcepišču je ravnica in dovolj prostora
                     za parkiranje. Treba je sto metrov nazaj in na desno v smrekov gozd. Na deblih
                     so vrezani križi. Če pridem do njih, sem blizu. Kar naprej v vrtačo, še vzpon
                     petnajst metrov in sem ob breznu. Ni globoko. So ga minirali in zasuli, vendar
                     se vsebina seseda.</p>
                  <figure>
                     <graphic url="slike_z_29/z_29_30.png"/>
                     <head>Pot na Rogu <name type="author">Tine Velikonja</name></head>
                  </figure>
                  <p>In to je vse. Narišem si potovalno smer na zemljevidu, na list si izrišem
                     domnevno brezno z vsemi značilnostmi, ki me bodo opozorile nanj. Sobota, nekaj
                     dni pred božičem leta 1988. Napovedujejo hladno vreme, zjutraj da bo minus
                     petnajst stopinj, čez dan jasno in delna otoplitev. Malo od Ribnice naprej me
                     ustavijo prometni miličniki. Neprijazno zahtevajo dokumente, jih vrtijo po
                     rokah, gledajo nekaj časa vanje, nekaj časa mene, pokazati moram varnostni
                     trikotnik in škatlo za prvo pomoč. Nič se ne opravičijo, tudi ne razložijo,
                     zakaj so me ustavili. Rutinska kontrola. Čudna reč!</p>
                  <p>V Kočevju že sije sonce. Peljem se skozi mesto po poti, ki so jo prehodili
                     domobranci takrat, ko so jih vodili s kolodvora. Zajec je pravil, da je šel s
                     transportom iz Vetrinja v torek 29. maja, 1. junija je bil že na vlaku, v
                     soboto 2. junija dopoldne pa se je že znašel v breznu. Šele sedaj sem izvedel,
                     da je šel zadnji transport po železnici iz Ljubljane 9. junija in da so torej z
                     najbolj silovitim pobijanjem končali v nedeljo 10. junija. Vsega šest, največ
                     sedem železniških transportov. Ko so domobranci zapuščali kočevski kolodvor,
                     niso bili zvezani in prepričani so bili, da jih ženejo v delovna taborišča.
                     Dejak je, ko so se peljali skozi domačo vas Dolenji Lazi, vrgel listič, na
                     katerem je sporočil, da jih peljejo v taborišče na Rog in naj pošljejo paket.
                     Listič je mati dobila in se zato ni veliko čudila, ko ga je čez tri dni
                     zagledala doma. Bežno si ogledam Marijin dom, kjer je zdaj občinska uprava, in
                     gimnazijo. Tu so jih nastanili za nekaj ur, potem pa po skupinah do Doma
                     slepih, kjer so jih vezali. Pravijo, da so tisto stavbo podrli in da stojita
                     zdaj tam banka in avtobusna postaja. Obrnem avto in nazaj po cesti, ki pelje v
                     Rog. Nekaj dni prej je zapadlo deset cm snega na ravno toliko starega. Šalka
                     vas, Željne. Prvikrat grem mimo, čeprav sem tisočkrat izgovoril njihova imena.
                     Zeljne mi zvenijo v glavi kot zlobna vrata pred pogubljenjem. Ciganskega
                     naselja pred gozdom ni mogoče zgrešiti. Kot bi se peljal mimo skladišča
                     zapuščenih avtomobilov. Videti ni žive duše. Sem še prezgodaj. Peljem naprej
                     čez Malo goro. Na vrhu stoji na cesti skupina lovcev in me gleda. Umaknejo se
                     počasi, kot da je vse njihovo in da nimam tam kaj iskati. S slabim občutkom
                     peljem dalje. Verjetno ni nikomur od njih padlo v glavo, da iščem kočevska
                     brezna, vseeno pa sem zanje čuden patron. Kaj le išče Ljubljančan v tem mrazu
                     sam v njihovih revirjih. Takoj naprej je prvi odcep v desno z oznako, da je
                     vožnja z avtomobili tujcem prepovedana in tako na vseh naslednjih odcepih.
                     Vozim počasi, da me ne bi zaneslo s ceste. Sledi avtomobilskih koles pred menoj
                     na cesti so jasne in ni me strah, da bi obtičal v snegu. Ko pripeljem po
                     ovinkih navzdol, se odločim, da parkiram na večjem ravnem prostoru. Z leve se
                     priključuje širša gozdna cesta, kažipot za Bazo 20 pa me usmerja na desno.
                     Ravna cesta, ki se počasi vzpenja, na levi telefonski stebri, na kilometrskem
                     kamnu berem razdaljo, osem kilometrov ali nekaj takega. Bogve, odkod je ta
                     razdalja, verjetno od Kočevja. Tu se zdaj začenja Križev pot. Hladno je, vendar
                     je pot prijetna. Hitim na vso moč. Sklenem, da bom na vsakem razcepišču
                     poslikal kažipote. Hrib na levi mora biti Kren. Zdi se mi, da sem šele na
                     začetku. Zato se vzpnem na vrh, kjer je ravnica s preprosto lovsko kočo in
                     visoko prežo. Vse zaprto in prazno. Zlezem po lestvi na prežo, pa ni razgled
                     nič boljši. Spustim se navzdol, novo križišče. Na cilju sem, pa se tega ne
                     zavem. Čeprav sem samo sto metrov zračne razdalje od brezna, ni nobenega znaka,
                     nobene steze, ne vrezanih križev. Šestega čuta ni, saj bi se morala tresti
                     zemlja in se bliskati kot za sodni dan. Le mrzla zimska pokrajina, šibko sonce
                     in neskončnost gozda. Ker iščem Macesnovo gorico, tam naj bi bili domobranci,
                     niti ne pomislim, da bi se že tu izplačalo pobrskati. Za menoj pripeljejo lovci
                     in zavijejo z glavne ceste v desno. Na tisto cesto, ki bo postala kasneje ob
                     naših slovesnostih protokolarna pot. Hitim naprej, na levi je hrib Ronj, spodaj
                     čisto ob cesti na isti strani hišica, kot bi bila iz Janka in Metke. Na karti
                     preberem, da je to Križmanova koča. Vse zaprto. Naveličam se hoditi po cesti,
                     pa si izberem bližnjico naravnost po pobočju. Visoka trava, smrečice, divjina.
                     Ko pridem malo višje, zagledam na levi strani na drugem bregu veliko lovsko
                     hišo. Sem vodijo telefonski stebri. Skrivnostna je, s posebnim cestnim odcepom,
                     da se lahko do nje pripelješ z avtomobilom. Zadnje sledi koles peljejo k njej.
                     Po glavni cesti ostajajo samo moje stopinje. Z daljave na desni se slišijo
                     streli. Na zemljevidu preberem, da je tam Ušiva jama. Predaleč od ceste je, tam
                     že ne more biti tistega, kar iščem.</p>
                  <p>Končno Macesnova gorica. Najti moram poseko, široko križišče, potem pa sto
                     metrov nazaj in po stezici desno od ceste. Na poseko ne smem preveč računati,
                     saj je od Tonetovega obiska preteklo dvajset let. Cesta se strmeje vzpenja.
                     Prvi odcep je komaj opazen, naravnost levo navzdol, nobenega prostora, kjer bi
                     se dalo parkirati. Ne bo pravi. Nadaljujem vzpon. Ko prehodim že vse pobočje,
                     pridem do novega razcepišča. Široko je, na ravnici. Nekje na desni mora biti
                     brezno, lahko da jih je več. Prečešem tisti prostor, pa ne najdem ničesar.
                     Neham iskati in se povzpnem naravnost na vrh Macesnove gorice. Samo breg in
                     negovani gozd. Zlahka se da hoditi kjerkoli. Vrh je 770 metrov visok, čisto
                     drugačen pa je tristo metrov višji Veliki Rog. Od daleč je neznačilen, tule
                     nasproti pa je videti mogočen in nevaren. Na vrhu je skoraj gol in zasnežen.
                     Naredim si načrt. Brezno mora biti v neki vrtači. Čeprav je morda zasuto in
                     preraščeno, na tistem mestu ne morejo rasti drevesa, starejša kot petdeset let.
                     Spiralno se spuščam v krogu in puščam za seboj sledove v snegu. Na pobočju ni
                     nič takega, tudi ob cesti nobene prave vrtače. Tu nekje je zakopana njihova
                     skrivnost, tu so nekateri po cele dneve umirali in čakali na priložnost za beg,
                     ki se je posrečil samo izbrancem. Čeprav se mi zdi, da sem na pravem kraju, že
                     slutim, da mi gozd ne bo tako rad izdal zadnje skrivnosti, a nisem razočaran.
                     Srečen sem, povezan z umrlimi, čutim, da ne bomo nikdar več tako zase. Ne
                     dvomim, da se bodo čez čas zgrinjale sem množice in v tistem vrvežu bo pristni
                     stik za vedno izgubljen. Pogledam na uro. Kmalu bo poldne. Še malo kar po
                     cesti.</p>
                  <figure>
                     <graphic url="slike_z_29/z_29_31.png"/>
                     <head>Na Rogu – Drevesa in nebo <name type="author">Tine
                        Velikonja</name></head>
                  </figure>
                  <p>Pred mano je Veliki rog. Zato jo uberem kar naravnost po celem proti njemu,
                     najprej v dolino, nato po grmičasti ravnici in v strmi breg. Bolj ko se bližam
                     vrhu, več je sledi živali, že kar potacano je, čeprav preženem samo nekaj srn.
                     Največ je drobnih sledi, od zajcev in srn. Jelenove sledi so velike, zraven pa
                     opazim še ene, zelo široke, večje kot človeška roka. Stare so samo nekaj dni.
                     Kaj če niso medvedove? Pa saj imam palico in teči tudi znam. Morda so se živali
                     zatekle sem gor zaradi lovcev. Kam so se skrile, da ni videti nobene, čeprav so
                     sledi sveže? Proti vrhu je nekaj skalnih sten in s težavo najdem prehode mimo
                     njih. Prav pazljiv moram biti. Če mi zdrsne, se ne bom ustavil tako hitro,
                     najverjetneje ob kakšnem deblu. Kdo me bo slišal, če obležim!</p>
                  <p>Končno sem na vrhu. Šele tu je zares toplo. Sonce blešči, da si brišem solze.
                     Gledam na prehojeno pot. Tam v daljavi je Friedrichstein, pod njim nevidno
                     Kočevje, vse pred menoj pa je južna stran Kočevskega roga.</p>
                  <p>Zaenkrat mi ni izdal skrivnosti. Na vrhu je lesena piramida. Preberem, da sem
                     1.099 metrov visoko. Predstavljam si partizane, ki so med vojno stali na tem
                     mestu. Samo gozd daleč naokoli. Ni čudno, da so se čutili gospodarje. Tule na
                     severu je pravi partizanski Rog: baza 20, partizanske bolnišnice, obrambne
                     črte. Spuščam se po markirani poti, ki me pripelje na sedlo. Na karti preberem,
                     da je to Žaga Rog. Nekaj hiš, sicer pa ostanki nekdanje žage. Hitim po cesti
                     nazaj in navzdol. Iskati moram na levi strani takoj, ko bo strmine Velikega
                     Roga konec. Naletim na stopinje v snegu. Le kdo bi to bil? Šele čez čas se mi
                     posveti, da so moje. To, kar se sedaj dviga, je vse Macesnova gorica. Najbolj
                     severnega dela še nisem raziskal. Zdi se mi, da sem na pravem kraju. Tu so
                     vrtače, nekaj globokih, brez drevja. Nič zato, če ni brezen. Ena vrtač mora
                     biti prava. Si bom zapomnil in šel spomladi spet na pot, če se ne bo zgodilo
                     kako drugače.</p>
                  <p>Nadaljujem kar po cesti. Tudi mimo sedaj znanega brezna na Macesnovi gorici, ki
                     pa je na najbolj južnem delu njenega pobočja na zahodni strani ceste. Tam nisem
                     iskal, saj ni bila prava stran. Zanima me, če bi se mi posvetilo, če bi prišel
                     zraven. Da se je nekaj zgodilo, bi morda ugotovil, saj se je v brezno zapeljal
                     velik kos tal z drevesi vred in to vse skupaj nemoteno raste in pokriva vhod
                     kot zeleno pokrivalo mrtvim. Zaradi snega zagotovo ne bi opazil apna na robu
                     kot dokaz, da so ga na koncu navozili na trupla. Tudi druga jama, nekaj sto
                     metrov južneje od prve, ki izgleda bolj kot Potočka zijalka, kot zasut vhod v
                     podzemeljsko jamo, mi ne bi vzbudila suma. Iskal sem brezno na dnu vrtače.</p>
                  <p>Pred Krenom me dohiti avtomobil z lovci. Zadaj imajo privezano za odbijač
                     ustreljeno srno, ki jo vlečejo po snegu. Za seboj pušča med kolesnicami široko
                     sled z lisami krvi. Takrat ne mislim več na nič. Pot me je zdelala. Ne toliko
                     sama hoja, bolj stalna vznemirjenost in vzvišeni občutek, da hodim po svetih
                     krajih. Sploh nisem razočaran, da nisem našel nič zanesljivega. Ne, tolažim se,
                     da je važen vloženi trud in ne končni uspeh. Rog je moj. Nisem prvikrat njegov
                     obiskovalec. Mrači se, ko pridem do avta. Nosim jih s seboj, z vsemi mukami,
                     ponižane in pozabljene. Bogat sem in srečen.</p>
                  <figure>
                     <graphic url="slike_z_29/z_29_32.png"/>
                     <head>Na Rogu – Kakšen znak bi moral biti <name type="author">Tine
                           Velikonja</name></head>
                  </figure>
                  <p>Čez nekaj mesecev je šlo gladko. Z mano bo šel nekdo, ki dobro ve za brezno.
                     Bil je Andrej Lenarčič. Od prej ga nisem poznal. Pripeljal me je do brezna pod
                     Krenom. Da so kmalu po vojni tja hodile ženske prižigat sveče in nosile cvetje.
                     Ni jih bilo strah. Te so vrezale križe. Tudi zaposleni v gozdu so ves čas
                     vedeli za to brezno. Gozdni delavec, ki mu je s ceste kazal proti breznu, je
                     prerokoval, da bo tu stala cerkev in bodo hodili sem kot na božjo pot.</p>
               </div>
            </div>
         </div>
         <div type="div1">
            <head>Slovenske teme</head>
            <div type="div2">
               <head>Demokracija</head>
               <docAuthor>Blaža Cedilnik</docAuthor>
               <div type="div3">
                  <p>Večkrat sem že napisala: zakaj, za hudiča, smo zapustili prelestni samoupravni
                     socializem, realsocializem oziroma komunizem, ko nam je bilo tako lepo. Vsega
                     smo imeli na pretek. Stanovanj, kolikor hočeš. Plače oziroma osebni dohodki so
                     bili neizmerno veliki. Služba te je čakala za vsakim vogalom. Skratka, cedila
                     sta se med in mleko. Indija Kbromandija. Svoboda, bratstvo, enakost so šli v
                     klasje.</p>
                  <p>No, naj omenim tako mimogrede, bili smo tudi mladi. Mlad, to je v srcu vsega
                     življenja, je zapel pesnik. Moja stara mama je vedno rekla, daje bilo najlepše
                     pod Avstrijo. Pa sem ji vedno rekla, kajne, takrat si bila mlada. In njene oči
                     so se sredi nagubanega obraza prav mladostno nagajivo zasvetile. V njih so se
                     prižgali hudički. Pa sem ji rekla, naj pove, kakšne so takrat ušpičili. Pa je
                     bila kar tiho. Kakšen vzdih morda, pa hudički v očeh. In to je povedalo več kot
                     ploha besedi.</p>
                  <p>Kaj pomeni mlad, kaj pomeni otroštvo? Pomeni biti brezskrben, pomeni brez
                     razmišljanja zreti v prihodnost; prihodnost je samo nekaj, kar je povezano z
                     velikimi željami, upanjem, najlepšimi predstavami o tem, kaj bo, vsekakor nekaj
                     zelo zelo lepega, lepega, kot so lahko lepe samo sanje … Kako pa je danes?
                     Danes tega ni … otroci so ze zelo obremenjeni … obremenjeni s skrbmi staršev … </p>
                  <p>Kako je bilo z našim otroštvom. Lahko bi rekla, da smo bili dvoje sorte otroci.
                     Eni so imeli vsega (saj veste: vila na Bledu, avto s šoferjem, pomaranče, bele
                     kožuščke), drugi pa smo morali že zelo zgodaj razumeti, da ni denarja niti za
                     hrano, da bi se pošteno najedli. Ko smo se vračali iz šole, smo se pogovarjali
                     o hrani. O dobrotah, ki smo jih kje videli ali so nam starši pripovedovali in
                     za katere smo bili prepričani, da so neizmerno dobre. Nekatere stvari smo
                     videli v izložbah, druge pri nekaterih sošolcih, ki so jih prinesli s seboj v
                     šolo za malico. In o oblekah. Prava sreča je bila, če so bile doma kakšne stare
                     zguljene obleke, da se je iz njih naredil plašč, da otrok ni zeblo. Večina
                     otrok ni razumela, zakaj je tako, ko so nam ven in ven ponavljali, da smo vsi
                     enaki. Saj tudi sama nisem razumela. Ampak sama sem iz drugačnega testa, ali pa
                     me je izvirni greh tako močno zaznamoval, da sem že kot majhen otrok skrbno
                     opazovala in analizirala stvari okoli sebe in pazila, da ne bi česa
                     spregledala, preslišala ali kasneje pozabila. Pa najbrž bo vsakega malo. Nekaj
                     tega je bilo že v meni, seveda pa se je razvijalo in razvilo zato, ker je bilo
                     okoli mene ves čas neko šepetanje, strah, da ne bi kaj preveč slišala in
                     razumela, jok odraslih ljudi, zavest, da se je očetu nekaj hudega zgodilo,
                     stric na prisilnem delu, pa čudne zgodbe in še bolj čudne šale, ki jih nisem
                     razumela, ki sem jih razumela šele čez mnogo let. In iz vsega tega se je rodila
                     najbolj demokratična, najbolj svobodna, skratka naj-naj država na svetu.</p>
                  <p>In zdaj, ko gledamo nazaj, vemo, daje bila ta država vse prej kot demokratična.
                     Pravzaprav je bil to totalitarni sistem, ki je tistim, ki so bili pri koritu,
                     dal vse, ostalim pa drobtinice. In kaj ga je držalo pokonci od samega začetka?
                     To je bil strah, strah malega človeka, da ne bi izgubil še tisto malo, kar ima,
                     da ne bi izgubil svojega življenja, da se njegovim otrokom ne bi kaj hudega
                     zgodilo, da ne bi bili oropani prihodnosti. Ljudje so vedeli, da ni dobro
                     govoriti o pobojih, ki so se dogajali med vojno in po njej, da ni dobro
                     govoriti o prelivanju kroglic in o drugih goljufijah, ki so se dogajale na
                     volitvah, … Nekateri so se prav nečloveško trudili, da bi izbrisali iz spomina
                     vse take reči, ki bi jim lahko škodovale, če bi se jim kdaj v nepravi druščini
                     zareklo … In nekaterim je zares uspelo, da so pozabili, da se vsega skupaj
                     spominjajo le megleno, tako da niso več čisto prepričani, ali se je vse skupaj
                     zares zgodilo.</p>
                  <p>In prav ta strah, strah malega človeka, pove, ali je v državi svoboda in
                     demokracija. Ali je država pravična.</p>
                  <p>Kako hitro čas beži. Zdaj zdaj bo deset let, kar smo dočakali sanje naših
                     očetov in dedov. Dočakali, da imamo Slovenci svojo državo, svojo lastno državo,
                     kar je izgledalo še ne posebno dolgo nazaj čista iluzija, prazna vera, grad v
                     oblakih, … In zamenjali smo sistem. Opustili smo naj naj demokracijo in
                     vpeljali pravo demokracijo. Vendar ima ta demokracija eno napako. Ali pa morda
                     cel sistem napak, ki vse izvirajo iz istega vica. Namrč, če je to demokracija,
                     je, kot sem že napisala, "atenska demokracija", peščica izbranih uživa vse
                     mogoče privilegije, večina ljudi pa se bori in trudi, da bi zvezala konec s
                     koncem. Seveda, treba se je znajti. Podjetništvo, to je tista prava beseda.
                     Nova država naj bi popravila krivice, ki jih je zagrešila stara. Seveda, ampak
                     kako. Zakaj, na primer, ni bilo stanovanj za vse, zakaj so nekateri, ki jih je
                     razprodaja stanovanj doletela v stanovanjih, ki so bila nekoč nacionalizirana,
                     postali državljani drugega razreda. Zato, ker je bilo vse skupaj izvedeno zelo,
                     milo rečeno, šlampasto. Pri razprodaji stanovanj niso bili pozorni na dvojna
                     državljanjstva. Mnogo takih dvojnih državljanov je kupilo stanovanja po
                     razprodajni ceni, jih takoj prodalo za nekajkratno ceno, potem pa brez
                     kakršnegakoli plačila davkov izginilo nekam na jug. Precej je bilo tudi takih,
                     ki so na račun tega, da bodo vrnili stanovanja, dobili velike kredite za
                     gradnjo hiše. Ko se je začela razprodaja stanovanj, so bili še v stanovanju in
                     so ga seveda lahko kupili. Potem so z oddajanjem stanovanja najprej dokončali
                     hišo, od tedaj naprej pa jim stanovanje prinaša lepe mesečne dohodke. Ali pa so
                     ga prodali. Kupili za desettisič nemških mark, prodali za stopetdeset tisoč.
                     Pri vsem tem se pa govori samo o bivših lastnikih, češ da so oni vir vsega zla.
                     Ja, ja, pri nas imamo zares strokovnjake, da se dela gnoj iz njih.</p>
                  <p>Takih primerov se najde, kolikor hočeš. Pa bo kdo rekel, da je to slučajno, da
                     so to napake demokratičnega sistema, ki se šele uči, ki se šele uvaja. Kaj si
                     mislim o slučajih, sem že večkrat napisala. Kaj so pa napake, smo pa že večkrat
                     slišali. Povojni poboji, pobiti toliko ljudi, brez kakršnekoli sodbe, brez
                     evidenc (ha, ha), to je bila napaka. Skrbno organizirana in še bolj skrbno
                     izpeljana napaka. In nasledniki tvorcev teh napak delajo katastrofalne napake v
                     novi državi. In pri tem uživajo tvorci starih napak (beri: povojnih pobojev)
                     vse privilegije, čast in slavo in zasluge za vse večne čase. Oni so pravzaprav
                     postavili temelje naši samostojni Sloveniji. Njihovi nasledniki in učenci pa ji
                     vladajo. Res lepi temelji. Ves čas očitajo strankam in ljudem, ki niso v
                     njihovem taboru, da jim gre za osebne koristi in strankarske interese. V
                     čigavem interesu je, na primer, vsestransko trgovanje z Izraelom. Saj nimam nič
                     proti temu, da trgujemo z Izraelom. Da pa se pri njih učimo in od njih kupujemo
                     namakalne sisteme, je pa več kot smešno. Saj nimamo puščave. Morda je pa tisti
                     vic, ki smo si ga pripovedovali v stari državi, še vedno aktualen. (Kaj bi
                     bilo, če bi imeli v Jugoslaviji puščavo? Uvažali bi pesek.) Pa še to. Če še
                     nimamo puščave, jo bomo pa imeli. In takrat nam bo to znanje več kot koristilo.
                     Zakaj se ne bi, ko smo že pri namakalnih sistemih, zgledovali po severni
                     Italiji (Padaniji), ki ima zelo podoben padavinski režim kot Slovenija. Kako
                     naj si človek to drugače razlaga, kot da je imel nekdo krepke koristi. Pa kaj
                     bi o tem. Če je na pravi strani, potem se mu ne bo nič hudega zgodilo. Se je
                     pač znašel. Znajti se je treba. Kako pa se naj znajde mali človek? Ki se bori
                     za golo preživetje. Ki gara od jutra do večera. Ki ga je strah. Nepopisno
                     strah. Strah, da jutri še te službe ne bo več imel, ki mu daje toliko, kot se
                     je včasih reklo, da ne more ne živeti ne umreti. Čeprav vidi vse mogoče
                     lumparije v podjetju, okoriščanje, kraje, prisvajanje, napačne odločitve, si ne
                     upa nič reči. Ker ga je neizmerno strah. In prav ta strah, strah malega
                     človeka, je pravi indikator za pravno državo. In brez pravne države ni
                     demokracije. In ta mali človek verjame medijem, verjame predvolilni propagandi,
                     da če ne bi bil predsednik države Kučan, če ne bi bil predsednik vlade
                     Drnovšek, potem bi bilo še mnogo huje in mnogo slabše. In edino, kar mu polepša
                     življenje, je gora bebavih nadaljevank na televiziji, ki mu kažejo bogastvo in
                     moč in nasilje in še bolj bebave zabavne oddaje, kjer so obvezno tudi nagrade,
                     do katerih prideš preko dragih telefonskih linij in ki mu izpulijo še zadnji
                     tolar, ki mu je mogoče ostal v denarnici, in ga na ta način odvračajo od
                     razmišljanja, daje v tej državi nekaj hudo narobe in da na ta način in s temi
                     ljudmi na krmilu ne bo nikoli drugače in da tudi drugače biti ne more, če ne
                     bomo enkrat rekli bobu bob. Če ne bomo "napak" raziskali, njihovih tvorcev pa
                     kaznovali. Saj gre, za vraga, za zločinsko početje, za kriminal najhujše vrste,
                     tako kot je to z medvojnimi, še bolj pa s povojnimi poboji. Za kriminal in
                     zločin brez primere. In povsem očitno je, da dokler ne bomo počistili za nazaj,
                     dokler ne bomo s prstom pokazali na krivce teh neizmernih zločinov, kako naj
                     vendar obsodimo nekoga, ki si je prigrabil premoženje tako, da je pripeljal
                     podjetje na kant, kako naj obsodimo nekoga, ki je napravil napačno odločitev,
                     kako naj obsodimo nekoga, ki je v "skladu z zakonom" kupil družbeno stanovanje
                     in pri tem zaslužil miljone? Rekla sem že stokrat, da se nič ne zgodi slučajno.
                     Včasih nisem razumela pregovora, da brez božje volje še las ne pade človeku z
                     glave. Zdaj pa ga še kako razumem. In presrečna bi bila, če bi ga vsaj malo
                     tudi po moji zaslugi razumel še kdo drug. Namreč v čem je vic. (Seveda ni vse
                     skupaj prav nič smešno.) Tako kot so po drugi svetovni vojni novi oblastniki
                     dali nekaj drobtinic nekaterim malim ljudem, ki so bili včlanjeni v Zvezo
                     borcev (dvojna leta, poceni počitnice, ugodne kredite, pa morda še kaj), tako
                     so dali tisti, ki so se zares okoristili z družbeno lastnino nekaj malega tudi
                     malim ljudem. Ena od takih reči je bila tudi ta razprodaja stanovanj. In tako
                     so našli toliko sokrivcev pri oškodovanju družbene lastnine, da ne bo nihče
                     hotel, da se stvari pregledajo skoz in skoz. Da ne bi zgubili še stanovanja.
                     Kajti, če bi volili koga drugega, ki pravi, da je bilo s to razprodajo
                     stanovanj nekaj narobe, bi se jim utegnilo zgoditi prav to. Je pa hecno, da so
                     se znašli prav vsi Kučani in Bavčarji in Školči in … v velikih lepih
                     stanovanjih v lepih in mirnih soseskah. Slučaj? Pha! Tik preden seje vse skupaj
                     začelo, (ali pa končalo, kakor hočete), ko so se delila zadnja družbena
                     stanovanja, so napravili tako imenovane "verige". Nekdo, ki je že leta in leta
                     čakal na stanovanje, ga je končno dobil. Ampak pod pogojem, da ga takoj zamenja
                     s Temintem. Če ne bo podpisal pogodbe o zamenjavi, tudi s stanovanjem ne bo
                     nič. In tako je v vsaki taki "verigi", v kateri je prvi dobil stanovanje, ga
                     zamenjal z drugim, svoje odstopil tretjemu in tako naprej, nastopal tudi nekdo,
                     zaradi katerega je bila "veriga" pravzaprav narejena. In danes lahko vsi mirno
                     trdijo, da tega stanovanja, v katerem danes živijo in ki so ga prav poceni
                     kupili na razprodaji, niso prišli po nezakoniti poti.</p>
                  <figure>
                     <graphic url="slike_z_29/z_29_33.png"/>
                     <head>Narava, človek in njegova dela <name type="author">Mirko
                        Kambič</name></head>
                  </figure>
                  <p>Takrat sem na lastne oči videla en ključni kos take verige. Vedela sem tudi za
                     več takih verig, ko so nastajale, pa razpadale, ker kdo ni hotel sodelovati,
                     ampak na koncu se je vse lepo pošlihtalo. In danes, ko slišim izjave teh
                     politikov v zvezi z njihovimi stanovanji, se počutim kot Winston v 1984, ko je
                     imel pred sabo tisto fotografijo, ki je dokazovala, da so bili »izdajalci« v
                     času, ko naj bi sodelovali v veleizdaji, pravzaprav skupaj z Velikim Bratom.
                     Ampak sliko so uničili in ker je ostala samo v njegovem spominu, je to natanko
                     isto, kot da je ne bi nikoli bilo. Kot da ni vse skupaj nič res.</p>
                  <p>Saj tudi Al Caponeju niso mogli dokazati mafijskih poslov, ampak so ga zaprli
                     zaradi utaje davkov. In naša udbomafija ni nič slabša. Če že kaj ukrade, naredi
                     to tako perfidno, da seji ne da nič dokazati. In skrbno zabriše vse sledove za
                     sabo. In potem nas gleda z otroško nedolžnim obrazom. In morda celo sam sebi
                     verjame, daje bilo vse legalno in legitimno in … skratka pošteno.</p>
                  <p>In mali človek tega ne vidi. Ali pa noče videti. Ali pa vidi in ve za vse
                     skupaj, pa se zaveda, da ne more nič storiti. Da si lahko samo škoduje. Mali
                     človek vse skupaj pozabi. Ali pa hoče pozabiti. Da se mu ne bi v kakšnem
                     neustreznem trenutku, v trenutku neprištevnosti, v trenutku, ko ga bo slišalo
                     nepoklicano uho, kaj zareklo. In potem bi izgubil še tisto malo, kar ima. Morda
                     bi se mu kaj hudega zgodilo. Ali pa bi se njegovim otrokom kaj hudega zgodilo.
                     In krog je sklenjen. Razen tega, da imamo svojo državo (Hurrra!), se ni nič
                     spremenilo. Ali pa se je. Na slabše. Ker človek je že tak, da se raje spominja
                     lepih stvari. Da spomine olepšuje vsakič, ko jih pripoveduje, ko podoživlja
                     stare čase. Ko je bil še mlad. Rosno mlad. Ko je bilo še vse lepo in prav.</p>
                  <p>Naša nova država je za Slovenijo in Slovence kot narod velika reč. Za malega
                     človeka je vse skupaj, kot bi se lepo reklo po "naše": "Isto sranje, drugo
                     pakovanje."</p>
               </div>
            </div>
            <div type="div2">
               <head>Kultura – družba – država</head>
               <docAuthor>Justin Stanovnik</docAuthor>
               <div type="div3">
                  <p>Letos marca se je na Trojanah zgodil dogodek, ki bi ga v nekem drugem času
                     imeli za zelo nenavadnega, v našem pa ni povzročil posebne pozornosti in je šel
                     mimo domala neopazen. Nenavadnost dogodka ni bila v tem, da sta se dva človeka
                     hotela polastiti denarja, ki ga je varnostnik iz gostilne na Trojanah hotel
                     odnesti v banko, ampak nekaj drugega. Ko je varnostnik, ki ga je napadalec
                     onemogočil z razpršilom, z zadnjimi močmi še držal za torbo z denarjem, se
                     okoli stoječi ali sploh niso zmenili za dogajanje ali pa so obupni napor
                     človeka, da prepreči rop, samo z zanimanjem opazovali.</p>
                  <p>Ko prebereš časopisno poročilo o tem dogodku, se pred tabo začnejo vrstiti
                     vprašanja, dokler ne pride zadnje: Kaj pa se je vendar z nami zgodilo?
                     Upoštevati moramo, da ni obstajala posebna nevarnost za tistega ali tiste, ki
                     bi napadenemu skočili pomagat. Kaj pa bi se moralo zgoditi, se vprašamo, da bi
                     ljudje za sočloveka tudi kaj tvegali? Kaj bi morali na ulici s kom početi, da
                     bi se ljudje ustavili in začutili, da tega, kar se sedaj tu dogaja, kratko malo
                     ni mogoče prenašati. Ko nam domišljija predlaga razne možnosti in jih drugo za
                     drugo zavračamo, se nazadnje ustavimo pred mučnim vprašanjem: Ali je sploh še
                     kaj takega?</p>
                  <p>Kaj se je torej z nami zgodilo? Kar se je namreč pripetilo na tistem dvorišču,
                     bi se lahko pripetilo kjerkoli. V petek se je tisto gostilniško dvorišče na
                     Trojanah spremenilo v znamenje za vso Slovenijo. Slovenija je postala prostor
                     ravnodušnih ljudi. Sila, ki požene človeka na pomoč sočloveku v stiski, je
                     naravna do te mere, da je samodejna – da je tako rekoč pred mislijo. Naravni in
                     normalni človek ne more kar stati in gledati, ko gori sosedova hiša. Vprašanje
                     je torej, ali je skupini ljudi, ki živi v Sloveniji, še mogoče reči družba.</p>
                  <p>Komaj spregovorimo to besedo, že vemo, da smo se dotaknili vprašanja kulture.
                     Mar ni kultura tista, ki nas drži v polju človeške normalnosti ali človečnosti?
                     To, kar se je 13. marca 1998 zgodilo na Trojanah, z vso ostrino postavlja pred
                     nas vprašanje, kakšna je kultura, ki nas oblikuje. Saj se od kulture pričakuje,
                     da nas oblikuje, mar ne? Saj je nemogoče, da kultura v nas ne bi puščala
                     sledov, in je nemogoče, da zaradi teh sledov ne bi bili drugačni! Drugačni že,
                     a kakšni:</p>
                  <p>Ljudje hodimo na koncerte in v gledališče – in kaj potem? Ljudje hodimo na
                     razstave – in kaj potem? Kupujemo pesmi in romane in včasih tudi kaj preberemo
                     – in kaj potem? Ljudje poslušamo radio in gledamo televizijo – in kaj potem?
                     Vsi beremo časopise in njihove bralne priloge – in kaj potem? Kaj ni kultura
                     prostor, ki nas s stvarmi, ki so v njem, spominja na to, kaj v resnici smo?
                     Prostor, ki nam ne dovoljuje, da ne bi slišali vprašanja, kaj smo. Ali pa so
                     gledališča, koncertne in razstavne dvorane, knjige in vse te stvari samo velika
                     maškarada, ki je tu zato, da pozabimo, kaj smo. Tako da nazadnje, ko smo že
                     mnogokrat bili na mnogih od teh krajev, ne vemo več, ne kaj smo ne v kaj so nas
                     spremenili. Dokler nam neki dogodek na nekem gostilniškem dvorišču jasno ne
                     pokaže, da smo postali tujci sebi in tujci drugim.</p>
                  <p>Ali si torej upamo postaviti vprašanje, če si je iz ljudi, ki so drug drugemu
                     tujci, mogoče zamisliti državo. Gotovo ne mislimo, da je kultura nekaj, kar
                     zavestno in namenoma oblikuje ljudi za državno skupnost. Kultura omogoča državo
                     posredno, tako da kliče ljudi k sebi, k temu, kar v najgloblji globini so; kar
                     so takrat, kadar so resnični, kar so takrat, kadar se dajo vznemiriti prvinskim
                     vprašanjem, ki veljajo za vse: o sreči, o minljivosti, o večnosti, o svobodi, o
                     smislu. Ravno ta vprašanja nas delajo resnične in razpoložljive za drugega
                     človeka in druge ljudi. In samo resnični ljudje ne bodo samo opazovali, ko bo
                     gorela tvoja hiša, ko se ti bo delala krivica, ko bodo o tebi govorili
                     izmišljene reči.</p>
                  <p>Kultura postaja vedno bolj – zgolj beseda za neko početje, ki postaja samo sebi
                     namen, ki ne ve, kakšen smisel naj bi imelo in kakšna merila naj bi ga vodila,
                     če sploh katera. Toda ker je kultura okras, ki ga država po tradiciji
                     potrebuje, država kulturo tudi plačuje. Prav gotovo je zgolj naključje, a nam
                     nič ne brani, da v njem ne bi videli določenega pomena, da nas je časopis, ki
                     nas je obvestil o dogodku na Trojanah, seznanil še istega dne tudi o
                     skorajšnjem sprejetju zakona o tako imenovanem »kulturnem tolarju«: o dodatnih
                     23 milijardah za kulturo v naslednjih petih letih. Triindvajset milijard je
                     velik denar, posebno v času, ko tekstilne delavke čakajo po cele mesece na
                     ponižujočih trideset ali štirideset tisočakov, v času, ko tudi zaradi
                     pomanjkanja denarja izgubljamo najpomembnejše pozicije v nacionalnem
                     gospodarstvu. Najbolj važno pri vsem pa je to, ali bo tistih triindvajset
                     milijard prispevalo k trdnosti slovenskega človeka ali pa bodo šle v redki zrak
                     in bodo zaradi njih še bolj naveličani in izgubljeni. Zanimivo je, da tega
                     vprašanja v skupščini nihče ni postavil. Saj vemo – nihče si ga ni upal.
                     Kultura je namreč postala tudi nedotakljiv mit.</p>
                  <p>A to še ni vse. V istem časopisu smo še isti dan prebrali poročilo o neki
                     okrogli mizi o subkulturi. Sub je latinska beseda in pomeni pod: subkultura je
                     torej podkultura. Pomeni torej nekaj, kar ni kultura. Smisel besede »podpravo«
                     bi bil ravno v tem, da označuje nekaj, kar ni pravo. Toda takšno je jezikovno
                     čarovništvo s subkulturo, da je hkrati zunaj kulture in v kulturi: subkultura
                     mora biti subkultura zato, da se ji ni treba podrejati kulturi, v kulturi pa
                     mora biti zato, da je deležna njenega statusa in da lahko zahteva, da jo država
                     plačuje.</p>
                  <p>Najbrž ni naključno, da je bilo omenjeno omizje v Celju in da so na njem
                     ugotovili, da je bilo to, kar so tam naredili s podobo Matere Božje, »edino
                     pravo subkulturno dejanje na Celjskem«. Če bi sedanji sproletarizirani delavci
                     imeli pravi sindikat, ki bi vedel, za kaj gre, in bi bil dobro organiziran, bi
                     hotel natanko vedeti, kako bo porabljen zadnji tolar od tistih triindvajsetih
                     milijard – predvsem pa, koliko od tega bo dobila podkultura.</p>
                  <p>Dogodek na Trojanah pa ima še drugo vzporednico.</p>
                  <figure>
                     <graphic url="slike_z_29/z_29_34.png"/>
                     <head>Polje, pot in vas <name type="author">Simon Dan</name></head>
                  </figure>
                  <p>Ko je metropolit dr. Rode v njemu lastnem kulturnem jeziku protestiral zoper
                     neka dejanja, ki so mogoče s svojo izrojenostjo in izprijenostjo za zmerom
                     obremenila slovenski spomin, je bilo postkomunističnim novolevičarskim medijem
                     dovoljeno, da pokažejo, kaj znajo. In pokazali so nam take stvari, da smo se
                     vprašali, ali bomo sploh kdaj kulturen narod. A pri vsej stvari je važno nekaj
                     drugega. Vesoljnemu slovenskemu svetu je bilo jasno, da se Rode bojuje za
                     kulturo. In vendar! In vendar so ljudje – v času, ko je v mladi državi
                     zagospodarila nesramnost, brutalna ali rafinirana, kakor je bilo kdaj treba –
                     ljudje z bleščečimi imeni in ljudje, za katere včasih mislimo, da je celo jezik
                     zanje pregrobo sredstvo, da bi z njim izrazili svojo fino, tanko in subtilno
                     dušo, in vendar so prav ti ljudje od prvega do zadnjega – molčali. Ta molk nas
                     je skraja šokiral, potem pa smo se spomnili, da ima svojo logiko.</p>
                  <p>Spomnil nas je ta molk namreč na neki že davno minuli čas. Ko je dr. Gregorij
                     Rožman spomladi leta 1942 začel dobivati vesti, da komunistična gverila po
                     deželi pobija nezavarovane ljudi, se je znašel v neznosnih težavah. Nazadnje je
                     morilce obsodil, Slovence pa opozoril, da gre za njihovo duhovno in politično
                     svobodo. Pri tem pa so ljudje, za katere je tudi takrat veljalo, da imajo tako
                     fino in tanko in subtilno dušo, da je jezik skoraj pregrobo sredstvo, da bi jo
                     z njim izrazili, ti ljudje so – molčali.</p>
                  <p>Tako je torej s to rečjo. Nič se ne pritožujemo; naj nihče ne misli, da koga
                     kaj prosimo, a bi vendar želeli povedati, da vemo, kako stvari stojijo. Kakor
                     so branili nekoč, tako branijo katoličani danes osnovne človekove reči – tudi
                     njegovo najdragocenejšo lastnino, njegovo kulturo. Predvsem pa bi želeli, da to
                     vejo poslušalci radia <emph>Ognjišče</emph> in da jih prevzame ponos, ki tej
                     vednosti pristoji.</p>
                  <p>To pa je hkrati vzpodbuda in zaveza, da nikakor ne bi bili samo opazovalci, če
                     bi se kdaj primerilo kaj takega, kot se je na Trojanah prejšnji pretek. Kaj
                     takega pa se primeri tako rekoč vsak dan.</p>
               </div>
            </div>
            <div type="div2">
               <head>Predlog zakona o vojnih grobiščih</head>
               <docAuthor>Stane Štrbenk</docAuthor>
               <div type="div3">
                  <p>Vlada Republike Slovenije je izdelala in poslala Državnemu zboru Republike
                     Slovenije v prvo obravnavo predlog zakona o vojnih grobiščih. Po njem so vojna
                     grobišča skupno ime za: 1. vojaška grobišča in 2. grobišča žrtev vojne.</p>
                  <p>Vojaška grobišča so partizanska grobišča in še neznatno število drugih, ki
                     izpolnjujejo pogoje, predpisane za določitev statusa vojnega veterana po zakonu
                     o vojnih veteranih.</p>
                  <p>Grobišča žrtev vojne so grobišča (civilnih) oseb, ki so umrle med vojno zaradi
                     nasilnih dejanj okupatorja oz. agresorja ali njunih sodelavcev. Za določitev
                     oseb oz. grobišč žrtev vojne se uporabljajo določila oz. kriteriji zakona o
                     žrtvah vojnega nasilja. Kot vemo, oba navedena zakona izrecno izključujeta
                     udeležence protikomunistične strani v državljanski vojni. Po teh dveh določilih
                     bi ta zakon ne veljal za slovenske domobrance.</p>
                  <p>Nekako med vrsticami oz. z obstranskimi določili pa predlog zakona le določa,
                     da ta velja tudi za grobišča žrtev vojne, to je grobove in grobišča (civilnih)
                     oseb, »ki so bile v zvezi z drugo svetovno vojno od 15. 5. 1945 do 31. 12.
                     1945, po obsodbi ali izvensodnem postopku usmrčene ali pobite od organov ali
                     predstavnikov oblasti na ozemlju Republike Slovenije«. Ne velja pa za grobove
                     in grobišča padlih in pobitih protirevolucionarjev med vojno v državljanki
                     vojni.</p>
                  <p>Zgroženi ugotavljamo, da predlog zakona v času, ko ima predlagatelj zakona
                     polna usta hvale o slovenski demokraciji, enakopravnosti, pravni državi,
                     zagotavljanju človekovih in državljanskih pravic in ko si na vse načine
                     prizadeva vključiti Republiko Slovenijo v Evropsko zvezo, uzakonjuje neenakost
                     državljanov celo v smrti, torej neenakost mrtvih državljanov. Grobišča borcev
                     NOB imajo namreč po tem zakonu status vojaških grobišč, ki so v visoko
                     privilegiranem položaju, grobišča protirevolucionarjev pa status grobišč žrtev
                     vojne, to je status, ki ga imajo civilne osebe kot žrtve vojne. Nesporno je
                     namreč, da je bilo Slovensko domobranstvo povsem legitimna oborožena vojaška
                     formacija, njeni pripadniki pa nesporno vojaške osebe. Eni so padli kot vojaki,
                     drugi pa so bili pobiti kot vojni ujetniki in ne kot civilne osebe.</p>
                  <p>Tako razločevanje ni samo v nasprotju z ustavo Republike Slovenije in
                     mednarodnimi normami, ampak tudi v nasprotju s prastarimi nenapisanimi normami.
                     Zato je predlog zakona o takem razlikovanju grobišč ideološko deformiran tekst
                     in ima razvidno protiustavno in proticivilizacijsko noto. Tudi sicer je zakon
                     nekonsistenten in dopušča različne interpretacije. Nasploh pa pogrešamo v njem
                     določil o ureditvi do zdaj zamolčanih grobov in grobišč. Kot tak je zakon
                     politični konstrukt in pomeni ponovno nasilje oblasti nad delom slovenskega
                     naroda. Nova Slovenska zaveza stoji na trdnem in nepreklicnem stališču, da bi
                     bila naravna in prednostna naloga tega zakona, da grobišča premagane strani v
                     državljanski vojni dejansko in v vsem izenači z grobišči druge strani, ki tudi
                     na tem področju že nad 50 let uživa zaščito države.</p>
                  <p>Iz celotnega predloga zakona tudi izhaja, da je ta namenjen le zaščiti in
                     pravni ureditvi grobov in grobišč NOB, saj v uvodnem delu celo izrecno navaja,
                     da je zakon pravna podlaga »predvsem za področje varstva grobišč in grobov
                     borcev«. Glede grobišč in grobov oseb s protirevolucionarne strani pa je pravna
                     podlaga le za omejevanje postavljanja, označevanje spominskih plošč,
                     pristojnosti, financiranja in vzdrževanja teh grobišč, skratka za ukrepe, ki
                     zagotavljajo, da bi grobišča in grobovi protikomunistične strani ne bila v
                     nobenem pogledu v enakem položaju kot partizanska.</p>
                  <p>Prav diskriminatoren pa je predlog zakona glede na označevanje vojnih grobišč.
                     Določa namreč, da se posvetilno besedilo na vojaških grobiščih obvezno glasi:
                     »Padli za domovino«, na grobiščih žrtev vojnega nasilja oz. grobiščih žrtev
                     vojne pa samo: »Umrli kot žrtve vojne«. Besedilo spominske narave za grobišča
                     žrtev vojne, torej tudi za pobite protirevolucionarje, določa izključno
                     pristojni državni organ (občinski ali državni), ki ima edini pravico, da odloča
                     tudi o sami postavitvi spominskega obeležja. Torej to pravico jemlje svojcem
                     oz. pravnim osebam civilne družbe.</p>
                  <p>Na grobovih in grobiščih protikomunistične strani niso dovoljene oznake, ki
                     označujejo pripadnost ali naziv pokopanih oseb. Tako na teh grobovih oz.
                     grobiščih ne bi smelo biti napisano, da je bila pokopana oseba npr. domobranec,
                     in verjetno tudi ne, da je bila žrtev komunističnega nasilja. Torej nič
                     drugega, kot to, da je bila žrtev vojne.</p>
                  <figure>
                     <graphic url="slike_z_29/z_29_35.png"/>
                     <head>Ne morejo nehati sovražiti – Poškodovana plošča v Vojni vasi pri
                        Črnomlju</head>
                  </figure>
                  <p>Najbolj očitna diskriminacija v predlogu zakona pa je v določbi, da obstoječi
                     partizanski spomeniki lahko obdržijo dosedanje spominsko posvetilo in oznake,
                     domobranski pa ne. Dosedanje besedilo na teh bi se torej moralo uskladiti s tem
                     zakonom in to s soglasjem upravljalca, ki je obvezno državni organ, oz.
                     lastnika, ki je vedno tudi država oz. kar predlagatelj tega zakona sam.</p>
                  <p>Predlog zakona določa tudi, da so objekti na vojnih grobiščih izključno v lasti
                     države. K temu pripominjamo, da to ni možno pri spominskih objektih in
                     pritiklinah v zasebni lastnini. Na pokopališčih in grobiščih so namreč tudi
                     objekti kot npr. spomeniki, kapele ipd., ki so jih postavili in financirali
                     sorodniki mrtvih ali druge pravne osebe civilne družbe. Ti ne morejo postati
                     lastnina države. V obratnem primeru bi šlo za razlastitev oz.
                     nacionalizacijo.</p>
                  <p>Predlog zakona določa, da varstvo vojnih grobišč v imenu države opravlja oz.
                     zagotavlja ministrstvo, pristojno za vojne veterane. Menimo, da to ni primerno
                     za varstvo grobišč in pokopališč. Zlasti pa ne more biti za zadeve s tega
                     področja pristojno tako absolutno in vseobsegajoče. Neprimerno je tudi zato,
                     ker vemo, kaj je to ministrstvo. To je oddelek Ministrstva za delo in socialne
                     zadeve, ki je v bistvu bivše Ministrstvo za borce NOB in bi bilo kot tako
                     razumljivo lahko zelo pristransko do grobišč protirevolucionarjev. Menimo, da
                     naj bi to nalogo opravljali občinski organi, pristojni za notranje zadeve, kar
                     bi bilo tudi v skladu s slovensko ustavo.</p>
                  <p>Predlog zakona vsebuje še vrsto spornih določil. Tu smo se omejili le na
                     bistvena, nesprejemljiva ki najbolj zadevajo protirevolucionarno stran v
                     državljanski vojni. Konkretne pripombe k posameznim členom zakona bo Nova
                     Slovenska zaveza v smislu tu navedenih stališč sprejela in predložila Državnemu
                     zboru preko strank slovenske pomladi.</p>
                  <p>Nova Slovenska zaveza meni, da je predlog zakona o vojnih grobiščih sramota za
                     predlagatelja in da bo sramota tudi za Republiko Slovenijo, če bo sprejet tak,
                     kot je predlagan. Meni tudi, da je protiustaven in v nasprotju z zavzemanjem za
                     pravno državo, v nasprotju z Konvencijo o varstvu človekovih pravic in
                     temeljnih svoboščin (Svet Evrope), kakor tudi s Splošno deklaracijo o
                     človekovih pravicah (Združeni narodi). Zato Nova Slovenska zaveza zavrača tak
                     predlog zakona in bo še nadalje uveljavljala popolno enakopravnost vseh grobišč
                     Slovencev glede na to, na kateri strani državljanske vojne so bili, tako na
                     Ustavnem sodišču Republike Slovenije kakor tudi pri tozadevnih mednarodnih
                     ustanovah.</p>
                  <p>Že danes pa postavljamo vprašanje, kaj bodo storile in kako se bodo opredelile
                     v posameznih spornih vprašanjih tega zakona stranke slovenske pomladi. Ali bodo
                     imele toliko poguma, časti in moči, da bodo zavrnile tako krivičen in
                     necivilizacijski zakon? Kaj bo storil v zvezi s tem zakonom varuh človekovih
                     pravic? Ali bo povzdignil svoj glas in priznal pravico do enakopravnosti tudi
                     mrtvim Slovencem? In končno, ali bo slovenska izvršna oblast s tem zakonom
                     upala predstaviti Slovenijo Evropski Zvezi? Če ne, jo bomo prizadeti! Zoper
                     tako imenovane tri vojne zakone v svojem interesu iz občutka časti tega nismo
                     storili, za mrtve pa že iz občutka dolžnosti bomo.</p>
                  <figure>
                     <graphic url="slike_z_29/z_29_36.png"/>
                     <head>Konec dialoga <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>O odgovornosti – zlasti o odgovornosti kristjana v politiki</head>
               <docAuthor>Justin Stanovnik</docAuthor>
               <div type="div3">
                  <p>Beseda bo o odgovornosti, o tem, kaj o odgovornosti mislim, ali bolje, kaj bi o
                     odgovornosti mogel misliti, če bi se resno vprašal, kaj je. Odgovornost je del
                     jezika, je beseda iz jezika, ki ga vsi govorimo, zato jo vsi uporabljamo in vsi
                     mislimo, da vemo, kaj pomeni. Če pa bi nas kdo ustavil in nas poprosil, naj mu
                     razložimo, kaj beseda odgovornost pomeni, bi se znašli pred nemajhno težavo,
                     saj mu vsaj na hitrico ne bi mogli ustreči. O odgovornosti torej vsi govorimo v
                     dobri veri, da vemo, kaj delamo, in res vemo, a le deloma in dokaj približno in
                     nedoločno.</p>
                  <p>Najbolje je, da ostanemo pri besedi in jo premislimo. Odgovornost je povezana z
                     besedama odgovoriti ali odgovarjati. Potemtakem bi bila odgovornost lastnost
                     človeka, ki določene stvari opravlja tako, da bo pozneje lahko odgovoril na
                     razna vprašanja. Ko pravimo odgovoril, mislimo s tem, da bo znal pojasniti,
                     zakaj je v določenem trenutku naredil to in to in ne kaj drugega, zakaj je kaj
                     naredil tako in tako in ne drugače. Ko smo uvedli besedo odgovarjati, smo s tem
                     tudi že uvedli nekaj ali nekoga, ki mu bomo lahko ali morali odgovarjati.
                     Odgovarjam vedno komu ali čemu. Povejmo že tu, da je tisti, ki bo eventualno
                     prišel z vprašanji, tudi človek, ki jih ima pravico postavljati, bodisi da sem
                     mu to pravico dal sam bodisi da so mu jo dali drugi. Tak človek je nekakšna
                     avtoriteta. Avtoriteta po slovensko ne pomeni nič drugega kot veljava, človek z
                     avtoriteto – ali na kratko kar avtoriteta – ni nič drugega kot človek, ki ima
                     za nas določeno veljavo. O tem bomo pozneje mogoče še govorili.</p>
                  <p>A za zdaj je važno to, da odgovoren človek ne počenja stvari tja v dan, po
                     načelu "kakor bo, pa bo" – če bo ploščato, bo lopata, če bo špičasto, bodo pa
                     vile – ampak tako, da bo mogel svoje početje, če bo treba, upravičiti. Tisti,
                     pred katerim bomo morali ali mogli odgovarjati za svoja dejanja, bo največkrat
                     prišel od zunaj; človek z zunanjo veljavo, ki nas je za delo najel, nam delo
                     zaupal, nas za delo izvolil, ali pa tudi človek, ki je poklican za to, da
                     postavija vprašanja, ker je z nami v posebnem razmerju: naš bližnji ali naš
                     prijatelj, ki nam je, recimo, zelo zaupal. Tisti, ki sme ali mora postavljati
                     vprašanja, je torej lahko človek, ki prihaja od zunaj. Lahko pa smo tudi mi
                     sami. Ko pravimo "mi sami", dobro veste, da mislimo s tem svojo vest.
                     Odgovornost torej lahko pomeni tudi to, da bom mogel ali moral kaj zagovarjati
                     pred samim seboj. Da si bom pozneje nekoč lahko rekel: Vse sem naredil, kar je
                     bilo v moji moči. Res se mi je ponesrečilo, a natanko vem, da nisem mogel
                     drugače. Tudi vest je torej lahko avtoriteta, ki nas sprašuje in ki ji moramo
                     odgovarjati.</p>
                  <p>Kadar govorimo o odgovornosti, večidel mislimo ravno na odgovornost pred vestjo
                     ali na odgovornost pred samim seboj.</p>
                  <p>Ko smo tako malce zadostili vprašanju, kaj bi odgovornost utegnila biti, se
                     obrnimo k nekemu drugemu vprašanju, ki nas tudi čaka. To vprašanje se glasi:
                     Zakaj naj bi bil človek odgovoren? Ali je odgovornost nekaj poljubnega ali pa
                     nas torej k njej kaj zavezuje? Kako je s tem?</p>
                  <p>Odgovornost ni nekaj takega kot težnost. Če kaj spustimo iz rok, vedno brez
                     izjeme pade in se ne ustavi, dokler ne pristane na čem. Glede odgovornosti pa
                     je tako, da ljudje včasih smo odgovorni, včasih pa ne. Če torej postavimo pred
                     človeka zahtevo, da mora biti odgovoren, moramo povedati, zakaj, ali z drugo
                     besedo, svojo zahtevo moramo utemeljiti.</p>
                  <p>Namesto k abstraktnemu umovanju bi rajši povabil, da si ogledamo neko podobo
                     ali, bolje rečeno, neko umišljeno situacijo. Recimo, da ste slučajno navzoči,
                     ko se skupina ljudi odpravlja na neko pot. Nekatere v skupini poznate, drugih
                     pa ne. A to ni važno, važno je nekaj drugega. Pot, na katero se ta skupina
                     odpravlja, dobro poznate. In sicer samo vi. Samo vi veste, da pot, na katero se
                     ta skupina odpravlja, pelje tudi čez področje, ki je bilo nedavno tega tako na
                     gosto zaminirano, da praktično živ človek ne pride čez. A to veste, kot rečeno,
                     samo vi. Če o tem skupine ne obvestite in ne opozorite, bodo vsi ti ljudje čez
                     nekaj ur na grozovit način pokončani. Sedaj ste pred tem, da se odločite: ali
                     jih boste posvarili ali ne, ali jih boste zavarovali ali ne. Njihovo življenje
                     je v vaših rokah.</p>
                  <p>Recimo, da se odločite, da jih pustite, da gredo svojo pot. Kaj se bo sedaj
                     zgodilo? Zgodilo se bo najprej to, da bo nekaj ljudi umrlo: nekateri takoj,
                     nekateri pa bodo v hudih mukah izkrvaveli pozneje. A se ne bo zgodilo samo to,
                     zgodilo se bo še nekaj drugega. Ne bo umrla samo skupina ljudi, ampak bo v
                     nekem smislu konec tudi z vami. V pomembnem pomenu te besede bo to tudi vaša
                     smrt. Ne boste namreč imeli več prave pravice, da se imenujete človek. Da ste
                     namreč mogli molčati, ste morali prej v sebi nekaj zadušiti, zatreti, ubiti.
                     Ubili ste nekaj, na kar po navadi mislimo, kadar rabimo besedo človek. V nekem
                     pomembnem, najpomembnejšem smislu vas ne bo več. Nekaj časa boste morda še
                     hodili naokoli, mogoče do konca svoje naravne smrti, a bo v vas, tam, kjer bi
                     moral biti človek, praznina.</p>
                  <p>Skušajmo dokazati, zakaj se človek ne more izogniti odgovornosti. Dokaz, ki smo
                     ga navedli, ni matematičen. A na drugi strani ne vemo, kako bi mu človek mogel
                     odreči veljavo. Toda, boste rekli, primer, ki ste ga navedli, je izjemen in
                     dramatičen, skonstruiran je tako, da je pritisk ene od možnosti tako velik, da
                     skoraj nima izbire – če pa nimate izbire, pa morda sploh niste več svobodni.
                     Odgovarjam: res je primer izreden in dramatičen, a smo ga izbrali zato, da bi
                     mogli vsaj na enem primeru dokazati, da je nemogoče ne biti odgovoren, in sicer
                     iz realnih razlogov, ki so v človekovi naravi, ki si jih nismo izmislili. S tem
                     pa smo pokazali, da gre nepokorščina odgovornosti samo na račun ukinitve
                     bistvenega človeka. To, kar smo dokazali na enem primeru, velja tudi za vse
                     druge: vsaka neodgovornost, tudi banalna, tudi vsakdanja, je okrnitev človeka.
                     Če je tako, pa sedaj lahko postavimo splošno izjavo: človek je po naravi
                     odgovorno bitje.</p>
                  <p>Še en primer. V tem stoletju sta izšli dve knjigi, ki sta v nekem medsebojnem
                     odnosu in sta obe imeli velik vpliv. Prvo je napisal Ernst Bloch konec
                     petdesetih let in ima naslov Načelo upanja. Drugo pa je napisal Hans Jonas in
                     nosi ime Načelo odgovornosti. Prvi je bil marksist in je v svoji knjigi
                     pripovedoval o veri, da bo nazadnje prišlo do sprave med človekom in naravo, da
                     je torej vse rešljivo na zemlji. Njegovo veliko upanje je bila velika utopija o
                     zgodovinski odrešljivosti človeka, utopija, ki ni odrešila človeka, ampak mu je
                     vzela bistveno svobodo in se nazadnje, po več kot pol stoletja nasilja in
                     zločinov, leta 1989 zrušila sama vase. Dobrih dvajset let pozneje, v začetku
                     osemdesetih let, pa je Hans Jonas tedaj, ko se je že dobro vedelo, kakšnemu
                     praznemu in protislovnemu upanju se je izročil človek, potem ko je zapustil
                     Boga, postavil pred svet novo načelo. To je bilo načelo odgovornosti: nič se v
                     zgodovini ne bo do konca rešilo; svet je prostor, ki ga je mogoče sicer
                     urejevati, nemogoče pa ga je spremeniti in do kraja urediti. Brž ko smo se
                     namenili, da ga popolnoma spremenimo, smo ga že začeli uničevati. Svet v celoti
                     torej ni rešljiv, zato pa je stalni predmet naše skrbi in naše odgovornosti. Za
                     vse smo odgovorni: za zemljo, za prst, za vodo, za zrak, za družbo, za državo,
                     za naravo in za kulturo, za jezik, za domovino, za družino in zase.</p>
                  <p>V obeh knjigah smo spoznali obe načeli tega stoletja: načelo neomejenega
                     upanja, ki se mu je izročil sekularizirani človek in ki je nazadnje prešlo v
                     krizo, ki je bila kriza moderne sploh; in načelo odgovornosti, ki postavlja
                     človeka v tak odnos do sveta, kot ga ima kmet do svoje njive ali pastir do
                     svoje črede – skrb in odgovornost.</p>
                  <p>A to je samo za uvod. Pri vsem smo hoteli povedati nekaj, kar spada v naše
                     razmišljanje. Tudi Jonas se je znašel pred tem, da mora odgovornost dokazati.
                     Odločil se je za primer, ki je po svoji strukturi zelo podoben našemu – temu,
                     ki smo ga predlagali mi. Postavi nas pred otročička, ki smo ga našli samega v
                     mrzlem zimskem gozdu in nas vpraša, ali ga moremo pustiti in iti dalje ali pa
                     smo nasprotno absolutno zavezani, da zanj poskrbimo. Vsem je onstran vsakega
                     dvoma jasno, da se temu na noben način in pod nobenim pogojem in z nobeno
                     mislijo in nobenim izgovorom ne moremo izogniti – razen seveda, če smo
                     pripravljeni, da se odpovemo svoji osnovni človeškosti.</p>
                  <p>Tako sedaj nekoliko vemo, kaj je odgovornost, pa tudi, da je nujna in
                     neizogibna. Da pa bi jo malo bolje razumeli, predlagam, da si jo ogledamo še v
                     luči dveh drugih besedi. Prva je zrelost ali dozorelost. Zrelost pomeni
                     dopolnjenost. To je čas, ko stvar postane prava stvar, ko doseže tisto točko,
                     da lahko začne opravljati svojo vlogo, to je čas, ko na primer ljudje lahko
                     začnejo samostojno življenje. Tako govorimo, da so razmere zrele, zrelo je
                     žito, zrel je čas. Zreli pa so predvsem ljudje. Ko govorimo o zrelosti ljudi,
                     lahko rabimo tudi besedi polnoletnost ali doletnost. Nemci temu pravijo
                     Miindigkeit, to je doba, ko človek lahko govori v svojem imenu, ko je sam svoj,
                     ko lahko odloča o sebi, ko ne potrebuje varuha ali skrbnika.</p>
                  <p>Ko človek postane sposoben, da prevzema razne vloge v življenju, ko more
                     postati mož ali žena, oče ali mati, ko lahko prevzame razna voljena mesta, ki
                     jih je na tisoče, pravimo, da je za vse to zrel.</p>
                  <p>Ko pošljemo človeka na važno pot, na kateri se pričakuje, da bo opravil
                     pomembne, morda zelo zapletene naloge, je jasno, da to počnemo zato, ker mu
                     zaupamo. Poznamo ga in vemo, da je naša skupna stvar v varnih rokah. Dopuščamo
                     sicer, da mu ne bo uspelo, a vemo obenem, da, kot pravijo Angleži, noben kamen
                     ne bo ostal neobrnjen. Vemo, da se ne bo ničesar lotil, ne da bi prej pretehtal
                     vse okoliščine in možnosti. Vemo, da se ne bo zaletaval, da bo znal počakati na
                     najugodnejši trenutek, da bo rabil prave besede, da ne bo obljubljal ne preveč
                     in ne premalo. Ko tako s toliko besedami nakazujemo, kaj mislimo, ko govorimo o
                     zrelosti, hočemo povedati, da je zrelost nekaj dobrega, nekaj, kar naj bi vsak
                     človek in vsaka stvar dosegla. Vemo, da nekatere stvari in nekateri ljudje
                     nikoli ne dozorijo. To se pravi, da ne dosežejo tiste spopolnitve, ki je v
                     vsakem začetku: v začetku vsake stvari in vsakega človeka. Če malo pomislimo,
                     je res, da iz vsake nedozorelosti govori žalost.</p>
                  <p>Druga beseda, ki bi nam utegnila pomagati razumeti, kaj je odgovornost, pa je
                     beseda skrb. Nemški mislec Martin Heidegger je rekel, da je skrb bit
                     bivajočega. To je strašno učen izraz za neko zelo preprosto reč, ki jo vsi zelo
                     dobro poznamo: človeka od vsega najbolj označuje skrb. O treh stvareh bi morali
                     govoriti: o skrbi za stvari, o skrbi za ljudi in o skrbi zase. To zadnjo skrb
                     bomo prihranili za konec. Prepričani smo, da vsi dobro razumete, zakaj v
                     pogovor o odgovornosti vključujemo skrb. Kako bi bilo namreč mogoče, da skrb ne
                     bi bila spremljevalka odgovornega človeka. Na obrazu odgovornosti se prej ali
                     slej zarežejo gube skrbi in ostanejo tam do konca.</p>
                  <p>Lahko bi tudi rekli, da je skrb organ odgovornosti. Da je tam, kjer je
                     odgovornost, vedno tudi skrb, je to zato, ker je na svetu tako, da stvari ne
                     tečejo gladko - da ni tako, da bi mi dali samo začetni sunek, potem pa bi vse
                     teklo samo od sebe. Skrb je tu zato, ker se vsak trenutek lahko kaj zgodi, ker
                     je treba vsako stvar spremljati in nad vsem bedeti. Prihodnost je
                     nenapovedljiva in zato negotova.</p>
                  <p>Še bolj je razumljiva skrb, če gre za ljudi, ki jih imamo radi, ali za ljudi,
                     za katere smo iz kakega vzroka posebej odgovorni. Ko grejo otroci po svetu, je
                     namesto njih v hiši skrb. Včasih je bila – deloma je še danes – to predvsem
                     skrb, da se ne bi kateri izgubil. Osrednja nosilka te skrbi je mati, kakor vsi
                     vemo iz lastne izkušnje, pa tudi iz branja. Marsikateri od vas ve, da je pesnik
                     France Balantič napisal tudi pesem Materi. "Mati moja," jo v njej kliče, "vseh
                     noči predica". Ni mi treba razlagati, zakaj pravi "vseh noči predica". Tako je
                     nepopisno lepo prikazal njeno skrb. In še pravi Balantič v tej pesmi: "Vidim te
                     pred križem v kotu stati, grčave dlani poklanjaš Bogu … " Tudi tu ni nobenega
                     dvoma, za koga dviga mati pred križem svoje zgarane roke. To je, vidite,
                     skrb.</p>
                  <p>Skrb ima na sebi tudi nekaj, s čimer osvetljuje tudi drugi dve udeleženki naše
                     besedne druščine: odgovornost in zrelost. Skrb je namreč lepa. Človek, ki mu je
                     v obraz vrezala svojo pisavo skrb, je na poseben način lep človek. Ne moremo si
                     kaj, da nam ne bi vzbujal spoštovanja. Morda je to zato, ker s tem dokazuje, da
                     je sprejel življenje. In to cenimo. Danes je kar nekaj ljudi, ki si tega ne
                     upajo storiti. Ne upajo si vzeti življenje nase, čeprav jih nobena zunanja
                     stvar pri tem ne ovira. Tudi na njih se počasi pojavi žalost nedoraslosti in
                     tam ostane do konca. V mojih krajih pripovedujejo, da se dekleta nočejo
                     poročati na kmetije. Ostarela mati neporočenega sina na eni od takih kmetij mi
                     je pripovedovala, kaj je slišala: "Rajši grem v Ljubljano na Tromostovje
                     vbogajme prosit." Lahko nas bi bilo malo strah, mar ne?</p>
                  <figure>
                     <graphic url="slike_z_29/z_29_37.png"/>
                     <head>Pot v vas <name type="author">Simon Dan</name></head>
                  </figure>
                  <p>To je bil torej nekakšen uvod. Preden preidemo na glavno temo – kristjanova
                     odgovornost v politiki – se mi je zdelo prav, da si nekoliko ogledamo, kaj je
                     odgovornost sama po sebi, potem pa se mi je še zdelo koristno izmeriti jo s
                     pojmi zrelosti in skrbi. Torej: kristjanova odgovornost v politiki. Začnimo
                     takole. Kristjan je prebivalec dveh svetov. Eden od njegovih dveh svetov je
                     Cerkev, drugi pa je svet družbe, organizirane in neorganizirane, in svet
                     države. To sta dva zelo različna svetova, urejena po dveh zelo različnih
                     načelih. Na kratko bi lahko rekli, da odnose v Cerkvi postavlja in ureja
                     ljubezen, odnose v državi pa politika. Tudi cilji obeh svetov so različni. V
                     cerkvi se rešujejo zadnja in dokončna vprašanja človekove eksistence,
                     vprašanja, ki so prvenstvena ali celo zgolj duhovna, država pa se zavestno
                     omejuje na to, kar je tu in sedaj, na zemeljsko soobstajanje ljudi.</p>
                  <p>Kristjan je torej očitno prebivalec dveh svetov. In možno je – že po sebi, pa
                     tudi življenje nas o tem poučuje – da te naravne dvojnosti ne sprejme – dvojne
                     domovinskosti – da se odloči, da bo njegov pravi svet svet Cerkve, oni drugi
                     svet pa bo sicer sprejemal, a le kot prostor, v katerem uresničuje svoje osebne
                     interese, interese svoje družine in mogoče še interese ožje skupnosti. To se
                     pravi, da se zavestno odpoveduje politiki. Kako bo svet zunaj urejen, katere
                     norme bodo tam veljale, kateri cilji ga bodo vodili, kateri zakoni se bodo
                     postavljali, v to pa se zavestno in dejavno ne bo vmešaval – to bo prepustil
                     drugim. V tem zunanjem svetu bo torej živel, a se ga v celoti ne bo udeleževal.
                     V Cerkvi bo živel celotno življenje, osebno in občestveno, v zunanji družbi pa
                     sicer bo, a bo tam kot zasebnik. V zbor mož – če izrazim svojo misel s podobo –
                     kjer se odloča o vojni in miru, ne bo hodil. Če pa bo tam že moral biti, pa
                     prav gotovo ne bo vstal in govoril in zahteval, da ga poslušajo.</p>
                  <p>Takoj vidimo, da moramo za takega človeka reči, da ne sprejema nase celotne
                     človeške odgovornosti. Če bi kdo za takega človeka rekel, da sprejema samo
                     polovično odgovornost, bi se temu morali odločno upreti. Saj se ne umika pred
                     največjo odgovornostjo, ki jo človek ima, pred odgovornostjo za svojo dušo.
                     Tudi se ne izmika odgovornosti za svoj obstanek in za obstanek svoje družbe,
                     pozna tudi zgodbo o popotniku v Jeriho in se po njej ravna. A takemu življenju
                     ne moremo reči, da je celo ali celostno ali, s tujo besedo, integralno. Če je
                     takih le nekaj posameznikov, je to naravno, saj vemo, da so nekateri ljudje
                     poklicani k tisti obliki življenja, ki ji pravimo svetost. Toda če se ta
                     miselnost polasti celote, potem moramo reči, da je to celota, ki se je v usodno
                     pomembni meri odpovedala odgovornosti za svet. In – recimo že sedaj – za
                     slovenske kristjane ali bolje katoličane velja, da so se tej odgovornosti
                     odpovedali do take mere, da moramo reči, da je prevelika in celo nevarna. Škodo
                     trpijo sami, predvsem pa je to škoda za svet.</p>
                  <p>Škoda za svet je v tem, da v njem ni več tiste prvine, ki jo najbolj potrebuje
                     in ki bi jo lahko vnesli ravno katoličani. Današnji svet je v krizi. O tem so
                     napisane debele knjige in o tem ne bom govoril. Bistvo krize sveta je v tem, da
                     je iz njega izginil smisel. Zato je svet v krizi, ker tisti, ki svet misli, to
                     je človek, sveta ne more več tako misliti, da bi v njem zasledil smisel.
                     Odkritje brezsmiselnosti sveta ni nekaj takega, da bi se svet zaradi njega
                     takoj podrl. To odkritje deluje drugače. Najprej se nič ne spremeni, a je bila
                     v tkivo sveta vržena klica. Potem pa klica začne delovati, a skorajda tudi še
                     ni nič zelo vznemirljivega. Potem pa se plesen veča in pokriva vedno večji del
                     sveta in življenja in tiste, ki imajo najboljše oči, ki najostreje vidijo,
                     prevzame sprva nelagodnost in tesnoba, potem pa groza in obup. To je takrat, ko
                     so se na stenah že pojavile prve črke pisave mene tekel fares. A to vidijo samo
                     najbistrejši, s Titanika se še zmeraj sliši plesna glasba.</p>
                  <p>Katoličani pa bi lahko v politiko prinesli smisel. Ne tako, da bi ga naravnost
                     oznanjevali, ampak tako, da bi sijal iz tega, kako mislijo o svetu in tako z
                     njim ravnajo. Spet smo pri naši osnovni besedi: videlo bi se, da ravnajo s
                     svetom kakor tisti, ki so zanj odgovorni. Svetu bi smisel dajali tako, da bi ga
                     opozarjali, da je na smisel pozabil.</p>
                  <p>Predvsem pa bi njihovo ravnanje govorilo o tem, da je svet zares in da ni igra.
                     Če danes odpreš vrata katerekoli predavalnice na filozofski fakulteti, ne bo
                     dolgo trajalo, da bo butnil vate stavek, da s svetom ni nič in da je svet igra.
                     O tem so bili prvi poučeni današnji liberalni politiki in zato mislijo, da je
                     politika tudi samo posebna igra – igra za oblast. Za krščansko ozaveščenega
                     človeka pa je svet zares: kar boli, v resnici boli, krivica, ki se komu dela,
                     je zares krivica, laž, ki se o čem ali kom izreka, je potvorba na kraju, kjer
                     bi morala biti resnica. Predvsem pa svet ni zbirka slučajev po pravilu: kogar
                     zadene, pač zadene. Tudi ni treba, da vse, kar je, tudi tako je – lahko bi bilo
                     drugače. Tudi ni treba, da je vse, kar je bilo, tudi tako bilo – lahko bi bilo
                     drugače. Vojna je bila, a je lahko tudi ne bi bilo. Državljanska vojna je bila,
                     a je lahko tudi ne bi bilo. Revolucija je bila, a je lahko tudi ne bi bilo.
                     Nasilje je bilo, a ga lahko tudi ne bi bilo. In tako dalje in tako dalje. Morda
                     je bilo vse to zgolj zato, ker svet ni bil deležen dovolj velike
                     odgovornosti.</p>
                  <p>Za kristjana pa je svet opremljen s smislom – stvari so opremljene s smislom,
                     človek je opremljen s smislom – zato njegova odgovornost za svet in človeka ni
                     prazna, ampak smiselna. Če zlo zagospodari nad svetom, se je treba vedno
                     vprašati, če se to ni zgodilo tudi zato, ker katoličanov ni bilo tam, kjer bi
                     morali biti.</p>
                  <p>Toda sedaj se rajši vprašajmo, zakaj je udeleženost slovenskih kristjanov v
                     politiki tako obotavljiva, negotova in nepričevalna. Nikakor si ne domišljam,
                     da bom iz zamotanega klobčiča izbral glavno nit, a se mi zdi, da je treba
                     tvegati.</p>
                  <p>To, kar zelo, morda najbolj tlači političnost slovenskega katoličana, je
                     pomanjkanje identitete. Kaj je identiteta? Preprosto: biti to, kar si.
                     Politični človek je tisti človek, ki ve, kaj je, in hoče to, kar je – tudi
                     biti. V zgodovini so našo usodo urejali drugi. Njihovi cilji niso bili naši
                     cilji: bili so, a ne prvenstveno in v celoti. O nas so odločali drugi. Zato smo
                     morali z enim očesom vedno gledati na Dunaj ali na Beograd. In če smo hoteli
                     kaj doseči, smo vedeli, da tega ne bomo dosegli, če bomo zahtevali, da smemo
                     biti to, kar smo – v celoti in javno, na velikem odru. Vedeli smo, da bomo bolj
                     uspešni, če bomo svojo identiteto ogrnili v plašč popustljivosti in vdanosti.
                     Tega smo se tako zelo naučili, da se je nazadnje polastilo naše duše. Iz navade
                     smo potem vedno razmislili, če se splača biti to, kar smo, ali ne.</p>
                  <p>Biti to, kar si – obdržati svojo identiteto – ni nikoli brez tveganja. Tudi če
                     ravnaš modro, pametno, razumno, vedno je v tem nekaj tveganja. A če hočeš biti
                     pravi človek, moraš to tveganje vzeti nase. Na dolgo roko se to izplača.
                     Prihodnost pripada Ijudem z identiteto – ljudem s strženom.</p>
                  <figure>
                     <graphic url="slike_z_29/z_29_38.png"/>
                     <head>Na vasi <name type="author">Simon Dan</name></head>
                  </figure>
                  <p>Slovenci med obema vojnama nismo imeli svoje države. Slučaj pa je nanesel, da
                     smo kljub temu imeli veliko samostojnost. Jugoslavija je bila razdeljena na
                     banovine in Dravska banovina je pokrivala skoraj vse narodno ozemlje, kar ga je
                     bilo v Kraljevini. Banska oblast je bila tako nekakšna slovenska vlada, zato
                     smo lahko izpopolnjevali kulturne, znanstvene in gospodarske institucije, ki
                     jih narod potrebuje, da stopi v fazo državnosti. Vzporedno s tem je rastel tudi
                     narodni ponos. Potem pa se je zgodilo dvoje.</p>
                  <p>Prvič so komunisti sprožili revolucijo; prišlo je do državljanske vojne in
                     katoličani, ki so se je večinsko udeležili, so to vojno izgubili. Izgubili smo
                     jo na strahoten način. Ne vem, če bi zmogel besede, da bi z njimi opisal
                     razočaranje nad tem koncem. Za našega človeka je to bilo neznosno: Borili smo
                     se za dobre reči: za delo, za poštenost, za zvestobo, za demokracijo, predvsem
                     pa za krščanstvo in njegove vrednote, a smo bili vseeno poraženi in v veliki
                     meri uničeni. Nihče ni bolje izrazil nepojmljivosti tega udarca kot neko
                     slovensko dekle v Vetrinju, ko je izvedela, da so Angleži izdali slovensko
                     domobransko vojsko in jo predali komunistom. Rekla je tole: "O, da bi bil že
                     sodni dan."</p>
                  <p>Potem je prišlo komunistično petdesetletje. Komunisti – najboljši manipulatorji
                     v zgodovini – so vedeli, kaj morajo narediti: vzeti Slovencem identiteto. V
                     cerkev so ljudje še lahko hodili, a niso smeli reči, da so kristjani. Tudi ni
                     bilo varno poudarjati, da si Slovenec ali da si kaj drugega. Tako se je začelo
                     lupljenje ljudi, tako da se nazadnje niso počutili nič več in se niso imeli več
                     na kaj sklicevati. Rabili so še slovenske besede, a niso z njimi smeli delati
                     svojih stavkov. Vsi veste, kaj je naredila šola, kaj mediji, kaj časopisi, kaj
                     film in kaj radio, predvsem pa, kaj so naredili partijski in oznovski vohuni.
                     Takšni smo dočakali leto 1990. Tako oslabljenim je bilo naloženo, da naredimo
                     državo, da odslovimo komunizem ali se ga odvadimo.</p>
                  <p>Češki pisatelj Vaclav Havel, sedanji predsednik češke republike, je bil v času
                     komunizma disident. Leta 1975 je pisal generalnemu sekretarju češkoslovaške
                     komunistične partije Gustavu Husaku pismo, v katerem ga je opozoril, kam bo
                     komunizem pripeljal Čehe in Slovake. (Mimogrede in v oklepaju: zanimivo bi bilo
                     izvedeti – za primerjavo, kakšnega predsednika imamo mi : kaj je takrat delal
                     sedanji predsednik Republike Slovenije.) Havel je Husaku med drugim pisal:
                     "Bojim se</p>
                  <p>cene, ki jo bomo morali vsi plačati za tako drastično ukinitev zgodovine, za
                     tako krut in nepotreben izgon življenja v družbeno podzemlje in v globine
                     človekove duše, za odvzem možnosti, da bi živeli kakršnokoli naravno življenje.
                     Morda je iz mojega pisma jasno, da me ne skrbijo samo posledice sedanje
                     zagrenjenosti nad družbenim razpadanjem in človeško degradacijo, tudi me ne
                     skrbi samo težak davek, ki ga bomo morali plačevati v obliki dolgotrajnega
                     miselnega propada. Bolj me skrbi skoraj neizračunljivo pomanjkanje energije, ki
                     bo ležalo nad nami, ko bo spet prišel čas za življenje in bo zgodovina
                     zahtevala svoje." Naj ponovim zadnji stavek: "Bolj me skrbi skoraj neizrekljivo
                     pomanjkanje energije, ki bo ležalo nad nami, ko bo prišel čas za življenje in
                     bo zgodovina zahtevala svoje." Ali vas ta stavek na kaj spominja?</p>
                  <p>Od Slovencev je zgodovina, "ko je prišel čas", zahtevala pravzaprav izredne
                     stvari: izhod z Balkana in postavitev države, predvsem pa izhod iz
                     totalitarnega sistema v demokracijo, to pa se pravi demontažo institucij
                     totalitarne države in postavitev institucij demokratične države. Za duhovno,
                     moralno in politično oslabljen narod je bila to nepredstavljivo težka naloga.
                     Treba je bilo, kot pravi ruski pisatelj Andrej Sinjavski, predelati piramide v
                     Partenon.</p>
                  <p>Biti v identiteti, biti to, kar si, je mogoče samo na temelju tega, čemur
                     pravimo zgodovinski spomin. Človek mora vedeti, od kod prihaja: skozi kaj je
                     šla njegova družina, njegov rod, njegov narod. Poznati mora "očetov naših
                     imenitna dela", pa tudi njihove klavrne padce. Kako so z narodom ravnali drugi
                     in kako je ravnal sam s sabo. Kdaj je bil priseben in zvest svoji biti in kdaj
                     ne. Vse njegove boje mora poznati, vse njegove zmage in poraze. Sprejeti
                     preteklost svojega naroda – tudi njegovo kulturo, omiko in vero – to o človeku,
                     ki to stori, nekaj pove. Kdor namreč sprejme preteklost, sprejme odgovornost za
                     njeno sedanjost. Se bolj važno pa je to, da ima tak človek zagotovljeno
                     prihodnost. Čista misel, pogum in moralna moč mu jamčita, da se ne bo
                     izgubil.</p>
                  <p>Tu bi rad spomnil na neko zelo znano antično zgodbo. Med Trojanci, ki so bežali
                     iz Troje, potem ko so jo Grki osvojili in požgali, je bil tudi Enej, sin stare
                     knežje družine. Na pot se ni odpravil sam. S sabo je vzel hromega očeta Anhiza
                     in rodovne bogove. Pesnik Vergil, ki nam to zgodbo pripoveduje, mu zato pravi
                     "zvesti Enej". Potem je s svojo ladjo dolgo blodil po Sredozemskem morju, a ga
                     noben kraj ni obdržal za stalno, dokler ni prišel v Italijo in tam ustanovil
                     mesto Rim, ki je pozneje zraslo v mogočen svetovni imperij. Iz zgodbe sledi, pa
                     tudi Vergil nam to pove, da je bilo prvo in najbolj temeljno dejanje njegovega
                     uspeha sprejetje preteklosti. Ko ne bi bila preteklost šla z njim, ko ne bi bil
                     vzel s sabo očeta – na videz mu je bil samo v breme – ko ne bi bil vedel, kdo
                     je, bi se bil že davno pred svojim zgodovinskim dejanjem izgubil v katerem od
                     mnogih zakotij velikega Mediterana.</p>
                  <p>Ena stvar je torej sprejetje zgodovine. Druga reč, na katero bi še rad opozoril
                     v tem razmišljanju, pa je odgovornost za to, kar se dogaja v tako imenovanem
                     kulturnem prostoru. Najgloblje določa kulturni prostor to, kaj si ljudje
                     mislijo o sebi in o svoji vlogi v svetu. Važno je, kakšne knjige berejo, kakšne
                     časopise jemljejo v roke, kakšne programe spremljajo, kakšne politične govore
                     poslušajo, s kakšnimi ljudmi se družijo. Vse to je važno, a je važno ne zaradi
                     sebe, ampak po tem, kako se vse pretaka, združuje in razdružuje, kako se vse
                     preceja skozi osebna doživetja in izkušnje in nazadnje obstane v tistih plasteh
                     zavesti, iz katerih potem raste človekov pogled na svet. Ta pa se kaže v tem,
                     kaj človek misli o sebi in svetu.</p>
                  <p>Zaradi tega torej, zaradi posrednih učinkov je važno, kaj se dogaja v kulturnem
                     prostoru, kakšne misli in kakšna občutja dobivajo veljavo in kakšne misli in
                     občutja izgubljajo. Gre za kakovost kulturnega prostora, ki je lahko dobra ali
                     slaba, vzpodbudna ali nevzpodbudna.</p>
                  <p>V kulturnem prostoru nastopajo razni ljudje. Nekateri so taki, da z neznansko
                     strastjo napadajo vse, kar hoče postavljati in graditi.</p>
                  <p>Ne razumemo prav dobro, zakaj. Vemo, da je nekaj denar – a denar ne more biti
                     vse; vemo, da je nekaj oblast – a tudi oblast, mnogo bolj iskana kot denar, ne
                     more razložiti vsega. Mora biti še nekaj močnejšega – neka temna volja morda.
                     Bog ve.</p>
                  <p>V kulturnem prostoru pa so tudi ljudje, ki bi hoteli dvigali in reševati. Saj
                     veste, ustanavljajo se razne skupine, ki si prizadevajo za pomoč tistim, ki jih
                     je prizadel svet ali ki so se prizadeli sami. Pred petimi dnevi sem govoril z
                     nekom, ki vodi skupino nekdanjih alkoholikov in tistih, ki so bili že na tem,
                     da se ločijo. Zanimalo me je, koliko jih je že rešil. Ne dosti, je odgovoril,
                     kakih deset. Deset! Človek božji, saj to je vendar veliko!</p>
                  <p>To so ljudje, od katerih je kulturni prostor odvisen. Poleg teh pa so tu še
                     posebni ljudje, ki so svoje življenje zastavili za to, da zlo ne bi prodrlo. To
                     so ljudje, ki so podobni Materi Tereziji, ljudje, ki so podobni Solženicinu,
                     Havlu, Kolakowskemu, Tischnerju, našemu Pučniku. Večina od njih pa so brezimni
                     ljudje: to so dobri učitelji, ki zavestno in hote pripravljajo mlade ljudi za
                     življenje, to so tihi neznani duhovniki, kaplani in župniki, ki bi brez njihove
                     besede naše doline postale puščave, to so mnogi zelo navadni ljudje, ki
                     žrtvujejo svoj čas, svoj denar, svoj mir, da se podpre dober načrt, da se
                     popravi dolgotrajna krivica, da se opere oblateno ime. To so ljudje, ki so
                     podobni ženi, ki jo opisuje Solženicin v Matrjonini hiši. Tako pravi pisatelj o
                     njej: Bila je pravičen človek, brez katerega ne stoji ne vas ne mesto, pa tudi
                     ne vsa naša zemlja.</p>
                  <p>Vsem takim v spomin, pa tudi zato, da bi začutili, kako jih je treba podpreti,
                     bi vam rad povedal vsebino neke pesmi. Napisal jo je tako rekoč v našem času
                     grški pesnik Georg Seferis in se imenuje Polotok sv. Nikolaja. Izletniška ladja
                     vozi ob obali – predstavljam si, da ob obali Male Azije – na krovu stoji
                     kapitan in razlaga izletnikom znamenitosti, mimo katerih se peljejo. Ko se v
                     daljavi pokažejo obrisi polotoka z belo cerkvijo in samostanom, pravi kapitan:
                     Tam v daljavi, vidite, sta cerkev in samostan sv. Nikolaja in tale skrajni
                     konec, mimo katerega se pravkar peljemo, je dobil ime Mačji rt. Nekoč, še v
                     davnih časih, se je zgodilo, da se je v dolgih sušnih letih tu zaredilo toliko
                     kač, da je bilo nazadnje ogroženo vsako življenje. Nekdo od menihov v samostanu
                     se je domislil, da bi se mačke utegnile uspešno spopasti s kačami. Zredili so
                     jih v samostanu nekaj sto in jih potem poslali v boj. Vsako jutro, ko je
                     zazvonil samostanski zvon, so se mačke odpravile v boj in ko je opoldne spet
                     zazvonilo, so se vračale v samostan. A kakšne! V začetku še cele in zdrave,
                     potem pa z vedno številnejšimi in hujšimi ranami. Vsaka je bila prizadeta. Ene
                     so imele raztrgane kožuhe, enim so manjkala ušesa, druge so šepale, ker so jim
                     kače obgrizle noge. Tako so odhajale vsak dan v boj in tako so se vsak dan
                     vlekle nazaj, vedno bolj utrujene, vedno bolj onemogle. Nazadnje so vse
                     poginile. Georg Seferis takole konča to žalostno pesem: Preveč je bilo strupa,
                     preveč je bilo strupa!</p>
                  <p>Ali bi lahko rekli, da je to zgodba o svetu? Tudi o slovenskem svetu? Malo že,
                     mar ne? Povedal sem jo zato, da bi se vsi še enkrat spomnili, da smo za svet
                     odgovorni. Saj ni treba pripovedovati kako, kajne? Čisto jasno je, da tudi
                     politično. Zlu, ki vedno od kod prihaja, se je treba upreti. Če ne drugače pa
                     tako, da podpremo tiste, ki so najbolj izpostavljeni.</p>
                  <p>Čisto nazadnje pa na eno stvar ne bi smeli pozabiti: ne enega ne drugega ne
                     bomo mogli prav početi, če ne bomo hkrati želeli postati boljši ljudje.</p>
               </div>
            </div>
         </div>
         <div type="div1">
            <head>Občni zbor Nove Slovenske zaveze</head>
            <div type="div2">
               <head>Govor predsednika Nove slovenske zaveze</head>
               <docAuthor>Tine Velikonja</docAuthor>
               <div type="div3">
                  <p>Prisrčno pozdravljeni na 8. občnem zboru Nove Slovenske zaveze. Zahvaljujem se
                     vam, ker ste prišli v tako velikem številu. To si razlagamo kot željo, da se
                     srečamo in se pogovorimo, obenem pa pomeni priznanje vodstvu našega društva.
                     Lahko bi ob tem odzivu šaljivo pripomnil, da se dogaja z nami nekaj podobnega
                     kot s člani Zveze borcev, za katere govorijo: »Bolj jih pobira, več jih
                     je!«</p>
                  <p>Tema, ki je zadnje čase razburjala duhove pri nas, sta bila predlog resolucije
                     o totalitarnem režimu in predlog o lustraciji. Tega se bomo dotaknili tudi v
                     poročilu, ki ga bo prebral Stane Štrbenk. V predzadnji Demokraciji je bilo
                     objavljeno, kako gleda Nova Slovenska zaveza na ločevanje v slovenskem narodu
                     in da morajo kakršnikoli dokumenti, ki bodo sprejeti in postali tako na nek
                     način obvezujoči, sloneti na resnici. Če sprejem česa takega zaradi neugodnih
                     razmer v državnem zboru ni možen, je pač treba počakati. Čakali smo petdeset
                     let, bomo pa še pet ali deset!</p>
                  <p>O resnici ni mogoče odločati s preglasovanjem: partija je izrabila okupacijo za
                     polastitev oblasti, državljanska vojna je bila neogibna posledica revolucije,
                     pomor slovenske domobranske vojske je dejanje, ki izstopa iz slovenske
                     zgodovine, edini, ki so kljubovali totalitarni komunistični ureditvi sta bili
                     avtentična kultura in Cerkev in še in še.</p>
                  <p>Ni nas veliko, slovenska protikomunistična vojska je bila pobita, vendar
                     čutimo, da smo poklicani zastopniki njene pravde, in zato opozarjamo tiste, ki
                     bi skušali s poceni rešitvami uveljaviti neko namišljeno resničnost, pri tem pa
                     nas celo prepričujejo, da nam delajo uslugo, ko gradijo navidezne mostove, naj
                     tega ne delajo.</p>
                  <p>V kakšnih časih živimo? Sedanji medijski napadi na Cerkev so podobni tistim
                     pred sto leti, takih potem ni bilo niti v času totalitarnega režima. Blasfemija
                     z brezjansko Marijo pomeni nesramnost, ki presega vsako mero.</p>
                  <p>In kako poteka proces, ki naj bi nas vodil do sprave?</p>
                  <p>Sam bi vas spomnil na dva nedavna dogodka. Prvo je najvišje odlikovanje
                     slovenske države partizanskemu generalu Ladu Ambrožiču. Ni mogoče pozabiti, da
                     je bil eden od samozvanih sodnikov, ki so sodili vaškim stražarjem, 12.
                     decembra 1942 zajetih v Ajdovcu in pripeljanih na Brezovo Reber. Zapisnik je
                     ohranjen, smrtno obsodbo za dvaindvajset so podpisali Avbelj - Hrastar, Brilej
                     - Boljko in Ambrožič - Novljan.</p>
                  <p>Drugo pa je pismo predsednika države o tem, da se moramo ogibati prepirov in
                     živeti v slogi, pri tem pa izogibati zmerljivk in žaljivk. Ko jih našteva,
                     opazimo, da gre za izmišljene izraze, ki naj bi jih uporabljala predvsem
                     protikomunistična stran. Tako fantazira o »rdečih gošarjih«, čeprav tako nismo
                     govorili niti med vojno. Tistim, ki so se poleti 1941 pojavili v gozdovih, so
                     enostavno rekli gošarji in bili vsi zanje, ko pa so prišli s pravo barvo na
                     dan, pa so bili partizani za ene kot za druge. Ob tem bi opozoril, da
                     predsednik ni obsodil izrazov, ki jih izgovarjajo in pišejo tako rekoč
                     neprestano: izdajalci, kvizlingi, kolaboracionisti.</p>
                  <p>Vemo, da je osnova za sožitje v državi, do katere smo prišli s tako veliko
                     sreče, da se vsaj ne zmerjamo. Vendar predsednik s svojim pismom ni mislil
                     tega, ampak obratno, da je vse dovoljeno, in da je pravzaprav upor proti temu
                     nespodoben in pomeni nasilje nad pravico do javne besede.</p>
                  <p>Nedavno smo spremljali parlamentarno razpravo o lustraciji. Šele tretji dan se
                     je v državnem zboru prikazal Janez Podobnik in državni zbor je pod njegovo
                     taktirko vse zavrnil, proti lustraciji so bili prav vsi poslanci ljudske
                     stranke. In vendar je očiščenje potrebno. Ko neka družba zapušča stanje
                     diktature, strahovlade, totalitarizma, in se nadeva z demokracijo, je potrebno
                     zdravljenje. V eni od prvih številk <emph>Zaveze</emph> je Justin Stanovnik
                     opisal, kako so v srednjem veku to napravili v enem od lombardskih mest, potem
                     ko so se znebili tirana. Popisali so vse zločine, jih teden dni prebirali na
                     javnem mestu, potem pa zapisano spravili v javno knjižnico. Nobenih kazni,
                     nobenega maščevanja. Nič ne vemo, ali je bilo to dovolj in kako so se počutile
                     žrtve. Marko Natlačen, najstarejši sin med vojno umorjenega dr. Marka
                     Natlačena, mi je poslal razmišljanje, objavljeno 22. februarja letos v
                        <emph>New York Timesu</emph>. Nosi naslov: <emph>A Killer's »I'm Sorry«
                        Isn't Enough Any More!</emph> (Morilčeva izjava »Obžalujem«, ni več dovolj!)
                     Članek obravnava razmere v Argentini in piše o spravi. Tam so se znebili
                     vojaške diktature in imajo demokracijo. Raziskali so zločine, jih popisali,
                     vendar so se odpovedali kaznovanju storilcev. Nekaj podobnega se dogaja tudi v
                     Čilu, Urugvaju in drugih državah Južne Amerike: amnestija za storilce je
                     postala pot do narodne sprave.</p>
                  <p>Tega so se lotili, ker so bili prepričani, da gresta resnica in sprava složno
                     isto pot z roko v roki in da je sojenje in kaznovanje odveč.</p>
                  <p>Pokazalo se je, da tako ne gre. Martin Abregu, direktor vodilne argentinske
                     ustanove, ki se bori za človekove pravice, je napisal sledeče: »V Argentini ni
                     prišlo do sprave. Vzrok je, da so storilcem priznali imuniteto in jih odvezali
                     vsake odgovornosti. Da družba postane zdrava, mora spoznati, kaj se je zgodilo,
                     popraviti krivice in kaznovati tiste, ki so jih počeli. To ne pomeni, da morajo
                     storilci v ječo, morajo pa priznati svoje grehe in se opravičiti.«</p>
                  <p>Drugače je v Južni Afriki. Albrightova je izjavila, da se je ta država na
                     podlagi argentinskih izkušenj naučila, kakšen je pravi postopek. Mora biti tudi
                     očiščenje. Imajo Komisijo resnice, ki preiskuje zločine v času apartheida in
                     ima zakonsko moč, da zahteva od posameznikov pričevanje. Nato pa ima možnost,
                     da se izreče za amnestijo ali pa ne, kar pomeni spodbudo kršilcem človekovih
                     pravic, da se sami prijavijo, izpovejo, prosijo odpuščanje in imenujejo
                     sokrivce.</p>
                  <p>Kako daleč smo še pri nas. Kakor je rekel nadškof dr. Rode: »Cerkev je
                     potrpežljiva in zna čakati«, in isto moramo reči tudi mi.</p>
                  <p>Kaj smo naredili, kje smo in kam gremo, nam bo povedal Stane Štrbenk. Dotaknil
                     bi se samo farnih spominskih plošč. Zlata doba je mimo. Na eni strani nas
                     zapuščajo moči in nismo tako hitro pri volji, da pohitimo, kamor nas želijo, na
                     drugi strani je vedno manj domačinov, ki bi bili pripravljeni napeti vse moči
                     in nalogo izpeljati do konca. Ustavlja se celo pri nabiranju podatkov. In
                     končno, boriti se moramo za vsak prostor, pa naj bo ob cerkvi ali na
                     pokopališču, in tudi župniki so nam manj naklonjeni, kot so bili pred leti.</p>
                  <p>Kot prva bo blagoslovitev farnih spominskih plošč v Vinici, pripravljajo jo na
                     belo nedeljo ali teden dni kasneje. Naslednje dni bomo šli dol, da se bomo
                     pogovorili. Kar se tiče vas, pa bi vas spodbudil, da pridete zraven, če le
                     utegnete. Morda bi se izplačalo najeti avtobus iz Ljubljane in bi nas zanimalo,
                     ali bi se jih dovolj prijavilo. V Beli krajini in ob Kolpi so v teku priprave v
                     Starem trgu ob Kolpi, v Dragatušu, zataknilo se je v Semiču.</p>
                  <p>V dolini Krke in bližnjih gričih so najdlje v Sv. Petru-Otočcu, Beli Cerkvi in
                     Škocjanu. Nekaj se pogovarjamo za Mirno Peč, na vrsto naj bi prišle Dolenjske
                     Toplice, Brusnice, Šmarjeta, v Mirenski dolini sta ostala še Mokronog in
                     Tržišče. Morda nam bosta o tem kaj povedala Ivana Kralj in France Hočevar.</p>
                  <p>Na Notranjskem nam je ostalo Grahovo, o njem bo kaj vedela gospa Zgončeva,
                     ostala je tudi Podlipa, kjer imajo že ploščo v podružnici Žažar. Kočevsko
                     ostaja bela lisa.</p>
                  <p>Kako je okrog Save, bi vam moral povedati Albin Gnidovec, ki je prevzel težavno
                     in nehvaležno nalogo, spodbuditi delo na Gorenjskem od Bohinja do Trojan.
                     Vendar se premika: Kamnik, Moravče, Preddvor.</p>
                  <p>Obstalo je v Škofji Loki in Selški dolini, nič se ne dogaja na Primorskem. Če
                     ne drugega, bi se morali bolj energično lotiti popisovanja imen.</p>
                  <p>Prosim vas, da se oglasite ob razpravi, nas dopolnite, nam pomagate in
                     svetujete!</p>
                  <p>Zaključil bi z besedami spodbude. Ponosni smo na vse, kar smo v teh letih
                     opravili. Zavedali smo se, da če ne bomo mi, ne bo nihče, in smo uspeli.</p>
                  <p>Še enkrat prisrčne pozdrave vsem in iskrena želja, da naše srečanje uspe.</p>
               </div>
            </div>
            <div type="div2">
               <head>Poročilo tajnika Nove Slovenske zaveze</head>
               <docAuthor>Stane Štrbenk</docAuthor>
               <div type="div3">
                  <p>Izvršni odbor NSZ je na svoji seji dne 26. 3. 1998 razpravljal o aktivnostih
                     NSZ v letu 1997 in konkretnih nalogah, izvirajočih iz programa dela za leto
                     1997.</p>
                  <p>Ugotovil je, da so na delo NSZ v letu 1997 bistveno vplivale neugodne politične
                     razmere v Sloveniji. Na državnozborskih volitvah so namreč stranke slovenske
                     pomladi napravile zgodovinsko napako. Niso namreč razumele svojega časa in niso
                     doumele posledic medsebojnega tekmovanja. Zato seje zgodilo najslabše, kar se
                     je moglo. Slovenske pomladne stranke so z nerazumnim obnašanjem zapravile
                     zgodovinsko priložnost, da bi prevzele oblast, za kar so obstajale vse realne
                     možnosti, in s tem ustvarile pogoje za končanje slovenske državljanske vojne.
                     Prav te so nasprotno omogočile levim totalitarnim strankam ponovno vzpostavitev
                     in utrditev NOB-jevskega oz. liberalnega neototalitarizma v Sloveniji. Ta se je
                     v letu 1997 tako vsidral in zapolnil vse pore državnega in javnega življenja,
                     daje bil in je seveda še danes v stanju zavrniti vse poskuse katerihkoli
                     subjektov desne strani, da uveljavijo kakršenkoli svoj interes. Vsak poskus jim
                     je uspelo zavrniti. To stanje je ustvarjalo občutek absolutne nemoči in
                     vprašanje smiselnosti zaletavanja v zid.</p>
                  <p>V taki situaciji je NSZ ocenjevala, da ni realno pričakovati uspeha nekaterih
                     svojih najpomembnejših načrtovanih nalog. Zato se teh ni niti lotila. Uvidela
                     je, da leva stran, vključno z vladno koalicijo, ni z nikomer pripravljena na
                     resen dialog v zadevah, ki bi imele za cilj pripeljati do resnične in pravične
                     rešitve in s tem do končanja slovenske državljanske vojne. Zdi se, da se mora
                     leva stran za svojo eksistenco še vedno napajati s poveličevanjem NOB-ja in
                     vzdrževanjem državljanske vojne. Svoje oblasti ni pripravljena izpustiti iz rok
                     za nobeno ceno.</p>
                  <p>V taki situaciji smo se odločili, da ne bomo prosjačili nikogar in da se ne
                     bomo poniževali ter prodajali za skledo leče.</p>
                  <p>Iz navedenih razlogov se nismo lotili nadaljevanja naloge uveljavljanja zahtev
                     NSZ, podprtih s 24.000 podpisi, izraženih v Pozivu Državnemu zboru RS, da
                     izpolni svojo ustavno dolžnost in sprejme ukrepe za končanje slovenske
                     državljanske vojne. Ker nismo bili pripravljeni kakorkoli okrniti zahtev iz
                     Poziva, se o njem nismo bili pripravljeni niti pogovarjati. Smatrali smo, da je
                     bolje, da ostane vprašanje polpretekle zgodovine in državljanske vojne
                     nedotaknjeno za kasnejši čas, kot da bi rešitev zadeve izsilili s formalnim
                     aktom, na katerega bi se kot dokončnega lahko vsak skliceval. To naše stališče
                     smo slovenski javnosti tudi posredovali.</p>
                  <p>Iz enakih razlogov tudi nismo nadaljevali postopka za sprožitev ustavnega spora
                     zoper</p>
                  <p>tri tako imenovane vojne zakone, to je zoper zakon o vojnih veteranih, o vojnih
                     invalidih in o žrtvah vojnega nasilja.</p>
                  <p>Prav tako nismo dali pobude za spremembe in dopolnitve zakona o popravi krivic.
                     Ta je namreč zelo pomanjkljiv, saj izključuje npr. celo medvojno obdobje in niz
                     krivic iz povojnega obdobja. Zakon je stopil v veljavo 10. novembra 1996,
                     pravica do uveljavljanja poprave krivic pa bo potekla 5. maja letos, to je
                     prej, kot bo kdorkoli kaj dobil iz tega zakona. Kaj več o tem zakonu bomo lahko
                     spregovorili med diskusijo.</p>
                  <p>To so bile tri temeljne naloge lanskoletnega programa, ki jih nismo
                     realizirali. Njihov izpad lahko sicer daje vtis, kot daje delo NSZ v tem letu
                     teklo nekako v prazno, brez smisla. Vendar Izvršni odbor meni, daje bil ta
                     izpad v navedeni situaciji utemeljen, nastala praznina pa je bila izpolnjena z
                     drugo, prav tako pomembno nalogo, to je postavitvijo ljubljanske spominske
                     plošče. To je bila veliko večja naloga, kot smo si od vsega začetka
                     predstavljali. Na podeželju je bilo veliko manj tovrstnih problemov kot v
                     Ljubljani. Veliko podatkov je bilo tam že zbranih, bilo je tudi veliko več še
                     živih pričevalcev, pa tudi župnijski uradi so bili v večini primerov v veliko
                     oporo akterjem v postopku. Vsega tega v Ljubljani ni bilo. Vse delo je padlo na
                     breme nekaj sodelavcev, ki so vse leto posvetili samo tej nalogi. Poseben
                     problem, ki je skoro ogrozil postavitev, je bil v Ljubljani načelni politični
                     odpor proti sami postavitvi, pa tudi določitev lokacije. Postopek in problemi
                     so podrobneje opisani v zadnji številki Zaveze. Kljub navedenemu je Novi
                     Slovenski zavezi z močno voljo in vztrajnostjo v lanskem letu uspelo postaviti
                     impozantno ljubljansko spominsko ploščo, na katero smo upravičeno ponosni.
                     Čeprav je od otvoritve poteklo že nekaj mesecev, menimo, daje prav, da vsem, ki
                     so iz plemenitega nagiba in globokega spoštovanja do žrtev v tej nalogi
                     sodelovali, današnji občni zbor izreče priznanje in zahvalo.</p>
                  <p>Nekaj manj uspeha smo imeli pri postavljanju farnih spominskih plošč v drugih
                     krajih Slovenije. Spodbud s strani NSZ je bilo danih veliko, tudi sestankov z
                     odbori, župniki in posamezniki ni bilo malo, vendar se postopki niso vedno
                     zaključevali. Odbori so naletavali na vedno številnejše ovire, ki so izhajale
                     tudi iz neugodne politične konstelacije. Občutek smo imeli, da se v nekih
                     oblikah vrača med ljudi nelagodnost pri tozadevnem javnem izpostavljanju. Ta
                     trend je treba v bodoče zaustaviti in z vso aktivnostjo v letošnjem in
                     naslednjih letih nadaljevati to nalogo v vsej Sloveniji, kajti NSZ verjetno
                     lahko pri dani politični situaciji uspe samo še pri tej nalogi in s tem vsaj
                     delno opravi svoje poslanstvo.</p>
                  <p>S ponosom pa lahko ugotavljamo, da nam je, tako kot dosedaj, več kot 100%
                     uspela zelo pomembna naloga, to je izdajanje našega glasila Zaveza. Ne le, da
                     je redno izhajala po planu, bila je in je še vedno v porastu tako glede obsega,
                     kvalitete, kot tudi po številu naročnikov. Nam ni bila potrebna reklama, revija
                     se je sama prebijala v najbolj zahtevne in resne kroge s samimi pohvalami in
                     čestitkami, in kar je tudi pomembno, brez finančnih težav. Zato ima revija
                     najboljše pogoje za nadaljni obstoj in promocijo dejavnosti in stališč NSZ. To
                     še posebej v sedanji politični situaciji, ko so nam vsa sredstva javnega
                     obveščanja nenaklonjena. Ta namreč ne objavijo ničesar, kar jim predložimo.
                     Tako je Zaveza ostala edino in še zadnje sredstvo, s katerim lahko prihajamo v
                     javnost in s katerim se lahko identificiramo. Zato se ga moramo tesno oprijeti
                     in mu nuditi vse, da ga ohranimo na dosedanjem nivoju in ga ponudimo še širšemu
                     krogu bralcev. Seveda, ko govorimo o Zavezi, imamo vedno v mislih njenega
                     glavnega urednika prof. Stanovnika. Ker si Zaveze brez njega ne moremo
                     zamisliti, bi poleg poklona hvaležnosti izrazili še željo, da bi mu Bog
                     ohranjal zdravje in moči še dolgo vnaprej.</p>
                  <p>Nemalo aktivnosti smo posvetili tradicionalnim obletnim slovesnostim v
                     Kočevskem Rogu, Teharjih in na Orlovem vrhu. Stališče NSZ je bilo vseskozi, da
                     se te slovesnosti opravijo vsako leto in to na enakem nivoju. Tako smo tudi
                     lani dostojno obeležili vse tri. Sodelovali pa smo tudi pri drugih, zlasti
                     okrog praznika vseh svetih.</p>
                  <p>Članom smo lani posvečali zagotovo premalo pozornosti. Organizirali smo le
                     enkratno potovanje s petimi avtobusi po poteh vetrinjske tragedije, ki je zelo
                     uspelo, na kraju leta pa novoletno srečanje, ki se ga je udeležilo rekordno
                     število članov in njihovih svojcev. Več na tem področju v lanskem letu, povsem
                     iz objektivnih razlogov, ni bilo mogoče narediti.</p>
                  <p>Nenazadnje pa ne moremo mimo številnih skritih, včasih drobnih del, pa izredno
                     pomembnih za uspešno opravljanje nalog NSZ. To so dežurna, računovodska in
                     administrativna dela, ki jih je bilo v lanskem letu še posebej veliko. Zaradi
                     dopolnjevanja in popravljanja seznama žrtev za ljubljansko spominsko ploščo in
                     plačevanja prispevkov zanjo se je izredno povečalo število strank.
                     Neprimerljivo prejšnjim letom seje povečalo knjigovodsko in računovodsko delo
                     ter v zvezi s tem tudi administrativno poslovanje. Vsa ta dela je opravljala
                     trojica naših zvestih in nesebičnih članic, seveda brezplačno. Preko njihovih
                     rok je šlo drobnih računov za preko 25 mio SIT. Tudi njim moramo pripisati
                     zaslugo, da je NSZ v letu 1997 plačala prav vse obveznosti in začela novo leto
                     s pozitivno razliko. Vsem daje ta občni zbor iskreno zahvalo, gospe Kocjanovi,
                     ki trenutno preboleva zahrbtno bolezen, pa velja še iskrena želja, da bi
                     čimpreje okrevala in se vrnila med nas.</p>
                  <p>Spoštovani člani m gostje. To poročilo zaključujem z oceno, da je NSZ v letu
                     1997 opravila največ, kar je bilo v danih okoliščinah možno. Lahko ugotovimo,
                     da je kljub oviram častno vzdrževala prisotnost NSZ v slovenski družbi in edina
                     ohranjala tradicije slovenskega protikomunističnega odpora.</p>
                  <p>Izvršni odbor predlaga občnemu zboru to poročilo, da o njem razpravlja in ga z
                     morebitnimi dopolnitvami sprejme.</p>
               </div>
            </div>
            <div type="div2">
               <head>Nagovor urednika Zaveze</head>
               <docAuthor>Justin Stanovnik</docAuthor>
               <div type="div3">
                  <p>Dragi prijatelji!</p>
                  <p>Če upoštevamo ustanovni zbor, smo se člani Nove Slovenske zaveze letos že osmič
                     zbrali na vsakoletnem društvenem zborovanju. Poleg organizacijskih opravil,
                     poleg tega, da člani organizacije na takem shodu utrdimo medsebojne vezi, poleg
                     čistega veselja do druženja torej, je tu še kopica reči, ki se morajo na občnem
                     zboru zgoditi. Predvsem se pričakuje, da se na občnem zboru postavijo
                     vprašanja, ki zadevajo smisel društva: ali še obstajajo razlogi, ki so nekoč
                     pripeljali do njegove ustanovitve ali pa so se začetnim razlogom pridružili
                     celo novi, in, če je tako, kateri. Kakor smo že večkrat rekli, občni zbor je
                     tudi ali predvsem čas samospraševanja. Če povzamem na kratko, ima Nova
                     Slovenska zaveza tri cilje ali tri smeri delovanja.</p>
                  <p>Prvi cilj, ki z njim naše društvo stoji ali pade, je odgovornost za pokop
                     mrtvih. Mogoče smo edina organizacija v zgodovini tega naroda, ki je imela ali
                     bo imela tako čudno nalogo. To je zato, ker pripadamo veliki skupini ljudi, ki
                     je bila žrtev neznanskega množičnega umora. Ker je bil ta zločin nepopisno
                     velik, so ga storilci hoteli skriti. Zato so žrtve ostale nepokopane.
                     Pokopavati smo jih začeli, kot veste, šele po pol stoletja. Toda ne tako, kot
                     pokopavajo ljudi od pamtiveka, ampak drugače – znamenjsko. Zberemo njihova
                     imena, jih zapišemo na plošče in pravimo, da je tu sedaj njihov grob. Na teh
                     krajih se jih potem tudi spominjamo. Naš spomin je pristen in spoštljiv, kot bi
                     bil, če bi to, kar je od njih ostalo, tu tudi počivalo.</p>
                  <p>Doslej smo tako pokopali približno polovico padlih in pomorjenih. Na tako
                     imenovanih farnih spominskih ploščah je zapisanih nekaj več kot sedem tisoč
                     imen. Približno toliko jih še čaka, da stopijo iz teme brezimnosti. Če
                     pomislimo, da društvo obstaja že sedem let in da je torej eno od poglavitnih
                     njegovih opravil narejeno polovično, nas bi moralo nemalo zaskrbeti. Če NSZ
                     zadnjega od svojih mrtvih ne bo pokopala, ne bo upravičila svojega obstoja. To
                     se bo zapisalo in vedelo: da so v deželi nekoč pobili določene ljudi, da so
                     nekateri ostali, a niso zbrali v sebi te moči, da bi se potrudili za njihova
                     imena, ko je to postalo mogoče, jih zapisali in proglasili za pokopane. Če bo
                     ta narod padel v novo barbarstvo, bo to vseeno, če pa bo ostal in imel kaj
                     spomina, bo nad nami ne samo madež, ampak tudi krivda. Tudi tisti, ki so za
                     svoj kraj nalogo opravili, se ne morejo imeti za odvezane. Ne zamerite, da
                     govorim tako naravnost. Dokler bo na seznamu farnih spominskih plošč manjkala
                     ena sama fara, nima nobeden od nas pravice do miru. Tako je to. Če namreč le
                     malo pomislimo, takoj vidimo, da je vedno in v vsakem primeru mogoče kaj
                     narediti. Ne samo da vsakdo od nas ve, da so to bili njegovi ljudje, vsakdo bi
                     moral vedeti še nekaj drugega: da je bil s tem, da je ostal živ, na neki način
                     tudi izbran. Temu vedenju ni mogoče uiti. Mi smo po svoje vsi izbrani ljudje.
                     Kdo bi mogel imeti v sebi to brezčutnost ali celo to predrznost, da bi si to
                     izbranost upal vreči s sebe? To je ena reč.</p>
                  <p>Druga stvar, ki je tudi povezana s pokopavanjem, pa je pogum, da to dostojno in
                     po človeško opravimo: da pod imeni svojih mrtvih prijateljev zapišemo, kdo so
                     bili, kaj so bili, zakaj jih je doletelo, kar jih je doletelo. Ne vem, ali smo
                     to že povedali ali ne, toda nihče jim nima pravice jemati zgodovine. Ne bojmo
                     se nasprotnikov, ki mnogo vpijejo, v resnici pa so strahopetci, ki se bojijo
                     samo ene stvari: poguma. Čim bolj se jih bomo bali, tem bolj bodo vpili. Takšni
                     so ti ljudje. Ali ne čutite, da se je naredil greh nad mrtvimi, če na plošči
                     berete: »zamolčanim žrtvam«. Ali ni neznosno, če pomislimo, da se to dela iz
                     bojazni: ne pred tistimi, ki so jih pobili – in so po pisanih in nepisanih
                     postavah sveta morilci – ampak pred tistimi, ki so pol stoletja z nasiljem
                     dušili njihov spomin. Nihče od nas nima pravice tako večati klavrnost sveta.
                     Torej, mrtvi so naša prva skrb. Če mi ne bomo poskrbeli zanje, ne bo nobeden.
                     Ali bomo čakali na varuha človekovih pravic? Ali morda na tako imenovani
                     helsinški odbor? Če smo ostali sami, bomo to tudi sami naredili.</p>
                  <p>Druga stvar, zaradi katere smo v NSZ, pa je zgodovina in njena resnica. Stvari
                     se niso dogajale na dva ali tri različne načine, ampak na en sam način. Zato ni
                     dveh ali treh ali sto resnic, ampak je ena sama. Kdo ne mara, da bi bila ena
                     sama resnica? Tisti, ki jim je nevarna in se je zato bojijo. To je jasno.
                     Tisti, ki za vsakim vogalom prodajajo ideološko kramo o več resnicah, se
                     resnice bojijo. Bojijo se je upravičeno, ker bi jih resnica, če bi se pojavila
                     na televizijskih ekranih in v knjigah in v učbenikih, odnesla. Spričo nje
                     kratko malo ne bi mogli več biti. Če bi svet izvedel, kaj so bili in kaj so
                     ljudem in vsemu narodu naredili, bi se sami odločili za odhod na obrobje. Če pa
                     je več resnic, imaš možnost, da se seliš iz ene v drugo, kakor kdaj kaže.</p>
                  <p>NSZ pa ima ta privilegirani položaj, da se lahko v miru in z vsem zaupanjem
                     prepušča in zanaša na eno resnico. Kar poglejte članek Temeljna dejstva
                     slovenskih ločitev, objavljen v zadnji Zavezi. Na teh točkah stoji NSZ od
                     začetka, ne zaradi trdovratnosti, ampak zato, ker ji stališč ni treba
                     spreminjati. Spreminjati pa jih ni treba preprosto zato, ker so v skladu z
                     dejansko resničnostjo.</p>
                  <p>Nihče ne bo mogel nikoli, pa naj počne, kar hoče, spremeniti nekaterih
                     preprostih dejstev. Na primer, da smo bili v letih 1941–1945 Slovenci žrtev
                     dveh napadov: napada tujih armad ali tujih držav, istočasno pa so nas napadli
                     tudi domači komunisti. Prvega smo pričakovali. Drugi pa je bil tako zunaj vseh
                     norm, tako zavraten, moralno tako degradiran, da mu nič ne more vzeti značaja
                     narodnega izdajstva. Zato ima Borut Pahor prav, ko pravi, da »ni treba
                     spreminjati negativnega odnosa do narodnega izdajstva«. Izdajstvo je bilo in
                     prišel bo čas – svet ne more biti tako krivičen, da tega časa nikoli ne bi bilo
                     – ko ga bodo vsi zagledali. Neki <emph>Delov</emph> novinar je 7. oktobra po
                     teharski spominski slovesnosti napisal v svoj časopis pamflet, ki je hotel biti
                     zloben, pa je bil v resnici samo neokusen. Končal ga je s stavkom, da Kajuh še
                     kar naprej zaman opozarja Slovence, da nas je samo milijon. Ob tem človek
                     pomisli, da bi pesnik veliko bolje naredil, če bi s tem dejstvom seznanil
                     komuniste leta 1941.</p>
                  <p>Za komunistični angažma moramo reči, da je uspel predvsem zato, ker so
                     komunisti imeli možnosti, da so se vkrcali na medij, ki jih je skoraj nujno
                     pripeljal na cilj. Ta medij je bil enobe. Mladi nemški in italijanski
                     prevratniški teroristi iz šestdesetih let te sreče niso imeli, ampak so se
                     morali zadovoljiti z bednimi surogati, kot je na primer boj proti buržoaziji.
                     Ampak pomislite, da bi po kaki izredni sreči le zmagali! Tedaj bi tudi oni
                     lahko izdelali razkošen mit, s katerim bi lahko upravičili in poveličali vse
                     zločine, ki so jih pripeljali na oblast. Tako pa niso uživali ugleda, ki ga
                     prinese zmaga, ki pokrije mnogo grehov, kot pravijo. Našim vosovcem ni bilo
                     treba dajati defetističnih izjav, kot jo je morala dati Adriana Faranda, ko so
                     jo vprašali, v imenu koga so Alda Mora obsodili na smrt: da so to sicer
                     naredili v imenu tiste italijanske družbe, ki je želela revolucijo, »četudi nas
                     v resnici ni nihče delegiral ali celo pozval na izvršitev naloge«. Da so torej
                     to naredili na svojo roko in da je bil tisti uboj zločin!</p>
                  <p>Enobe, kakršnega je organizirala komunistična partija, dokazuje predvsem to, da
                     ji niso bile mar življenjske koristi naroda v hudi stiski. Glede gverilskega
                     boja je treba vedeti nekaj stvari, predvsem dve: prvič, da je včasih potreben
                     ali celo nujen; drugič, da je to potrebnost in nujnost treba dobro pretehtati,
                     ker je gverilski osvobodilni boj tudi zelo problematičen: civilno prebivalstvo
                     čezmerno izpostavlja ob razmeroma skromni izpostavljenosti gverilskih enot, pri
                     tem pa prizadeva okupatorskim silam sorazmerno majhno škodo. Naj navedem
                     odlomek iz neke nemške študije o boju 16. esesovske oklepne divizije s
                     partizani okoli Monte Sole v Toskani 29. in 30. septembra 1944: »Večina žrtev
                     so bili ženske in otroci. Med 585 po imenih znanimi žrtvami, ki so bile
                     pomorjene samo na majhnem prostoru v hribih med Monte Termine in Monte Santa
                     Barbara, je bilo 213 otrok starih pod trinajst let.« Dodajmo še dva podatka, ki
                     poudarjata problematičnost gverilske vojne. Prvič: »Ker bojev skoraj ni bilo
                     (te je večidel iznašla tako nemška kot italijanske spominska literatura), je
                     veliki večini partizanov uspelo brez izgub ubežati.« In drugič: »Nemške izgube
                     v boju s partizani so bile izredno majhne, ker spričo premoči nemškega orožja
                     bojev praktično ni bilo.« Ni vas treba spominjati na podobne primere pri nas.
                     Gverilska vojna, ki jo je kot enobe organiziralo partijsko politično in vojaško
                     vodstvo, kaže na to, da ta vojna ni bila prvenstveno povezana z narodnimi
                     osvobodilnimi interesi.</p>
                  <p>Glede zgodovinske resnice NSZ torej vztraja na dejstvih, ki so sicer znana, a
                     še niso postala del narodovega zgodovinskega spomina. Partijska ideološka
                     blokada jih je neprodušno izolirala od javnega mnenja.</p>
                  <p>Poseben vidik zgodovinske resnice, na katerem je prav in naravno, da NSZ
                     vztraja, je tudi komunistična totalitarna diktatura v letih 1945–1990.
                     Komunistična oblast je temeljila na strahovladi. Po dveh velikih sunkih terorja
                     nove komunistične države, po množičnem masakru domobranske vojske in njenih
                     civilnih spremljevalcev in po množičnem ubijanju razrednih nasprotnikov v
                     tistih delih Slovenije, kjer ni divjala državljanska vojna; po terorističnem
                     notranjepartijskem čiščenju, po stalinskih zgledih izpeljanem, v zvezi s
                     protiinformbirojevsko kampanjo; po teh dveh sunkih, ki sta tako do zadnjega
                     vlakna pretresla narodovo substanco, da je bilo ohromljeno vse, kar je bilo v
                     deželi svobodoljubnega, in ni nobena stvar več mogla nuditi odpora, je bilo
                     treba sedaj strah samo še vzdrževati. Dežela je bila ustrahovana do te mere, da
                     zunanje, vidne oblike terorja niso bile več potrebne.</p>
                  <p>Strah je dosegel svoj pravi uspeh šele takrat, ko se je polastil podzavesti. Od
                     tam pregnati ga bo mogoče v njegovih subtilnih oblikah šele v nekaj
                     generacijah. To je ena najhujših posledic komunizma: vsesplošna blokada
                     narodovih ustvarjalnih sil.</p>
                  <p>Kako je ta strah deloval, kažejo včasih na videz malenkostne stvari, vedo
                     povedati na primer vsi, ki so se v komunističnih časih vračali iz tujine v
                     Jugoslavijo. Ko so se bližali meji, bodisi z avtom ali z vlakom, jih je začel
                     stiskati strah, tudi če niso imeli kaj skrivati pred obmejno milico ali carino.
                     Spraševali smo veliko ljudi po tem občutju in vsi so doživljali isto.</p>
                  <p>Jasno je, da ta strah ni bil strah pred čim konkretnim ali realnim. Praktično
                     si bil lahko prepričan, da se ti ne bo nič zgodilo, a je bilo vendar tako, da
                     se ti je vedno lahko kaj zgodilo. To je bila ta reč: živel si v svetu, v
                     katerem se ljudem nazadnje že niso več dogajale groteskne reči, toda to je bil
                     hkrati svet, v katerem se ti je vedno lahko kaj zgodilo.</p>
                  <p>Ameriški znanstveniki so raziskovali (Sigall in Helmreich – 1969 – FAZ, 5. 3.
                     1998), kako strah zmanjšuje sposobnost presojanja. Naredili so tudi naslednji
                     poizkus. Dvema različnima skupinama ljudi sta ločeno predavala o sprostitvi
                     tako imenovanih mehkih drog strokovnjak, profesor z univerze v Stanfordu, in
                     laik, na slepo izbran poštni uradnik. Pogoji za obe skupini so bili popolnoma
                     enaki razen ene stvari. Eni skupščini so naznanili, da bodo zaradi poizkusa
                     naredili nekaj fizioloških meritev – krvni pritisk, vlažnost kože – stvari
                     torej, ki ne povzročajo nobenega strahu; drugi skupini pa so rekli, da jim bodo
                     zaradi poizkusa morali vzeti kri in so zato na posebni mizi, zelo vidno,
                     razstavili injekcijske igle, alkohol, vato, epruvete; zraven so bili tudi
                     zdravniki v belih haljah. Že pogled na te priprave je dosegel, da skupina ni
                     razlikovala med argumenti visoko kvalificiranega profesorja in preprostimi
                     argumenti poštnega uradnika. Skupina, ki pa ni bila pod pritiskom strahu, pa je
                     prav dobro ločila med tem, kar je pripovedoval profesor, in tem, kar je govoril
                     poštar. Poročilo, v katerem sem o tem bral, pravi na koncu tole: »Tako moč ima
                     v človeku strah, da že pogled na injekcijsko iglo zmanjša zmožnost presojanja,
                     kaj pa šele, če sliši govorice o aretacijah, pretepanju, zasliševanju, ječah in
                     taboriščih … «</p>
                  <p>Na podzavestni strah, ki deluje, ne da bi zanj vedeli, je v nekem pismu mislil
                     tudi sedanji češki predsednik Vaclav Havel. Pisatelj Havel je bil v času
                     komunizma disident. Leta 1975 je pisal generalnemu sekretarju češkoslovaške
                     komunistične partije Gustavu Husaku pismo, v katerem ga je opozoril, kam bo
                     komunizem pripeljal Čehe in Slovake. (Mimogrede in v oklepaju, zanimivo bi bilo
                     izvedeti, samo za primerjavo, kaj je v tistih letih delal sedanji predsednik
                     Republike Slovenije). Havel je Husaku med drugim pisal: »Bojim se cene, ki jo
                     bomo morali vsi plačati za tako drastično ukinitev zgodovine, za tako trd in
                     nepotreben izgon življenja v družbeno podzemlje in v globine človekove duše, za
                     odvzem možnosti, da bi živeli kakršnokoli naravno življenje. Morda je iz mojega
                     pisma jasno, da me ne skrbijo predvsem posledice sedanje zagrenjenosti nad
                     družbenim razpadanjem in človeško degradiranostjo, tudi me ne skrbi toliko
                     težki davek, ki ga bomo v obliki dolgotrajnega duhovnega in miselnega propada
                     morali plačevati. Bolj me skrbi skoraj nepredstavljivo pomanjkanje energije, ki
                     bo ležalo na nas, ko bo spet prišel čas za življenje in bo zgodovina terjala
                     svoje.« Naj ponovim zadnji stavek: »Bolj me skrbi skoraj nepredvidljivo
                     pomanjkanje energije, ki nas bo težilo, ko bo prišel čas za življenje in bo
                     zgodovina zahtevala svoje.« Ali je treba povedati, da bi nas ta stavek moral
                     spomniti na slovensko sedanjost?</p>
                  <p>Havlovo jasnovidno predvidevanje velja torej tudi za slovensko tranzicijo.
                     Nenaravno obstajanje v komunističnem veku nam je izpilo neke sile, ki ohranjajo
                     človeka normalnega in sposobnega za spopadanje z vedno spreminjajočimi se
                     zahtevami življenja.</p>
                  <p>Iz vsega tega sledi, da je treba preteklost premagati. Če nas je bilo strah, če
                     smo doživljali krivice, če smo bili žaljeni, če nismo bili državljani, ampak
                     smo smeli biti zgolj prebivalci, odvisni od milosti ideoloških gospodarjev in
                     njihovih upravnikov, naj smo bili že karkoli, naj se je z nami dogajalo
                     karkoli, nad vse se je treba dvigniti. Vse si je treba zapomniti, vse je treba
                     oceniti in z novim vedenjem iti naprej. Samo bežati ne smemo pred preteklostjo.
                     Mnogi bežijo pred preteklostjo in nočejo o njej govoriti. To je dvakrat slabo:
                     prvič zato, ker v nas raste nepresvetljena kepa, drugi pa zato, ker je to
                     ponižujoče in nevredno človeka – ne biti sposoben vračati se v svojo lastno
                     preteklost.</p>
                  <p>Ljudje takole mislijo: To in to se je zgodilo meni in moji družini; zgodilo se
                     nam je to zato, ker smo bili taki in taki. Naša hiša se je postavila na stran
                     tistega, kar je bilo v zgodovini preizkušeno. To je bila slovenska in krščanska
                     omika – bili smo iz take snovi, da nismo mogli, da ji ne bi bili zvesti. Vse
                     smo tvegali in nazadnje izgubili. Tega se sedaj menda ne bomo sramovali. S
                     preteklostjo se je treba torej spoprijeti. Potem bo videti manj neveselih
                     prizorov in slišati manj neveselih besedi.</p>
                  <p>Spoprijemati pa se je s preteklostjo treba pošteno. Ne smemo izrivati iz
                     zavesti tudi svoje krivde. Tisti, ki izgubi, je svoje izgube, kot pravi Joseph
                     Tischner, vsaj deloma in vsaj v majhni meri, tudi sam kriv. Vprašanje je, ali
                     smo bili vedno dovolj zvesti in prisebni. Obstajajo sicer določene meje, kaj se
                     lahko od ljudi zahteva, a se vprašamo na primer, ali so bili naši voditelji
                     dovolj odgovorni. Ali glede tega lahko kaj naredimo? Ali smo za svoje voditelje
                     tudi nekoliko odgovorni? Smo. Vedno bolj smo zanje odgovorni. Odgovornost
                     voditeljev mora postati prevladujoča tema političnega govora. Uveljaviti se
                     mora mnenje, da je vodenje predvsem velika odgovornost. Potem moremo upati, da
                     tudi bo. A se moramo tudi tu, kakor povsod, varovati histerije. Upam, da
                     razumete, kaj mislim. Počasi moramo postati zrel narod.</p>
                  <p>Tu vam odgovarjam: morda ste res vse izgubili. Gotovo pa niste izgubili svoje
                     časti.</p>
                  <p>Glede preteklosti bomo vse postavili na svoje mesto in potem na tem vztrajali.
                     To bomo naredili zaradi sebe, predvsem pa zaradi ljudi, ki prihajajo za nami,
                     da jim bomo lahko povedali, kaj je svet, kaj je življenje in kaj je človek.
                     Redko katera generacija bi o teh rečeh lahko več vedela kot naša. Zakaj
                     molčimo, zares, zakaj molčimo?</p>
                  <p>Preteklost nam lahko pove tudi to, da zlo pride naenkrat, predvsem pa iz
                     majhnih začetkov. Kdo je ob času, ko je to bilo važno, vedel, kaj se dogaja v
                     münchenskih kleteh in kaj se je zgodilo na Čebinah? Nikoli ne vemo natanko, kaj
                     stvari skrivajo v sebi. Kateri pa je tisti preizkusni kamen, ki nam pove, kaj
                     stvari skrivajo v sebi? Ta kamen se imenuje normalnost. Veliko spoznanje
                     preteklosti naše generacije je, da je vse, kar ni normalno, proti človeku. Toda
                     ali vemo, kaj je normalno in kaj ni? Vemo, to nam pove okus, ki ga moramo
                     ubogati.</p>
                  <p>Okus nam na primer pove, ko poslušamo jezik, da z nami kar naprej manipulirajo.
                     Ne smemo pozabiti, da so komunisti mojstri manipulacije. To je v njihovem
                     tkivu. Tega ne znajo, to so. Komunisti so vedno delali v maskah. Vse, kar danes
                     pride od postkomunistične levice, je treba opremiti z začetnim sumom in
                     metodičnim dvomom. Ni nam več dovoljeno, da bi bili neumni!</p>
                  <p>Torej, jezik. Vzemimo na primer besedo depolitizacija, ki je nedavno prišla iz
                     kvartirjev postkomunistične levice. Prišla je torej zahteva, da je treba
                     institucije države depolitizirati. Pomislite, kakšna imenitna beseda! Mar nismo
                     vsi za to, da se državne institucije spremenijo v strokovna telesa, ki bodo
                     delovala zgolj v interesu države ne glede na to, katera politična skupina
                     trenutno upravlja z njo? Zlasti, so vpili postkomunisti, je treba
                     depolitizirati različne tajne obveščevalne službe. Zdaj pa si poglejmo, kaj
                     beseda depolitizacija v resnici pomeni sedaj in v naših razmerah. Vlado
                     strokovnjakov in poudarjeno vlogo strokovnosti, mar ne? Toda, kdo pa so
                     strokovnjaki? To prav gotovo niso ne Peterletovi ne Janševi ne Podobnikovi
                     ljudje. Teh partijski kadrovski filtri niso ne prav šolali, še manj pa so jih
                     pripuščali v pomembne znanstvene in politične institucije, kjer človek dobi
                     primerno začetno znanje. Strokovnjaki so torej njihovi ljudje. To pa pomeni, da
                     zahteva po depolitizaciji pomeni prav politizacijo – če smemo s tem imenom
                     označiti postkomunistično polaščanje institucij. V času, ko je na programu
                     sprememba starega monokratskega sistema v demokratičnega, je mogoče
                     institucije, ki jih je postavil stari sistem, normalizirati in demokratizirati
                     samo z novo politiko. Sedanji čas teče v nomosu politike. Depolitizacija pa je
                     eden od mnogih ideoloških trikov postkomunistične elite, kot je bil tudi
                     revanšizem ali pa zahteva, da je treba preteklost prepustiti zgodovinarjem.</p>
                  <p>Tako smo pri politiki. Nova Slovenska zaveza se bori za normalizacijo
                     Slovenije. Demokratizacija Slovenije je samo en vidik njene normalizacije, a je
                     najvažnejši. NSZ se tega intenzivno zaveda, zato je eden njenih osnovnih
                     stavkov, da je sedanji čas čas politike. Tako imenovanega prehoda ne bo mogoče
                     uresničiti razen v nomosu politike. Zato Nova Slovenska zaveza glede sedanje
                     politike postavlja tri teze:</p>
                  <p>1. Med izvorno demokratičnimi strankami ali strankami slovenske pomladi ideja o
                     prvenstvu ali primatu politike nikakor ni dovolj vidna in dovolj živa. Zato je
                     treba v širšem političnem prostoru uveljaviti tezo, da je naš čas političen
                     čas.</p>
                  <p>2. Vsi dosedanji poizkusi, da se uresniči prehod iz komunistične v demokratično
                     orbito s kombinacijo levičarskih sil komunističnega izvora in novih
                     demokratičnih sil, so dokazali samo to, da koncept ne deluje, ker
                     postkomunistične sile izkoriščajo to kombinacijo za polaščanje pilotskih
                     mehanizmov prehoda. To ni več politična špekulacija, ampak izkustveno dejstvo,
                     ki so ga dokazali najprej krščanski demokrati in ga sedaj dokazuje Slovenska
                     ljudska stranka.</p>
                  <p>3. Posledica tega spoznanja je ta, da se morajo politične sile izvorne
                     demokracije ali pomladne stranke boriti za politične razmere, ki jim bodo
                     omogočile, da prehod iz komunizma v demokracijo uresničijo same.</p>
                  <p>Da se ustvarijo te razmere, pa so potrebni nekateri ukrepi. Eden od njih je
                     tudi ustanovitev dnevnika na demokratični desnici. Ko se bo začela oblikovati
                     delniška družba, ki bo finančni in upravni nosilec projekta, se NSZ obvezuje,
                     da se bo z vsemi silami vključila v pridobivanje delničarjev. Če hočemo, da bo
                     ta projekt uspel, moramo pridobiti vse demokratične politične stranke, da ga
                     podprejo – ne glede na zamere iz preteklosti. Kar najbolj nujno predlagamo, da
                     ga sprejme in podpre tudi organizirana Cerkev. Vse bolj namreč postaja
                     samostojen dnevnik ne samo politična, ampak tudi žgoča kulturna potreba.</p>
                  <p>Zgodilo se je namreč nekaj novega. Postkomunitična levica prehaja na novo
                     politiko. Kaj je ta nova politika? Bistvo nove politike je prenos boja s
                     političnim nasprotnikom – s strankami izvorne demokracije – na boj s katoliškim
                     delom slovenskega naroda, oziroma s Cerkvijo. Kaj se je zgodilo? Zakaj ta
                     radikalizacija boja novolevičarstva s slovenskim katolištvom?</p>
                  <p>Komunizem je združeni postkomunistični levici nekaj omogočil. Omogočil ji je
                     nič manj kot to, da si levica, potem ko je slekla diskreditirani komunistični
                     plašč in oblekla evropskega, zagotovi totalno oblast. Najvažnejše, tisto, kar
                     je za vsem, pa je spoznanje, da postkomunistični levici tega načrta ne
                     onemogočajo sile organizirane demokracije, ampak Cerkev. To so spoznali. Cerkev
                     namreč, kot nekoč tako tudi danes, ne more, da ne bi stala za človekom, ki se
                     ga hoče polastiti nova levica. Mogoče se bo nekoč videlo, kar se danes še ne:
                     katoliška Cerkev že tristo let brani evropskega človeka v njegovi normalnosti.
                     Zato se je torej slovenska postkomunistična levica spustila v boj s Cerkvijo.
                     Izgubljen boj je to, kot so bili vsi boji te vrste v zgodovini izgubljeni, a
                     koliko škode se bo naredilo, koliko pohabljenih bo ostalo po boju, ki se sedaj
                     začenja. Napoveduje se namreč radikalen spopad. Postkomunisti so organizirali
                     vse sile: od macolarjev do specialistov za polivanje z gnojnico, od tankočutnih
                     estetov do intelektualnih prihajačev.</p>
                  <p>Tako je torej s to rečjo. Levica tudi nekoliko izgublja živce. To se kaže v
                     tem, da njen obvladani, rafinirani cinizem prehaja v bes. Ta bes je posledica
                     spoznanja, ki je za zdaj še v področju predpone in še ni prišlo v lucidne
                     prostore zavesti, da je izgubila boj z zgodovino. Od tod velikanske količine
                     jeze in sovraštva, ki se valijo proti nam. Pesnik Rainer Maria Rilke pravi
                     nekje: Ne bojim se silovitosti nevihte; videl sem, kako je rasla. Nova
                     Slovenska zaveza to nevihto pozna. Videli smo nekoč, kako je rasla, in videli
                     smo tudi, kako je po velikem razdejanju kratko malo ni bilo več.</p>
               </div>
            </div>
         </div>
         <div type="div1">
            <head>Iz tujega tiska</head>
            <div type="div2">
               <head>Slovo od iluzije</head>
               <docAuthor>Jens Petersen</docAuthor>
               <div type="div3" subtype="intro">
                  <p>V prejšnji številki <emph>Zaveze</emph> je Davorin Bažec predstavil delo
                        <emph>Črna knjiga komunizma</emph> francoskega zgodovinarja Stephana
                     Courtoisa. V tej objavljamo poročilo Jensa Petersena o tem, kakšen sprejem je
                     knjiga doživela v Italiji. Bralci tega poročila gotovo ne bodo prebrali, ne da
                     bi primerjali stanje v Italiji s stanjem pri nas. Ali Slovenija res postaja
                     postkomunistični otok?</p>
               </div>
               <div type="div3">
                  <head>»Črna knjiga« komunizma in italijanska kultura</head>
                  <p>Iz Frankfurter Allgemeine Zeitung</p>
                  <p>Na krvavo rdečem ozadju se črno blestita kladivo in srp. <emph>Črna knjiga
                        komunizma</emph>. <emph>Zločin, teror, zatiranje</emph> je konec februarja
                     prišla na italijanski knjižni trg in je že v prvih dneh zavzela vrh seznama
                     uspešnic. Založba Mondadori je izdala 800 strani debelo knjigo za ceno žepne
                     knjige, 32 nemških mark. Prodaja je to reklamno ceno hitro upravičila. Več kot
                     100.000 izvodov je bilo prodanih že v prvih dveh tednih. V povojnem času je
                     komaj kaka neleposlovna knjiga dosegla tak prodajni uspeh. Pa tudi takega
                     odmeva ni izzvala še skoraj nobena knjiga.</p>
                  <p>Urednik knjige Stephane Courtois je prepotoval Italijo kot zvezda tiskovnih
                     konferenc in knjižnih predstavitev. Objavljena je bila vrsta intervjujev, v
                     katerih je poudarjal, da je treba na oktobrsko revolucijo gledati »kot na
                     popolnoma negativen zgodovinski pojav. In sicer od vsega začetka dalje«. To
                     sporočilo je zadelo družbo, ki je več kot štiri desetletja v znamenju
                     protifašizma in rezistence živela v krogu kulturne hegemonije komunistov in v
                     kateri je protikomunizem Koestlerja, Siloneja in Solženicina večinsko veljal za
                     greh proti zdravemu razumu.</p>
                  <p>Kot zmeraj v Italiji se pri pomembnih polemikah o polpretekli zgodovini
                     prepletata zgodovinski in politični interes. Medtem ko je predsednik »Narodne
                     alianse« (Narodnega zavezništva) Gianfranco Fini na strankinem zborovanju v
                     Veroni konec februarja proglasil vprašanje »komunizma« za zgodovinsko rešeno,
                     je dal vodja stranke »Naprej Italija« Silvio Berlusconi razdeliti med delegate
                     nekaj sto izvodov še sveže, v svoji založbi Mondadori izšle »Črne knjige« – kot
                     dokaz za še trajajočo aktualnost komunistične nevarnosti.</p>
                  <p>Recepcija te knjige ni toliko prispevek k raziskovanju ene velikih ideologij
                     tega stoletja kot lakmusov test za duhovne spremembe v italijanski družbi. Ali
                     je bil svetovni komunizem pri vsej svoji raznolikosti v jedru enoten in na
                     nasilju zgrajen sistem? Ali se lahko njegovo bistvo razloži z zločinom,
                     terorjem in zatiranjem? Ali je bilo res neposrednih smrtnih žrtev
                     komunističnega režima 90 do 100 milijonov, kot navajajo avtorji Črne knjige? To
                     so globoko vznemirljiva vprašanja za vse Italijane, ki so se nekoč imenovali
                     ali pa se še danes imenujejo komunisti.</p>
                  <p>Pri evropskih volitvah 1984 je več kot tretjina Italijanov volila Komunistično
                     partijo Italije. Italija je imela po letu 1945 največjo komunistično partijo v
                     zahodnem svetu. Utopija o družbi enakosti je fascinirala mnoge. Pisatelj
                     Ignazio Silone, sam bivši komunist, je resignirano govoril, da se bo končni boj
                     bil med komunisti in bivšimi komunisti. Partijski voditelj Enrico Berlinguer je
                     v začetku osemdesetih let sicer govoril, da je gonilna sila oktobrske
                     revolucije izčrpana, toda izvijanje KPI iz spon realnega socializma je potekalo
                     mučno počasi. Še v osemdesetih letih je partija prejemala subvencije iz Moskve.
                     Iz strahu pred državnim udarom po zgledu Čila so še takrat hranili arhive KPI v
                     sovjetskem glavnem mestu. Ta preteklost pomeni za sedanje leve demokrate, ki so
                     prišli s Prodijevo vlado na oblast, težko dediščino in veliko ranljivost.</p>
                  <p>Vodja partije Massimo D'Alema je zato poskušal eksplozivno moč za marec
                     napovedanega izida <emph>Črne knjige</emph> preventivno zmanjšati. 18. januarja
                     tega leta je objavil v listu <emph>Unita</emph> dvoumni prispevek <emph>Ideje
                        za levico v letu 2000</emph>, v katerem je na koncu spregovoril tudi o
                     vprašanju svetovnega komunizma. »Nobenega dvoma ni, da gre za tragedijo, ki
                     globoko zadeva naše življenje in naše umevanje sebe. Komunistično gibanje, ki
                     se je začelo s ciljem osvoboditi človeka, se je povsod tam, kjer je prišlo na
                     oblast, naglo sprevrglo v zatiralno silo. Tako je nastal totalitarizem, ki je
                     zagrešil strašne zločine.« In naprej: »Pod zastavami komunizma ni nastal novi
                     človek, ampak zaničevanja vredna in strašna oblika zatiranja človeka po
                     človeku.« V temnih letih stalinizma mora Togliattijeva KPI nositi
                     soodgovornost. Ločitev od Moskve je bila »polna protislovij, zamolčevanj in
                     neodločnosti«. Nekomunistična levica, socialisti, demokrati in levi katoličani
                     so prej in precizneje spoznali pravo naravo komunizma. Te besede kakor da
                     pomenijo zaključek »dolgega slovesa od KPI« (tak je naslov pred kratkim izšle
                     knjige Nella Ajella).</p>
                  <figure>
                     <graphic url="slike_z_29/z_29_39.png"/>
                     <head>V ogledalu <name type="author">Simon Dan</name></head>
                  </figure>
                  <p>Kako je italijanska kultura sprejela <emph>Črno knjigo</emph>? Odmevi segajo od
                     navdušenega in nekritičnega pritrjevanja na postfašistični desnici (»saj mi smo
                     zmeraj vedeli in pravili«) do radikalnega odklanjanja pri ortodoksnih
                     komunistih iz »Rifondazione comunista«. Konservativni rimski dnevnik <emph>Il
                        tempo</emph> je zahteval, da se mora <emph>Črna knjiga</emph> uvesti kot
                     obvezno berilo v višjih razredih srednjih šol. Luciano Canfora pa nasprotno v
                     dnevniku <emph>Liberazione</emph> govori o mračnem pamfletu in makabrični igri
                     s številkami. Tu se uporabljajo izmišljeni oz. zavestno ponarejeni podatki, da
                     bi se umazal spomin na Sovjetsko zvezo in svetovni komunizem.</p>
                  <p>Bolj diferencirane analize je prinesel dnevnik <emph>Il manifesto</emph>. Tej
                     temi je posvetil pol ducata prispevkov, med drugimi so avtorji P. Ingrao, D.
                     Bidussa in L. Pintor. Rossana Rossanda je v svojem članku <emph>Stoletje na
                        grmadi</emph> imenovala <emph>Črno knjigo</emph> »skrpucano in pristransko«.
                     Kljub temu zasluži pozorno branje. Ugotovitev je nedvomna: Kjerkoli so
                     komunisti prišli na oblast, je bil državni monopol na uporabo sile izvajan
                     intenzivneje in trajneje kot v katerikoli demokraciji. Komunisti niso niti pred
                     letom 1989 niti po njem napravili bilance realnega socializma. Še manj so
                     analizirali, zakaj je represija postala bistvena strukturna značilnost. To
                     bolečo preiskavo so prepustili nasprotnikom. »Sadež je bil prezrel in nas sedaj
                     maže s svojimi brizgljaji.«</p>
                  <p>Najpomembnejši prispevek vse te diskusije je izšel v začetku aprila. »Ne,
                     nikoli ni bilo pravičnega komunizma … Kjerkoli je vladal, je vladal teror«. Pod
                     tem (pred nekaj leti še popolnoma nepredstavljivim) naslovom je glasilo levih
                     demokratov <emph>L'Unita</emph> 3. aprila objavilo intervju z Norbertom
                     Bobbiom, uglednim nestorjem politične filozofije v Italiji. Bobbio je sedaj
                     sprejel glavno tezo <emph>Črne knjige</emph>: neločljivo povezanost med
                     komunizmom in nasiljem, med marksizmom in despotizmom. Komunizem je vzpostavil
                     vlado terorja, kjerkoli je prišel na oblast. Mehanizmi terorističnega izvajanja
                     oblasti, kvantiteta in kvaliteta žrtev se lahko menjajo, povsod pa je identična
                     brezobzirnost, samovolja in ogromna količina nasilja pri izvajanju oblasti.</p>
                  <p>Ali lahko razlikujemo med nasiljem nacizma in komunizma? Bobbio je do pred
                     kratkim, čeprav z vedno manjšo prepričljivostjo, vztrajal pri tem razlikovanju.
                     Sedaj je samokritičen. Pri primerjavi ni nobene hierarhije grozot. Komunistična
                     oblast je bila prav tako totalitarna kot nacistična. Še v svoji konec leta 1997
                     izišli <emph>Avtobiografiji</emph> je govoril o eksistenčno odločilnih
                     izkušnjah odpora 1943 do 1945. Njegovo življenje je bilo zasidrano v kulturi
                     protifašizma in rezistence. Odločilno je bilo razmerje do komunizma.</p>
                  <p>Nedavno izšla knjigi Bobbiovih članov ima naslov <emph>Niti z Marxom niti proti
                        njemu</emph>. To bi lahko spremenili v niti s komunisti niti proti njim.
                     Njemu – kot tudi mnnogim evropskim razumnikom tistega časa – se je zdelo
                     zavezništvo obeh diktatorjev, Mussolinija in Hitlerja, svetovna nevarnost št.
                     1. Stalinova Sovjetska zveza je imela ogromno zaslugo, da je prispevala
                     odločilen delež k zmagi nad Hitlerjevo Nemčijo. »Naša generacija je bila
                     obsedena od nevarnosti z desne«, je napisal Bobbio 1997. Glede na teorijo
                     totalitarizma postavljati fašizem in komunizem na isto stopnjo bi se mu še pred
                     kratkim zdelo svetoskrunstvo. To se je zdaj spremenilo. Bobbiov intervju je
                     imel v italijanskem tisku širok odmev. Da je morda najpomembnejši duhovni
                     mentor nekomunistične levice prevzel glavne trditve koncepcije totalitarizma,
                     kaže na spremembo duhovne klime v Italiji, ki je nastopila po letu 1989.</p>
               </div>
            </div>
            <div type="div2" subtype="poem">
               <head>Bukov list</head>
               <docAuthor>Vladimir Kos (1950)</docAuthor>
               <lg>
                  <l>Pomlad je. Na sončnem oboku</l>
                  <l>se ziblje bukov list.</l>
                  <l>Čist, razigran ozarek.</l>
               </lg>
               <lg>
                  <l>Poletje se bliža v parabolskem loku.</l>
                  <l>List zori,</l>
                  <l>v vihro, v vtočino, v oblake.</l>
               </lg>
               <lg>
                  <l>Potem bo jesen; ko list mahne;</l>
                  <l>ko dež vreže v tla:</l>
                  <l>"Da."</l>
                  <l>Pod davno Zapoved sreče.</l>
               </lg>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <div type="div3">
                  <head>Uredniško obvestilo</head>
                  <p>V 26. številki Zaveze na strani 28 smo v Dnevniku preprostega domobranca
                     objavili sliko treh domobrancev s podnapisom Dolenjski domobranci. Pomagajte
                     nam, da pridemo do njigovih imen.</p>
                  <p>Oglasil se nam je g. Franc Mejač iz Milwaukeeja, ZDA in sporočil, da je na
                     sliki v sredini on, na njegovi desni Ludvik Gornik, na levi pa Alfonz Lap.
                     Gornik že živi v Chicagu, Lap pa je leta 1945 ostal doma in so ga nekje v
                     Šentrupertu prijeli in ubili. Vsi trije so bili v 22. četi slovenskega
                     domobranstva v Višnji gori. Kaj več o tem v eni naslednjih številk.</p>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>div2</head>
               <div type="div3">
                  <p>Eden od nagovorov, ki jih je imel leta 2943 in 2944 po radiu pisatelj Narte
                     Velikonja in so bili nato natisnjeni v brošuri Malikovanje zločina. Pisatelj je
                     bil na procesu pred izrednim vojaškim sodiščem 24. junija 1945 obsojen na smrt
                     in naslednjega dne, 25. maja popoldne, skupaj z drugimi obsojenci ustreljen in
                     zakopan na strelišču ob Dolenjski cesti.</p>
               </div>
               <div type="div3">
                  <head>Torej, kako je s tisto zlato svobodo narodu?</head>
                  <docAuthor>Narte Velikonja</docAuthor>
                  <p>Če pomeni svoboda narodu to, da so zločinci svobodni, da sme moriti Daki, da
                     sme Kidrič sam nekaznovan streljati svoje sovražnike, če je svoboda, da gore
                     slovenske vasi, kakor bi šlo za praznične kresove, če je to svoboda, da je
                     zgorel Balatnič, če je to svoboda, da so nekaznovano umorili n. pr. župana
                     Bruca, enega najboljših slovenskih županov, če je to svoboda, da so umorili
                     enega najboljših gospodarjev Burgerja, če je to svoboda, da so vaške barabe in
                     delomrzneži umorili svojega velikega dobrotnika župnika Komljanca, če je to
                     svoboda, da so smeli umoriti fante, kakor je bil Emmer, Župec, Kikelj, če je to
                     svoboda, da so smeli razmrcvariti osmošolca Grozdeta, umorili dr. Kejžarja ker
                     so našli pri njem rožni venec, če je to svoboda, da so smeli in mogli vreči v
                     prepad takega župnika, kakor je bil Geohli, potem jaz te svobode ne maram.
                     Slovesno izjavljam: take svobode ne maram! Z zločinski nimam nič skupnega in te
                     svobode ne maram, kajti zločina ne maram. Jaz še enkrat razločno in nedvomno
                     izpovem: "Svobode, kjer bi mi zločinci krojili pojme o raznih moralnih in
                     etičnih načelih, ne maram! Zame bi bilo najhuje, če bi moral na svoje oči
                     gledati, da so tisti na oblasti, ki so požgali najmanj dve sto slovenskih vasi,
                     da so tisti na oblasti, ki so umorili najbolj slovenskega človeka med nami, dr.
                     Natlačena – jaz to vem, ker sem poznal njegove načrte, ker sem poznal
                     umorjenega Marka – zame bi bilo nekaj nedopovedljivo groznega gledati, da so
                     tisti na oblasti, ki so priklicali nad naš narod tako nesrečo, da je ne bodo
                     mogla odpraviti tri pokolenja."</p>
                  <p>Narte Velikonja</p>
               </div>
            </div>
            <div type="div2">
               <head>Poverjeniki Zaveze v zdomstvu</head>
               <div type="div3">
                  <list>
                     <item>
                        <label>I. ARGENTINA</label>
                     </item>
                     <item>
                        <address>
                           <name>Lovro Jan</name>
                           <addrLine>C.C. 907</addrLine>
                           <addrLine>8400 Bariloche</addrLine>
                           <addrLine>Rio Negro</addrLine>
                           <addrLine>Argentina</addrLine>
                        </address>
                     </item>
                     <item>
                        <address>
                           <name>Joža Markeš</name>
                           <addrLine>Virrey Loreto 3365</addrLine>
                           <addrLine>1605 Carapachay</addrLine>
                           <addrLine>Argentina</addrLine>
                        </address>
                     </item>
                     <item>
                        <address>
                           <name>Marjan Šušteršič</name>
                           <addrLine>Gral. Vacca 995</addrLine>
                           <addrLine>1686 Hurlingham</addrLine>
                           <addrLine>Argentina</addrLine>
                        </address>
                     </item>

                     <item>
                        <address>
                           <name>Slavko Urbančič</name>
                           <addrLine>Ramon L. Falcon 4158</addrLine>
                           <addrLine>1047 Buenos Aires</addrLine>
                           <addrLine>Argentina</addrLine>
                        </address>
                     </item>

                     <item>
                        <label>II. KANADA</label>
                     </item>
                     <item>
                        <address>
                           <name>Anton Štih</name>
                           <addrLine>20 Rufford Rd</addrLine>
                           <addrLine>Toronto, Ontario</addrLine>
                           <addrLine>MBW 4V6 CANADA</addrLine>
                        </address>
                     </item>
                     <item>
                        <address>
                           <name>Ema Pogačar</name>
                           <addrLine>57 Andreson Ave.</addrLine>
                           <addrLine>Toronto, Ontario</addrLine>
                           <addrLine>M5P 1H6 CANADA</addrLine>
                        </address>
                     </item>
                     <item>
                        <label>III. ZDRUŽENE DRŽAVE</label>
                     </item>
                     <item>
                        <address>
                           <addrLine>Slovenska pisarna</addrLine>
                           <addrLine>(Anton Oblak)</addrLine>
                           <addrLine>c/o St. Vitus Church</addrLine>
                           <addrLine>6104 Glass Ave.</addrLine>
                           <addrLine>Cleveland, OHIO 44103, USA</addrLine>
                        </address>
                     </item>
                     <item>
                        <address>
                           <addrLine>Franjo Mejač</addrLine>
                           <addrLine>7042 West Tripoli Ave.</addrLine>
                           <addrLine>Milwaukee Visconsin 53220 USA</addrLine>
                        </address>
                     </item>
                  </list>
               </div>
               <div type="div3">
                  <docAuthor>Uredništvo</docAuthor>
                  <p>Vsem poverjenikom se za njihovo dolgoletno in požrtvovalno delo iz srca
                     zahvaljujemo. Vse bralce Zaveze imamo za svoje prijatelje, vas pa posebej
                     cenimo kot nepogrešljivo vez med nami in naročniki. Vemo, da do marsikoga zunaj
                     domovine pride Zaveza tudi po vaši zaslugi. Zahvaljeni torej in ostanite nam
                     zvesti! </p>
                  <p>Dragi bralci in naročniki! Nova Slovenska zaveza ima velike naloge. Postaviti
                     mora Farne spominske plošče. Dobojevati mora boj za pobito slovensko narodno
                     vojsko in njeno pravdo. Delati mora za to,da se zasvetijo demokratični cilji
                     slovenskega protikomunističnega upora. Mnogi nas ne marajo: sovražijo nas v
                     določenih političnih kvartirjih in v medijih. Boljšega poklona si res ne bi
                     mogli želeti. Vas pa bi radi pridobili za to, da nam posmagate. Nova Slovenska
                     zaveza bo svoje naloge lahko opravila, če bo močna. Njena moč se kaže tudi v
                     številu naročnikov Zaveze. Ali se ne bi za trenutek ustavili in si rekli: Če ne
                     boš ti, ne bo nobeden. </p>
               </div>
            </div>
         </div>
      </back>
   </text>
</TEI>
