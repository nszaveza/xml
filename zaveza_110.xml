<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti	– s posebnim ozirom na krizo slovenstva po boljševiški revoluciji in	državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Lenart Rihar</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Likovna zasnova naslovnice </resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali:</resp>
					<name>Franc Friedrich </name>
					<name>Tamino Petelinšek </name>
					<name>Janez Rihar </name>
					<name>Bogomir Štefanič </name>
					<name>Ivo Žajdela </name>
					<name>Primož Lavre </name>
					<name>arhiv Rafaelove družbe </name>
					<name>arhiv Zaveze </name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v	besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent> KB XML </extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Domača stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova Slovenska zaveza</p>
				</availability>
				<idno type="issue">110</idno>
				<idno type="ISSN">xYxyxcc ??</idno>
				<date>2019-08-19</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope unit="issue">110</biblScope>
							<biblScope unit="vol">XXVIII</biblScope>
							<biblScope>številka 4, december 2018</biblScope>
							<date when="2018-12">2018</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2019-08-19">
				<name>Alexander Jerman</name> - pregled besedila <name>Alexander Jerman</name> -	pretvoril besedilo v zapis TEI, dodal strukturne oznake </change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 110</titlePart>
					<titlePart>Revija za duhovna, kulturna in politična vprašanja sedanjosti in	prihodnosti – s posebnim ozirom na krizo slovenstva po boljševiški	revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2019</docDate>
				</docImprint>
			</titlePage>
			<divGen type="toc"/>
		</front>
		<body>
			<pb n="001"/>
			<div1>
				<head>Aktualni kulturnopolitični komentarji revije Zaveza</head>
				<div2>
					<head>Naličje in presežno </head>
					<docAuthor>Lenart Rihar</docAuthor>
					<div3>
						<p>Najbolj priostren Hamletov stavek, bi se, da bi v njem zgostili večino	slovenskih dilem, lahko glasil: resničnost ali prevara, to je zdaj	vprašanje. Ni naključje, da se s tem vprašanjem tako ali drugače	spopadajo tudi naslednja tri uvodna besedila Zaveze, čeprav tema kot	običajno ni bila sugerirana. Pravzaprav je vprašanje resnice in	resničnosti osrednje vprašanje in razlog za obstoj Zaveze vse od njenega	začetka. Sinoči sem povsem mimo tega konteksta prebral dva članka iz	nekdanjih Zavez in oba sta že v naslovu izražala isti binom. Prvi nosi	naslov <emph>Resnica in ponaredki</emph>, drugi <emph>Naličje in	resničnost</emph>. Odkrivanje dejstev, motrenje resničnosti in	pričevanje za resnico, obenem pa razkrinkavanje laži, ponaredkov in	manipulacij – to je kot rečeno vseskozi poslanstvo Zaveze. Nobenega	dvoma ni, da je to svojo vzvišeno nalogo, ki je bila v svoji zahtevni	izčiščenosti tudi ekskluzivna, opravljala nadvse kakovostno. Omenjena	ekskluzivnost ima dve dimenziji. Prva je notranja in pomeni, da je bila	to na nek način edina naloga Zaveze. Druga njena razsežnost pa Novo	Slovensko zavezo postavlja v ekskluziven položaj glede na druge	ustanove, od katerih bi upravičeno pričakovali podobno jasno fokusirana,	čista in dosledna (!) prizadevanja. </p>
					</div3>
					<div3>
						<head>Trkajte, a se ne bo odprlo</head>
						<p>A ne glede na zapisano zapažamo neko veliko neskladje med omenjeno	kakovostjo in njenim učinkovanjem v najširši slovenski družbi. Kvas	Zaveze ne deluje. V tem smislu se porazno dogajanje – z nekim presledkom	ob začetku zasilne demokratizacije – nadaljuje. Nemalokrat smo pod	vtisom, da celo nazadujemo. Kar ni čudno, saj nas vsakič znova šokirajo	večji ali manjši bizarni domisleki, ki po začetnem začudenju – a brez	potrebnega upora – postopoma dobijo svoj prostor v polju normalnega.	Družbo pa vodijo stran od resničnosti. </p>
						<p>Neprestano se izvajajo manevri, s katerimi hočejo relativizirati	diabolično izjemnost boljševiške revolucije. Da jo je pobudil Anton	Mahnič s svojo jasno profiliranostjo, da jo je povzročila katoliška	predvojna politična premoč, da je bila uspešna zaradi razprtij med	frakcijami v katoliškem taboru, da jo je omogočila Cerkev s	protikomunistično gonjo<note place="foot" n="1"> Mimogrede. Nekoč je ta	izraz uporabila ena bolj razvpitih sociologinj in prof. Justin	Stanovnik jo je zavrnil: <emph>Kadar zadene ob Cerkev, se zaslišijo	iz nje glasovi temnega apriorizma. Tako zelo, da gospa, ki	očitno zna pisati, nenadoma izgubi kontrolo nad jezikom. Da ni	mogoče reči »gonja proti komunizmu«, je vsakomur tako jasno,	kakor je jasno, da ni mogoče reči »gonja proti nacizmu« ali	»gonja proti alkoholizmu«.</emph>
							</note> in (ne glede na očitno anahronost) z rekrutiranjem nevednih	fantov<note place="foot" n="2"> Naj tudi tu spomnimo na	ničkolikokrat citirano izjavo »nevednega fanta« ob ubitem očetu:<emph>Jaz se bom branil.</emph>
							</note> v protikomunistične formacije, da je bila skupaj s pobojem	slovenske narodne vojske (spet ne glede na očitno anahronost) protiutež	drugemu očitanemu zločinu, kolaboraciji. Revoluciji podeljujejo	normalnost s tem, da teroristično uzurpacijo oblasti prištevajo k eni od	slovenskih vlad. Ali s tem, da dajejo krvavemu ekscesu, ki se mu reče	kočevski proces, status veljavnega prava. In tako dalje brez konca. </p>
						<p>Obenem želijo doseči, da bi bila nevarna tema definirana tudi z najbolj	vprašljivih strani in s tem za vse nekonfliktne državljane zaključena.	Zato se tu in tam prizna kako »napako«. Za primer, če bi ob vsem tem še	kdo upal kaj reči o resničnem dogajanju, pa sta bili v slovenski prostor	učinkovito lansirani dve primerno inkriminirani in kontekstualizirani	besedi: revanšizem, če gre za navadnega človeka, in revizionizem, če gre	za stroko. </p>
					</div3>
					<div3>
						<head>Vse je samo laž in taktika</head>
						<p>Omeniti velja še režimsko zgodovinopisje s svojimi raznovrstnimi	ojačevalci, ki vse bolj arogantno zanikuje totalitarizem v	Sloveniji.<note place="foot" n="3"> S tem v zvezi naj opozorimo na v	tej številki objavljeni uvod v jubilejno izdajo Solženicinovega	Otočja gulag. Tole je ena izmed pomembnih misli: <emph>Solženicin je	postavil bistveno tezo, da se strahotnih ekscesov komunizma ne	da priročno opravičevati s pokvarjenostjo sovjetskih voditeljev,	s Stalinovim kultom osebnosti ali nemočjo, da bi sicer	občudujoča in sijajna utopična načela marksizma ustrezno	udejanjili. Solženicin je dokazal, da na deset milijone mrtvih	in uničenje toliko drugih ljudi neposredna vzročna posledica	filozofije, morda še huje – teologije, ki je gnala komunistični	sistem.</emph>
							</note> To počnejo ljudje iste boljševiške denominacije, ki je v	Franciji z debelo kožo salonskega levičarstva predlagalo zakon, s	katerim je zanikanje holokavsta kaznivo ... Če pomislimo, da so se znali	ljudje te sorte, ko se jim je zdelo taktično uporabno, iti tudi	organizatorje procesij svetega rešnjega telesa, nam ta brezsramna	gimnastika ne bo tako čudna. Je pa kameleonska strategija element, ki ga	je nujno premotriti zato, da bi zadostno spoznali naravo boljševizma. Za	naš prostor bi bilo tako spoznanje še posebej dobrodošlo, ker bi potem	lažje razumeli različne taktične povrhnjice v bistvu istega zločinskega	bistva na Primorskem, na Štajerskem, na Koroškem in drugod. </p>
					</div3>
					<div3>
						<head>Moj bogec čez vse</head>
						<p>Seveda bi lahko naštevali v nedogled. Kot smo že večkrat opozorili, v tem	nevarno kaotičnem stanju ni v pomoč niti zahodni svet, ki se prenareja	ali pa res ničesar ne ve o tem totalitarizmu. In nas tako s svoje strani	zasiplje z vsem mogočim – vse tja do frivolnega tiskanja totalitarnih	simbolov na majice in pivo.</p>
						<p>Kot je za levičarsko miselnost običajno, vzamejo partikularno dobrino, jo	absolutizirajo in potem z njo terorizirajo vse preostalo vrednostno	obnebje. Ta božanstva so lahko ekologija, ženski trebuh, natančno	ciljane manjšine, boj zoper t. i. sovražni govor ipd. Med najbolj	uporabnimi in uporabljanimi artikli pa je seveda protifašizem. Z njim na	ustih, ker ima zanje absolutno veljavo, z lahkoto zanemariš sto	milijonov žrtev. Bežno izražen dvom v to denimo, če je res prav vsak	imigrant največja dobrobit Evrope, je tako brez težav pripoznan za večje	zlo kot milijoni mrtvih zaradi ideologije. Taka leva pamet je usodno	nagnjena k enoumju. Pri njej potemtakem tudi ni težave, če sovraži že	samó omembo naroda in narodne zavesti, v isti sapi pa govori o	izdajalcih tega istega osovraženega naroda. </p>
					</div3>
					<div3>
						<head>H komu naj pojdemo?</head>
						<p>A vrnimo se k naši izhodiščni poanti. <emph>Unicum</emph> boljševiške	revolucije kot neizzvane eksplozije zla se želi razvodeneti z vsem	mogočim, in to iz njenih lastnih ideološko pragmatičnih razlogov.	Argument v prid resničnosti pri tem ne zaleže. A tu bi za sklep radi	opozorili na to, da ta fenomen vendarle ni nastal iz nič. Kljub vsemu je	novi vek pripravljal teren za takšne unikatne revolucije, ki so dotlej	znani svet in njegove etične predpostavke preklale in zmaličile. To se	je zgodilo predvsem z ukinjanjem transcendence oziroma z vse večjo	emancipacijo človeka. Se pravi, da nismo imeli več zanesljive opore	zunaj našega sveta, prek katere lahko našo pojavnost tehtamo, neke	reference, zaradi katere nismo v nevarnosti ene same vseenosti, neke	točke, zaradi katere ni vse dogovorno (ali izbojevano). Brez presežne	danosti prava in navidezna resničnost nimata učinkovitega kriterija.	Poraz ene ali zmaga druge ni stvar dejstev in resnične vrednosti, ampak	stvar taktike, propagande, všečnosti in premoči.</p>
						<p>Neredko se dogajajo stvari, ki so za normalnega človeka zunaj razuma, a	kot rečeno počasi dobivajo domovinsko pravico. Zato ni več prav velikega	dvoma, da bo bitka za normalnost izgubljena, če ne bomo v zavezništvu z	nečim presegajočim. Ta morda na videz pristriže peruti svetu, kakršnega	ustvarja emancipiran sodobnik, prekucne kak babilonski stolp, a omogoča,	da se vrnemo k resničnosti. Tudi k slovenski resničnosti, iz katere	edino teče pot v prihodnost. </p>
						<figure>
							<graphic url="slike_z_110/z_110_01.png"/>
							<head>Ne samo zemlja, tudi večnost … Spomenik Karlu Mauserju <name>Janez	Rihar </name>
							</head>
						</figure>
					</div3>
				</div2>
				<div2>
					<head>Nesprejemanje svojega in božična zazibalka </head>
					<docAuthor>Matija Ogrin </docAuthor>
					<div3>
						<p>Nova Slovenska zaveza si prizadeva, da bi Slovenci ohranili spomin na	določene ljudi in njihova dejanja izpred dolgih desetletij, na njihove	usode in na težo teh usod – in da bi hkrati s tem ohranili tudi spomin	na pomen, ki ga te človeške usode ohranjajo prek nekdanjega časa in	časovnih menjav v naš čas. Redko čemu so prevladujoče silnice našega	časa tako nasprotne in tako tuje kakor tej temeljni usmeritvi Nove	Slovenske zaveze. Silnice našega časa človeka vodijo k temu, da dojema	resničnost kakor da je ploska, brez globine, po njej je moč drseti in se	nikjer zares ne ustaviti, ne ustaliti, ne pripoznati nečesa kot vredno	in trajno. Zato je v očeh velike večine edino, kar na tej gladki	površini zares velja in šteje, le družbena moč, družbeni vpliv. Zato	večini ni pomembno, kaj je pod gladko površino vsakdanjosti res in prav,	ampak le, kaj se da praktično in učinkovito narediti, ukreniti, doseči	ali preprečiti. </p>
						<p>Epohalen pojav, ki se zdi, da obvladuje mnoge ljudi našega časa, je	velika izguba stika s tistim, kar je bilo poprej, pred nami: izguba	zavesti povezanosti ali kontinuitete s predhodnim in nekdanjim – to je	morda žariščen problem sedanjega stanja. Od tod namreč izhaja nezmožnost	čutiti neko izročilo kot svoje, nezmožnost dojemati sebe kot pripadnika	nečesa, kar je bilo poprej, kot odgovornega za nekaj, kar nam je dano in	je že od prej. Ta velika nezmožnost mnogih Slovencev, morda pa nasploh	Evropejcev naše dobe, je le druga plat močno zmanjšane zmožnosti	globljega zavedanja časa in časnosti: izgublja se zavest o času kot	preteklosti in času kot sedanjosti ter prihodnosti, zavest namreč, da iz	sedanjosti raste prihodnost in da naša dejanja imajo ter bodo imela	posledice, iz naših dejanj že zdaj kali in raste prihodnost … Tudi	prihodnost tako postane v človeški zavesti nekako odsotna, mnogi ne	mislijo več nanjo ali pa zgolj pragmatično, v mejah svojega interesa.	Zdi se, da smo vsaj v polju osebne zavesti postali družba brez zavedanja	preteklosti in prihodnosti. </p>
						<p>Temeljni vzrok vsega tega je verjetno v tem, da iz zavesti mnogih izginja	občutek za presežnost časa, občutek za večnost in Božje. Tako ob izgubi	večnosti, ki je onkraj časa, človek izgubi tudi orientacijo med	preteklim, sedanjim in prihodnjim, ki so znotraj časa. </p>
						<p>Vsak dan lahko vidimo, kakšne posledice to vnaša v slovensko družbo, ki	je gluha ne le za pričakovanja in zahteve NSZ, marveč celo za zahteve po	spoštovanju in uveljavljanju slovenske narodne individualnosti, ki so	bile ob času osamosvajanja med nami splošno sprejete, ali pa se nam je,	mnogim, vsaj tako zdelo. Tako se nam zdaj pospešeno dogaja, da, ker ni	stika s tem, kar je bilo poprej in pred nami, tudi ni stika s tem, kar	sem bil sam in kar smo bili nekoč; družbena vloga in realni vpliv	slovenske kulturne tradicije sta čedalje manjša. V zadnji posledici	pridemo do tod, da nimamo več stika s sabo kot bitjem, zamejenim in	izoblikovanim iz snovi preteklega časa. </p>
						<p>Ob izgubi stika s sabo in s svojim se razraste oboževanje tujega in	»drugega«, ker subjekt brez identitete pograbi (skoraj parazitsko) tudi	pojav drugega kot oporo, kot vsebino, kot nekaj pozitivnega in v tem	smislu trdnega. Iz nesprejemanja svojega raste idolatrija tujega. </p>
						<p>V zadnjih letih je izrazit pojav te vrste npr. nerazumen odnos do	migrantov – zlasti glede njihovega števila v Sloveniji in glede	samoumevne veljave, ki jo v očeh vladajočih medijev imajo v primerjavi s	tistimi slovenskimi družinami, ki so na robu revščine ali celo pod	robom, vendar so v javnosti popolnoma nepomembne, migranti pa se lahko	zatečejo v parlament po posebno zaščito. To pomeni izgubiti stik s sabo	in s svojim in oboževati tuje in drugačno. Konsekvence te izgube samega <figure>
								<graphic url="slike_z_110/z_110_02.png"/>
								<head>Da bi prišli nekoliko bližje k sebi ... <name>Marta Jakopič	Kunaver </name>
								</head>
							</figure> sebe, izgube slovenske istovetnosti v kulturnem in	zgodovinskem pogledu bodo postopoma čedalje bolj drastične in očitne: na	neki ljubljanski osnovni šoli so na zahteve (maloštevilnih) muslimanov	popolnoma izključili iz šolskih kosil in sploh iz šolske prehrane vso	svinjino. Ko pa so krščanski starši skušali doseči, da bi tisti dan	enkrat na teden, ko so po uradnih smernicah šolska kosila brez mesa,	postavili redno na petek in bi tako v šoli uveljavili petek kot dan brez	mesa, so dobili odgovor – saj veste, kakšen –, da sta šola in Cerkev	ločeni in da takega vpliva ne more biti. Tako. Vse to je šele začetek,	saj se nič od tega, kar se zdaj dogaja, ni spočelo danes, marveč pred	leti. Neupoštevanje svojega vodi v oslabitev. </p>
						<p>Ni lahko živeti v času polno in pristno, ne da bi v preteklost ali	prihodnost bodisi bežali bodisi se pred njima umikali. Božični prazniki,	ki so zdaj pred nami, so prav obhajanje nečesa, kar se je zgodilo nekoč	v času, v določenem času, kar pa je za vselej spremenilo človekovo	časnost, jo usmerilo daleč naprej … Naj nas Božič z vsem, kar pomeni in	kar prinaša, trdneje, globlje umesti v naš lasten človeški in slovenski	čas. Naj s tem vsak od nas pride nekoliko bliže k sebi – k sebi in k	svojim osebno, pa tudi kot Slovenec. Naj nas k temu navdihuje nekaj	kitic stare božične zazibalke <emph>Jezusa pozibljimo,</emph> ene	najstarejših slovenskih srednjeveških pesmi, ki v slikovitih podobah	izraža prav Jezusovo skrito gospostvo nad časom in nad večnostjo. </p>
						<p>1. Jezusa poziblimo,</p>
						<p>Srce k nemu nagnimo,</p>
						<p>Nam se je veseliti,</p>
						<p>Dete lipu častiti. </p>
						<p>2. Nemu se prklonimo,</p>
						<p>Z lubeznio ga častimo,</p>
						<p>Saj nam je usim k veselju</p>
						<p>le-tu dete rojenu.</p>
						<p>6. Njega prstici slabi</p>
						<p>So zemlo, nebu dali,</p>
						<p>Vse gore nu planine, </p>
						<p>Te globoke doline. </p>
						<p>7. Vse rožice na puli</p>
						<p>Gvanta po svoje voli,</p>
						<p>Sam gvanta poterbuje,</p>
						<p>Ni brez reve, nadluge. </p>
						<p>8. On špiža vse na sveti,</p>
						<p>Da tičicam živeti,</p>
						<p>Materne prsi uživa,</p>
						<p>Božjo mogočnost skriva.</p>
						<p>9. Njega maihine oči,</p>
						<p>So bile vidit brez moči;</p>
						<p>Vse vidijo po sveti,</p>
						<p>Skritu ni neč detéti. </p>
						<p>10. Je pustil gradi zidat,</p>
						<p>Mesta lepu ocirat [okrasiti],</p>
						<p>V rezderti štali rojen,</p>
						<p>V mrzle jasle položen. </p>
						<p>11. De bi se mi spreumeli,</p>
						<p>Mrzlo dete ogreli,</p>
						<p>Z molitujo, z’dihuvanjam,</p>
						<p>S pokuro, z dobrim djaniam.</p>
					</div3>
				</div2>
				<div2>
					<head>Slaba slika </head>
					<docAuthor>Brane Senegačnik</docAuthor>
					<div3>
						<p>Slika je slaba. Tako v tehničnem kot v vsebinskem pogledu. Oboje pa je	tako ali tako povezano. Slika, ki jo imam v mislih, je nekakšna klinična	slika družbenih in predvsem kulturnih razmer. »Zakaj predvsem kulturnih?	In zakaj slaba? Po kakšnih merilih?« bo mogoče kdo vprašal. »In katero	družbo s tem misliš?« </p>
						<p>V današnjem času je družba na neki način »pogoltnila« kulturo: o slednji	se v prevladujočem »resnem« (akademskem, znanstvenem) diskurzu govori	skoraj samo še kot o družbeni funkciji, ne da bi se ji priznavala kakšna	posebna vrednost, ki ni zgolj politično-ekonomska ali ideološka, kaj	šele moč in legitimnost njenega (vzvratnega) vpliva na družbeno	življenje. (Najbrž se komaj kdo še spomni, da je Jože Pučnik v svojih	socioloških razpravah razvijal prav takšno teorijo kulture in se	zavzemal za njeno živo moč v zgodovinski in politični resničnosti.)	Kulture, ki bi omejevala in zavezovala družbo, pravzaprav ni nikjer več,	razen v pogovornih frazah o družabnem življenju in (nelepem) vedenju.	No, morda jo slišimo še v puhlicah političnih programov in v	samoreklamiranju nevladnih (paravladnih?) organizacij.<note place="foot"	n="4"> Danes nihče ne trdi, da kultura nastaja izven družbe; lahko	pa z dobrimi argumenti zagovarjamo prepričanje, da nekatere oblike	kulture odkrivajo ali artikulirajo razsežnosti življenja, ki jih ni	upravičeno imeti samo za produkt konkretnih družbenih razmer in	njihove dinamike. To so večinoma take, ki zadevajo temelje kulture	in civilizacije; take so tudi v središču skrbi revije<emph>Zaveza</emph>. Med temi je recimo vrednost človeške osebe,	ki ji sicer ne priznavajo vse kulture enakega pomena, nekatere jo	komajda poznajo, kljub temu pa artikulirati jo, ne pomeni, preprosto	kar proizvesti jo: družbene okoliščine, v katerih se artikulira, so	lahko zelo različne in nikakor ne predstavljajo zadostnega razloga	za njihov nastanek, razen če jih opredelimo kar najširše, tako da se	bolj ali manj prekrivajo z antropološkimi temelji, a tedaj z njimi	bolj težko dokazujemo »odgovornost« <emph>specifičnih</emph>družbenih razmer za nastanek takšnih ali drugačnih momentov in oblik	kulture in potemtakem je takšno izhodišče malo relevantno za njihovo	družboslovno interpretacijo. Artikulacije takšnih razsežnosti	življenja sicer nastanejo v določeni kulturi v določenem času,	vendar niso definicije v strogem pomenu besede, to torej pomeni, da	tistih razsežnosti in vrednot, ki se oblikujejo v povezavi z njo, ne	zamejujejo, temveč, nasprotno, odpirajo kot poseben vidik	človeškosti. Odkritje pomena človeške osebe se tako v najbolj grobi	obliki artikulira že s pokopom in spominom na umrle; ta vidik	človeškosti in z njo povezanih vrednot se potem na specifične načine	pretehtava in preoblikuje, npr. skozi zgodovino starogrške	književnosti, kjer je motiv pokopa izredno pomemben, to pa tedaj in	tudi mnogo kasneje močno vpliva na celotno kulturo in civilizacijo.	Takšna kulturna »odkritja« ali »artikulacije« imajo lahko normativen	značaj v tem smislu, da se vsaka kultura in s tem tudi družba mora	soočati z njimi oziroma upoštevati tisti vidik človeškosti, ki ga	odpirajo, če naj bo v relevantnem razmerju z resničnostjo. Nikakor	ne obstajajo nobena sredstva, ki bi družbo prisilila k takemu	razmerju z resničnostjo, razen človeške želje po njem, kolikor je	družba iz teh ali onih razlogov ne deformira ali potlači; iz	zgodovine pa se zdi, da trajna potlačitev vendarle ni mogoča in da	se v družbi prej ali slej razvijejo oblike takšnega razmerja ali pa	se to odrazi v družbeni krizi.</note> Vprašanje je torej predvsem,	kako je s kulturo in zakaj je današnje stanje povezano predvsem z njo. </p>
						<p>Slika pa je po mojem prepričanju slaba zato, ker to, kar je videti na	njej, ni ugodno za svobodno družbeno življenje, še manj za kulturo, ki	bi izražala celovito zanimanje za resničnost (od vnovičnega uvajanja	političnega verbalnega delikta do različnih oblik moralne polucije v	kulturi). Ob tem pa je tudi slabo izdelana, nejasna, a je kljub temu	verodostojna: »stanje duha«, ki ga prikazuje, namreč ni videti slábo,	ker bi bilo popačeno zaradi slabe izdelave, ampak se v resnici izraža	tudi v takšni izdelavi. Kulturo pogosto razlagajo kot refleksijo družbe,	kot podobo, ki jo ima družba o sami sebi; to se mi zdi sicer zelo	nezadostna razlaga, a pove v našem primeru veliko. Premajhen format,	zavajajoče perspektive, izpuščanje in vnašanje elementov, ki jih v	upodobljeni družbeni resničnosti ni, delajo to sliko karseda	nerealistično; toda številni gledalci ji verjamemo in se v svojem	razumevanju družbe in življenja ravnajo po njej. Tako nastaja zanimiv	pojav: ideološko popačena realnost na sliki (v kulturi) prek verjetja	motivira popačeno, neustrezno družbeno ravnanje in družbeno realnost	sicer nedvomno spreminja, vendar nikoli tako, da bi si jo lahko povsem	priličila. </p>
						<p>Če hočemo videti to dvojno pačenje (kako prikrajajoče odslikavanje	resničnosti vodi prakso, ki prikraja resničnost tej podobi), moramo ne	le <hi>ne</hi> verjeti sliki, temveč tudi stati nekje izven vsega tega	dogajanja, nekje, od koder je širši razgled. <emph>Nova slovenska	zaveza</emph> je vedno stala na takšni točki in je po svojih močeh	posredovala dostop do nje tudi družbi v celoti. To točko je	predstavljalo dvoje: zgodovinska dejstva revolucije, ki so bila sprva	javno prikrivana (s pravnimi, družbenimi in kulturnimi sankcijami),	kasneje mimizirana in bagatelizirana, pa končno revalorizirana; in	resničnost življenja v t. i. novi stvarnosti socialistične države. Ne	gre ji torej preprosto samo za to, da bi bila glas posameznikov in	družbenih skupin, ki so bili žrtve revolucije, temveč poskuša celotni	družbi odpreti možnost realnejšega pogleda na skupno zgodovino. </p>
						<p>Tu se odpre še zadnje, posebej žgoče vprašanje: o kateri družbi govorim?	Seveda, se razume, da o slovenski ali, kot je zdaj politično korektno	reči, družbi na zgodovinskem prostoru sedanje Republike Slovenije.	Zgodovina te, če še smemo tako reči, naše družbe ima svoje posebnosti,	velike posebnosti, ki ne dovoljujejo nobene pavšalne razlage, nobene	distancirane intepretacije na podlagi splošnih vzorcev, če jih hočemo	res razumeti. Največja posebnost so prelomni dogodki sredi prejšnjega	stoletja: revolucionarna sprememba narodnega značaja in kar dobesedna	fizična sprememba prebivalstva z množičnimi poboji in prisilno	emigracijo. Neposreden podaljšek in dopolnitev teh dogodkov je zaukazan	molk, tako rekoč večdesetleten uradni neobstoj dogodkov tolikšnih	razsežnosti: formativna dejstva so tako hkrati obstajala in ne	obstajala; takšna dvojnost v odnosu do bistvenega je nedvomno	zaznamovala vse nadaljnje družbeno in kulturno življenje. V luči tega se	seveda na nov način odpirajo tudi vprašanja dotedanje slovenske	zgodovine, družbe in kulture: v kolikšni meri so bila »semena razdora«	(V. Blažič) zasejana že prej in od kdaj in v kolikšni jih je dosejal in	pozoril aboslutni novum komunistične revolucije.</p>
						<p>A družba ima še drugo, globalno razsežnost. Že v času druge svetovne	vojne je bil boj za ohranitev stare, »demokratične« politeje (kakorkoli	šepava je že ta bila), verjetno boj brez možnosti zmage, čeprav so po	»logiki stvari« demokratično prepričani ljudje upravičeno verjeli vanjo	in v podporo zahodnega sveta. Ne spuščam se v to, ali so bile vse glavne	poteze protirevolucionarne strani in revoluciji nenaklonjenega dela	družbe resnično pretehtane, dobre, se pravi politično smiselne in v tem	smislu etične;<note place="foot" n="5"> Vsekakor pa je nujna naloga	zgodovinopisja raziskovanje teh potez in usmeritve, iz katere so	nastale, zlasti o obsegu, značaju, pravih motivih in ozadju	funkcionalne kolaboracije, naloga kulture pa upoštevanje izsledkov	teh raziskav in njihova refleksija in etična osvetlitev. Ta je	potrebna tudi, ko gre za posamezne dogodke in ljudi, pri čemer je	jasno, da ni mogoče priti do docela čiste neproblematične etične	slike, razen če širša etična načela podredimo ideolški idealizaciji	in performativu – torej če zgodovine ne raziskujemo in vrednotimo po	(čim širše sprejetih) etičnih načelih, temveč jo prilagajamo vnaprej	danemu idealnemu vzorcu (v slovenskem primeru je zares	»družbotvoren« in problematičen revolucionarni) in jo na ta način	izdelujemo. </note> ne vidim pa, kako bi se lahko s kakršnokoli	potezo izognili zatonu demokracije in nastopu diktature. Ali bi lahko	glavni akterji protirevolucionarne strani na kakršen koli način ublažili	ples smrti in pohabljajočega molka, ki je sledil tem zatonu, je drugo	vprašanje, vendar spet vidim zelo malo možnosti, da bi lahko odvrnili	tisto, kar je bilo za uveljavitev komunistične oblasti teoretično nujno	(revolucionarni teror) in se je izkazalo za praktično nepogrešljivo.	Odločila je konstelacija velikih, svetovnih sil, ki je podobno usodo	določila tudi drugim srednje- in vzhodnoevropskim družbam, katerih	zgodovinska in politična situacija je bila veliko drugačna. V tem smislu	je bila usoda družbene svobode in (nepopolne) demokracije vzhodne in	srednje Evrope tragična. Tistih zgodovinskih družb in kultur, vključno s	slovensko, ne gre idealizirati, to bi bilo zmotno. Toda prepovedovati	vsako kritično refleksijo potez zmagovitega Zahoda, tako politično	strateško kot etično, in jo kar počez razglašati za revizionizem ali	celo fašizem, je nesprejemljivo. To nas vodi v bližino sodobne kulturne	proizvodnje fašizma kot široko uporabne tehnike kulturne in družbene	diskvalifikacije. </p>
						<p>Marsikak bralec bi, če bi mu to pisanje zašlo v roke, že zdavnaj	naveličano zamahnil z roko nad takšnim razočaranim pomladništvom in	jalovo zagledanostjo v preteklost. To <figure>
								<graphic url="slike_z_110/z_110_03.png"/>
								<head>Slaba slika <name>Arhiv Zaveze </name>
								</head>
							</figure> si zlahka predstavljam. Da je pomladna paradigma preživeta, ne	mislijo le tisti, katerih oblast je neposredno ogrozila, torej	pripadniki politične in kulturne kontinuitete, temveč tudi nekateri	medijsko vidni pisci t. i. alternativne desnice. Po svoje imajo prav;	zgodovinopisje pomladnega dogajanja še niti začelo ni čisto zares	raziskovati. Toda kar zadeva zgornje vrstice: te niso niti idealiziranje	preteklosti niti iluzija o neproblematični, vsekozi svetli slovenski	pomladi. So kvečjemu opozorilo na tisto, kar je z njo bolj simbolno	zažarelo kot družbeno zaživelo, na tiste cilje, ki so bili globok	upanjski navdih pri nastajanju države, navdih, ki pa je pošel – ali bil	celo udušen – pri ustanavljanju demokratične kulture. A to nikakor ni	samo rezultat – personalne, strukturne, mentalitetne – navezanosti na	socialistično preteklost. </p>
						<p>Danes je usoda slovenske družbe še bolj globalizirana kot kadarkoli.	Preprosta opozcija med socialistično preteklostjo in Vzhodom na eni ter	svobodnim Zahodom, svetom prostega trga in prihodnosti, na drugi je sama	postala preteklost. Kaj je danes Zahod, ki je dosegel veliko zgodovinsko	zmago (gotovo podprto tudi z obstojem vojaške sile, a ne da bi jo	uporabil)? Ta zmaga je bila nedvomno ekonomska. Ali je bila tudi	kulturna, je že bolj zapleteno vprašanje. Vzorci demokratične kulture so	politično nedvomno preživeli vzorce monopartijskega socializma. Toda	stvari se skozi čas nenehoma spreminjajo in danes na obzorju zahodne	kulture žarijo misli in pojavi, ki smo se jih v nekaj spremenjeni obliki	nagledali v svoji (neprostovoljni) socialistični preteklosti. Kolikšen	je obseg tega in kako globoko ti intelektualni in kulturni pojavi	določajo celotno življenje Zahoda? Kakšne so njihove politične	posledice? O tem je težko soditi, a bojim se, da vse to dogajanje,	čeprav zagotovo ne zadeva neposrednih oblik politične tehnike	(parlamentarne demokracije), ni postranski pojav ali »kulturniški	eksces«. In kaj to pomeni? Da se stvari radikalno obračajo? <emph>Ex	Oriente lux</emph>? Ne, tolikšne naivnosti, kot jo kažejo nekatere	desničarske politike in celo posamezni katoliški misleci, ki gledajo	odrešenika v Putinu, si nikakor ne sme privoščiti, kdor bi rad ostal	zgodovinsko, družbeno in kulturno priseben. A to pomeni samo, da je	sedanje stanje izredno zapleteno in da je slika slaba. Če je tisto, kar	si želimo, slovenska demokratična kultura, seveda. </p>
						<p>Osupljiv znanstveni in tehnični napredek je v največji meri sad	zahodnjaškega življenja in pojmovanja resničnosti: in seveda nekaj,	čemur bi se bilo neodgovorno, celo neetično odreči. Toda tak način	življenja je navdihovala in v veliki meri omogočila predstava o človeku,	ki stoji nad zgodovino in zunaj nje; ki vidi v tradiciji spono in svojo	etično dolžnost v tem, da jo preseže in odpravi. Njene korenine pa	»nadzgodovinski« človek odkriva globoko, tako rekoč v molekularnih	razsežnostih življenja. Odtod inspiracija za drobljenje vseh	tradicionalnih oblik v kulturi, umetnosti, družbi, medosebnih odnosih.	Nekateri menijo, da so to samo pretiravanja in da so za vse krivi	družboslovci; da bo vse v redu, ko bodo več moči pridobili inženirji.	Sam menim, da je pretiravanje ravno slednje in da takšno poenostavljanje	diši po magiji. In da predvsem izpričuje slabo razumevanje danes	prevladujočih oblik razumevanja resničnosti in njihovih posledic. Toda	zares: je mogoče ohraniti veliki zagon preoblikovanja sveta moderne dobe	in obenem pripoznati svojo neločljivo človeško povezanost z njim, svojo	odvisnost od njega, ki jo izpričujejo med drugim tudi številne oblike	tradicije? Kje najti mero za to? In predvsem: kako v tej epohalni zgodbi	biti resničen, kako ohraniti samega sebe, priznati svojo omejenost in	nemoč in dati dihati svojemu hrepenenju po večnosti? Kajti kaj pomaga	človeku, če ves svet pridobi, samega sebe pa izgubi (prim. Mt, 16,25)?	Pravi motor velikih dilem, družbenih, zgodovinskih in kulturnih, se	skriva v tem vprašanju, čeprav ga na kulturni sliki naše resničnosti ni	več mogoče najti. </p>
					</div3>
				</div2>
				<div2>
					<head>Navideznost resničnosti</head>
					<div3>
						<p>Helena Jaklitsch</p>
						<p>Ravno tiste dni, ko sem pisala uvodnik, je do mene prišla novica, da je v	Angliji umrl John Corsellis. Zdelo se mi je prav, da svoj uvodnik zaradi	tega nekoliko spremenim, saj si ta izjemen, čeprav zelo skromen gospod	to zasluži. Marsikateri Slovenec pozna njegovo ime. Sama sem si z njim v	krajših ali daljših intervalih dopisovala, ko sem raziskovala življenje	slovenskih beguncev po drugi svetovnih vojni. Mnogi begunci, ki so se po	vojni znašli v taboriščih na Koroškem, so se ga spominjali z veliko	hvaležnostjo, saj jih je takrat, tistega maja 1945, na Vetrinjskem polju	sprejel kot ljudi ter se po svojih močeh trudil, da bi jim vsaj nekoliko	olajšal taboriščno življenje. Tudi ko se je njihova taboriščna pot	končala in so šli v svet, je Corsellis z mnogimi med njimi ohranil	stike. V hvaležnosti pa tudi želji, da se odkupi vsaj na osebni ravni,	če tega že ni (bila) sposobna narediti njegova domovina, za	soodgovornost za smrt toliko nedolžnih fantov, čeprav sam pri tem ni	imel nič, je napisal knjigo z naslovom Slovenija 1945 : Smrt in	preživetje po drugi svetovni vojni.</p>
						<p>V pogovoru, objavljenem leta 2005 v Mladini (vem, skoraj neverjetno, da	so mu tudi tam dali besedo), je povedal, da ga je, ko je spremljal	slovenske begunce, najbolj presenetila izredna morala celotne skupnosti,	njena izjemna trdnost, da navkljub poskusom oteževanja taboriščnega	življenja z vseh strani vztraja pri svojih številnih dejavnostih, ki jih	je začela v taboriščih. Fascinirala ga je kakovost življenja, h kateri	so Slovenci težili, in namesto da bi bili po treh letih težkega	begunskega življenja obupani, so »polno živeli kot avtonomna skupnost«.	Svoje takratno razmišljanje je zaključil z besedami: »Po naravi sem	optimist, ampak moj optimizem ni segel tako daleč, da bi v begunčkih z	vetrinjskih polj videl kardinale, prefekte in predsednike vlad.« </p>
						<p>Ob novici o njegovi smrti me je spreletela misel o odhajanju še zadnjih	pričevalcev tistega usodnega časa. O odhajanju tistih, ki so iz »prvih	vrst« doživljali vso bedo vojne, bratomornega obračunavanja, povojnih	grozot in neštetih krivic, ki jih je prinesla »svoboda po svobodi«. O	odhajanju tistih, ki so šele v samostojni Sloveniji dobili pravico do	svobode govora in javne besede (čeprav bi jim jo nekateri radi spet	vzeli). Odhajajo taki, ki so znali in zmogli kritično gledati svet okoli	sebe in opominjati, da socialistični raj ni bil tako rožnat, kot bi	danes radi nekateri prikazali. Od zadnje številke Zaveze smo tako	pokopali dva velika Slovenca, ki sta vsak na svoj način, skozi svoja	občutenja in spoznanja ocenjevala in razkrivala našo zaznamovanost ali	poškodovanost zaradi preteklega režima: Alojza Rebulo in Andreja	Capudra, zapustili pa so nas tudi nekateri Možinovi pričevalci. </p>
						<p>Pričevalci torej odhajajo, polje zgodovine pa se znova (ali še vedno)	bolj odpira manipulacijam, potvarjanjem in izkrivljanjem. Saj je enako	tudi drugod po svetu, v vseh časih in v vseh sistemih, toda pri nas je	občutljivost za to manipulacijo in zlorabo še večja, saj nam ni uspelo	obračunati s preteklim totalitarnim režimom niti do njega vzpostaviti	kritične distance, kot bi jo morali in kot bi si kot narod zaslužili.	Komunistična interpretacija realnosti, servirana iz vseh strani in na	vse mogoče načine, se je pač dodobra zasidrala v naš miselni svet. </p>
						<p>To je bilo opaziti tudi ob obisku svetovno znanega kliničnega psihologa	iz Kanade v Sloveniji. Jordan Peterson, ki mu je prepoznavnost prinesel	njegov upor zoper zakonsko zahtevo, da mora posameznika nagovarjati kot	ta sam želi, ne pa kot moškega ali žensko, je konec novembra pred nekaj	manj kot dva tisoč obiskovalci svoj razmišljanje začel z opombo, da	prvič nastopa v državi, ki je bila nekoč za železno zaveso. To je bil	zgolj uvodni stavek, ki pa je še isti popoldan na družbenih omrežjih,	kasneje pa še v nekaterih osrednjih medijih sprožil pravi vihar med	zagovorniki levičarske ideologije, ki Petersona in njegove argumente	bolj slabo prenesejo. Levičarji, ki se napajajo iz totalitarnega	'vsevedenja' in se imajo za edine legitimne razlagalce zgodovine, so	začeli vehementno zatrjevati, da Jugoslavija, torej tudi Slovenija,	nikoli ni bila za železno zaveso. Nič ni pomagalo navajanje besed	Winstona Churchilla, ki je leta 1946 ta pojem prvič uporabil, ko je	dejal, da se je »od Szczecina ob Baltskem morju do Trsta na Jadranu	spustila čez celino železna zavesa« ter s tem tudi povedal, na kateri	strani svobodnega sveta je Jugoslavija. Nič ni pomagalo spominjanje na	to, da so v Sloveniji še konec osemdesetih let na meji streljali na	tiste, ki so hoteli na drugo stran. V slednjem niso zmožni prepoznati	očitnega paradoksa, ki se ponuja sam po sebi: zakaj bi nekdo žrtvoval	svoje življenje, če pa naj bi naša prejšnja država, kot zatrjujejo,	vsakomur omogočala prosto gibanje, torej tudi prehod čez mejo. Kot	papige so ponavljali mantro o tem, da je bila Jugoslavija drugačna od	preostalega vzhodnega sveta, ki je bil pod vplivom Sovjetske zveze.	Jugoslavija, torej tudi Slovenija, je bila po njihovem svobodna država.	Vsakdo je lahko šel, kamorkoli je hotel, meje so bile na široko odprte	(pa smo spet pri zgoraj omenjenem paradoksu). Pri nas se je dobro	živelo, vsak je dobil službo, vsak je lahko govoril, kar je želel;	sistem ni nikogar omejeval niti nikomur nič jemal. </p>
						<p>Res je. Pri nas smo imeli svobodo gibanja, pravico do izrekanja lastnega	mnenja, pravico do proste izbire službe ali svobode do izražanja vere,	če naštevanje skrčim le na nekaj najbolj pogosto navajanjih trditev.	Vsaj na papirju. Toda ta svoboda gibanja je bila (skoraj do konca	prejšnjega sistema) zelo navidezna, kot je bila navidezna pravica do	izrekanja lastnega mnenja ali pravica do svobode izražanja vere. Seveda	je vsak lahko povedal na glas, kaj misli, če je le bila ta misel v	sozvočju z diktirano mislijo komunistične partije. Drugače je svojo	»svobodno misel« zelo drago plačal. Prva leta po vojni s smrtjo,	dolgoletno zaporno kaznijo, kasneje pa z raznimi administrativnimi	kaznimi, tudi v obliki delovnih in prevzgojnih taborišč. No, pravzaprav	je grožnja z večmesečnim »obiskom« katerega od slovenskih zaporov visela	praktično vse do konca »novega sveta«. Tega se je zavedal čisto vsak, to	je bilo zapisano v vsak atom vsakega državljana. Fizično in psihično	ustrahovanje prvih nekaj povojnih let je imelo odlične rezultate. Dobro	se je živelo s 'prešvercano' kavo, 'prešvercanimi' kavbojkami in	pralnimi praški, boni za bencin ipd., medtem ko so bile police v	trgovinah na naši strani meje bolj ali manj prazne ali vsaj zelo skopo	založene. Vsak je dobil službo; tistim, ki so zaradi brezposelnosti	kvarili to podobo, je država v 60. letih omogočila odhod na delo v	tujino (na ta način pa je prišla še do deviz, ki jih je tako	potrebovala), tistim, ki ji niso bili po volji, je radodarno ponudila	slabše plačana delovna mesta. Pravica do svobodnega izražanja verske	pripadnosti pa se je udejanjala v popisovanju teh, ki so obiskovali	nedeljske maše, ter njihovem 'nagrajevanju' pri iskanju služb ali	napredovanju. Še danes se ta 'spoštljiv' odnos odraža v pravici raznih	umetnikov in dušebrižnikov do norčevanja iz vernih in žaljenja verskih	simbolov, še posebej tistih, povezanih s krščanstvom. </p>
						<p>Vem, da sem o vsem tem že večkrat pisala, toda ob tako vehementnem	zanikanju obstoja železne zavese v našem prostoru je več kot očitno, da	je treba znova in znova ponavljati zgodovinska dejstva. Saj veste: da se	ne bomo kar naenkrat zbudili v svet, v katerem bo obveljalo, da je bila	povojna Jugoslavija prava Indija Koromandija za zahodni svet in da bile	pravzaprav naše zahodne sosede tiste, ki so streljale na svoje ljudi,	ker so hotele k nam. </p>
						<p>Ampak da za to navidezno blaginjo in srečo ne bomo iskali primerov samo v	preteklosti, se ozrimo še malo v današnjo slovensko <figure>
								<graphic url="slike_z_110/z_110_04.png"/>
								<head>Navidezna resničnost <name>Arhiv Zaveze </name>
								</head>
							</figure> realnost, ki nam prav tako ponuja obilje tega. Verjetno ni med	nami nikogar, ki ne bi slišal za poziv predsednika vlade podjetjem v	državni lasti, da naj nehajo oglaševati v medijih, ki širijo nestrpnost	in sovražni govor. Njegov navidezno nevtralen poziv je zbudil val	ogorčenja v desno usmerjenih medijih in politikih ter pri ljudeh, ki	izhajajo iz pomladnega političnega prostora, na drugi strani pa	odobravajoče odzive levičarskih medijev in politikov ter zagovornikov	levičarske ideologije in ideologije rdeče zvezde. Ti slednji so se z	navidezno začudenostjo spraševali, zakaj so se »ta desni« tako zagnali v	to izjavo predsednika, saj jih ta ni posebej omenjal – razen seveda, če	se niso sami prepoznali med tistimi, ki	Marjeta2018-12-03T09:17:00.56M<note>Sem prebrala Šarčevo sporočilo	pa nisem našla navedenega v njegovem spisu, tako da ne more biti	označeno kot citat. </note>širijo nestrpnost in sovražni govor.	Njihovo zgražanje dejansko kaže na vso njihovo pokvarjenost ali	uničujoče posledice zatemnitve uma, če hočete. Čeprav predsednik vlade	res ni omenjal nobenega medija, nobene politične opcije, je bilo čisto	vsem, ampak res čisto vsem (tudi tistim, ki so se s takim začudenjem	sprenevedali) jasno, katerim medijem je bil njegov poziv namenjen. Res,	popolnoma jasno in nedvoumno, čeprav je bila njegova izjava, kot že	omenjeno, navidezno popolnoma nevtralna. Nekdo, ki jo je bral od zunaj,	ki ne pozna slovenskega prostora in njegove totalitarne poškodovanosti,	se je lahko popolnoma upravičeno začudil ob odzivu demokratične strani,	v smislu »saj se menda ne uvrščate med tiste, ki širijo sovražni govor	in nestrpnost?!«. Nekdo, ki ne razume slovenske realnosti, ne more	razumeti, da je za vladajočo nomenklaturo (z njenim stricem v ozadju, ki	je zahtevo po uničenju medijskega prostora, ki misli drugače, oznanil na	Ilovi Gori) sovražni govor in nestrpnost vsaka kritika zoper njo in	njene poglede na svet. </p>
						<p>Tako navidezno, kot je bila navidezno nevtralna izjava predsednika vlade,	so bile nevtralne tudi objave, dokumenti, pravila, novice ipd., ki so	nastajale v 60., 70. in 80. letih prejšnjega stoletja. Papir vse	prenese, pravijo. Tudi takrat je. Realnost, ki se je skrivala za temi	papirji, namenjenimi slepitvi mednarodne javnosti, pa je bila nekaj	popolnoma drugega. Nič čudnega, da je bilo treba konec 80. let uničiti	vse arhive in da še danes ne bi dali besede pričevalcem z druge strani.	Tako prvi kot drugi bi namreč preveč zgovorno razkrivali velika	nasprotja med zapisanimi črkami in resničnim življenjem posameznikov in	skupin, ki niso hotele biti poslušne komunistični oblasti in ki v njenem	izključujočem monopolu niso videle uresničitve stoletnih sanj	slovenskega naroda. V tej luči je torej mogoče razumeti vse poskuse	dedičev preteklega sistema, ki se s tako ihto oklepajo oblasti, da bi	ljudje ostajali nevedni in nekritični. V tej luči je mogoče razumeti	tudi rastoče navdušenje nad rdečo ikonografijo, ki jo ta ista oblast na	vseh nivojih in v vseh družbenih podsistemih spodbuja in podpira. Bo že	držalo, kar je rekel Peterson poslušalcem na Gospodarskem razstavišču:	»Nostalgija za komunizmom je nostalgija za nevednostjo.«</p>
					</div3>
				</div2>
			</div1>
			<div1>
				<head>Kako se je začelo</head>
				<div2>
					<head>Razmislek ob prazniku vseh svetih in bližnjem adventu</head>
					<docAuthor>Janko Maček</docAuthor>
					<div3>
						<p>Poletje se je prevesilo v jesen in listje, ki je imelo ponekod čudovite	barve, je skoraj že odpadlo. Listopad je pri koncu in gruden nas bo	kmalu opominjal na čas, »ko leta tek je dokončan, nazaj nam nikdar več	ni dan,« kot poje stara cerkvena pesem. Toda, kdo bo v prihodnjih tednih	ob burnem tempu potrošniškega vrveža še mislil na advent in minljivost	časnega.</p>
						<p>Naši, nekoč večinoma kmečki ljudje, so si pred prihodom zime, ko je bilo	delo na polju v glavnem opravljeno, ko so bili sadovi celoletnega	garanja, večkrat precej pičli, pospravljeni v shrambe, vzeli čas tudi za	pokojne starše, sorodnike in znance na farnem pokopališču. Med cvetjem,	s katerim je gospodinja posebej za ta praznik okrasila njihove grobove,	je morda brlela tudi kaka voščena svečka, ni pa bilo nobene plastike, ki	bi povzročala skrbi komunalnim službam, sicer jih pa niti ni bilo. Na	dan vseh svetih popoldne se je na pokopališču ob grobovih zbrala vsa	srenja in s svojim duhovnikom molila za njihov »večni mir in pokoj.«	Marsikdo je priliko izkoristil za obisk ali vsaj razgovor, proti večeru	pa so vsi odšli na domove in ob zvonjenju zvonov pri fari in podružnicah	molili vse tri dele rožnega venca. Na vernih duš dan so šli v cerkev kot	ob nedeljah, zvečer pa spet doma molili. Tako so praznovali praznik vseh	svetih, ki je bil popoldne že namenjen spominu rajnih in molitvi zanje.	Za otroke je seveda bila tista molitev dolga, toda ob zgledu staršev in	drugih starejših članov družine so potrpeli in vztrajali.</p>
						<p>Morda bo ob teh vrsticah ta ali oni bralec Zaveze godrnjal, češ da	spadajo kvečjemu v Družino, Zaveza pa naj razpravlja o drugih	prepotrebnih vprašanjih, kot na primer o zadnjih parlamentarnih ali	občinskih volitvah. Popolnoma ga razumem, toda vsi skupaj ne smemo	pozabiti, da se je Nova Slovenska zaveza pred skoraj tridesetimi leti	odločila, da so njene prioritete: popis žrtev komunističnega nasilja,	vrnitev njihovega dobrega imena, poprava krivic in postavitev farnih	spominskih plošč. Da bi se mogla tem nalogam resnično posvetiti, se je	odrekla strankarskemu delovanju. Najbrž ni treba dokazovati, koliko je	bilo v tistih letih narejenega. Seveda so bile tedaj razmere bistveno	drugačne: bilo je živih še veliko sorodnikov in prijateljev pomorjenih,	skoraj vsak se jih je še spominjal in jih tudi pogrešal, nasprotniki pa	pravzaprav še niso dobro vedeli, kako naj se v novih razmerah obnašajo.	Nova Slovenska zaveza je imela pri svojem delu velike težave, vendar je	bila ves čas povezana s sebi sorodnimi strankami in jih podpirala	povsod, kjer je upala na prenovitev naše družbe. Samo po sebi je	razumljivo, da to velja tudi danes, seveda se pa pri tem ne more odreči	razmišljanju o svojem bodočem statusu in želi razumevanja in pomoči	omenjenih strank.</p>
					</div3>
					<div3>
						<head>Kaj ima Nova Slovenska zaveza skupnega s praznikom vseh	svetnikov?</head>
						<p>Lahko bi rekli, da veliko. Oba vabita k obisku grobov, predvsem pa k	spominu na pokojne in molitvi zanje. Pomislimo, koliko spominskih	slovesnosti se je v zadnjih desetletjih zvrstilo po raznih krajih.	Seveda je razlika v tem, da v zadnjem času kraji spomina niso samo	pokopališča, ampak tudi drugi kraji, kot Kočevski rog, Teharje,	Hrastniški hrib in mnogi drugi, ki so bili morišča. Za večino tam umrlih	oziroma pobitih še danes ne vemo, kje je njihov grob, ampak poznamo samo	lokacijo morišča – grobišča, npr. Macesnova gorica, pa niti o tem nimamo	pravih podatkov. Ko je nekoč pri hiši umirala mati, so bili ob njeni	postelji zbrani sinovi, hčere in mož, če je bil še živ; njen sin pa je	leta 1945 v Kočevskem rogu lačen, nag in pretepen stopal v vrsti	sotrpinov <figure>
								<graphic url="slike_z_110/z_110_05.png"/>
								<head>Novomašnik Srečko Huth leta 1931 - z mamo Mihaelo in sestro	Nušo <name> </name>
								</head>
							</figure> mimo zevajočega brezna in čakal, kdaj ga bo vanj zrušil strel	v tilnik. Ni bilo zvonjenja ne pogreba in sedmine, o pobojih se ni smelo	niti govoriti. Ponekod je mati ali kdo drug iz družine o vrnitvi	domobrancev s Koroškega in njihovem pokolu sicer kaj slišal, toda take	govorice so imeli za lažnivo propagando in jim niso verjeli.</p>
						<p>V narodu pa je bil leta 1945 praznik vseh svetnikov in z njim združen	spomin na rajne tako zasidran, da se ga nova oblast ni upala prepovedati	in prav tako ne obredov oziroma molitev na pokopališču, ki so jih	ponekod imeli tudi za padle partizane. Oblast je potem dotedanje ime	praznika spremenila v <emph>dan mrtvih</emph> in navajala ljudi, da bi	na ta dan častili padle partizane in revolucionarje. Zgled naj bi vsem	dali otroci osnovnih šol, ki so v pionirskih ruticah okrog vratu in	kapah z rdečo zvezdo na glavi obiskovali grobove padlih partizanov. Kako	mučni so bili taki obiski za domobranske otroke, ki so vedeli, kaj se je	zgodilo z njihovimi očeti ali brati, in so o njih na uradnih	komemoracijah govorili, da so bili izdajalci.</p>
					</div3>
					<div3>
						<head>Med prvimi so udarili po duhovnikih in krščanskih učiteljicah</head>
						<p>Ob<hi> </hi>koncu leta, ki smo ga omenili v razmišljanju o prazniku vseh	svetnikov, se sprašujemo, ali še vztrajati pri Zavezini rubriki KAKO SE	JE ZAČELO, ali ni že izpeta in se nekatere stvari kar preveč ponavljajo.	Ali niso bralcu vsaj temeljne točke slovenske revolucije po tolikem	ponavljanju vsaj za silo jasne? Ali se kaj bolj zavedamo, da je partija	prišla na oblast preko množice zločinsko pomorjenih poštenih Slovencev?	Nova Slovenska zaveza je nastala na razvalinah, ki jih je zapustila ta	oblast. Kaj nam je pravzaprav zapustila? Štiriletna okupacija je bila	leta 1945 končana, toda namesto nje smo za celega pol stoletja imeli	komunistično dikt- <figure>
								<graphic url="slike_z_110/z_110_06.png"/>
								<head>Skupina dolenjskih romov, nad katerimi so partizani leta 1942	naredili pravi genocid. <name> </name>
								</head>
							</figure> aturo, namesto obljubljenega demokratičnega družbenega reda	smo dobili centralistično komunistično oblast. In kaj se je dogajalo v	času druge svetovne vojne, ko je bila Slovenija razdeljena med tri	okupatorje, kar je bil menda edini tak primer v okupirani Evropi? Ali ni	od septembra 1941 do maja 1945 kljub okupaciji potekal spopad med tako	imenovano osvobodilno partizansko vojsko in samoobrambnimi	protirevolucionarnimi enotami? Kdo ga je začel in pri njem do konca	vztrajal? Ali ni bila VOS usposobljena specifično za odstranjevanje	političnih nasprotnikov? Koliko jih je s pomočjo partizanov in njihovih	terencev ta »odstranila« in s tem omogočila partiji prevzem oblasti?</p>
						<p>V nadaljevanju bomo navedli nekaj bolj ali manj znanih konkretnih	primerov, ki naj bi potrdili našo trditev o metodah nasilnega prevzema	oblasti. </p>
						<p>Naj tukaj najprej omenimo nekdanjega šentviškega kateheta Srečka Hutha.	Obširno o njem piše prof. Mirko Kambič v Zavezi št. 33. Omenjenega	duhovnika je kmalu po okupaciji poslala ljubljanska škofija v Šentjošt,	da bi od tam skrbel za ljudi sosednjih župnij, kjer so Nemci zaprli ali	pregnali duhovnike. V začetku se je nastanil na podružnici na Planini,	kasneje pa v Butajnovi, ki sta bili pod Italijani. Od tu je ilegalno	hodil tudi na nemško zasedbeno področje previdevat bolnike, pokopavat	umrle in opravljat druga duhovniška opravila. Pri tem je bil v stalni	nevarnosti pred Nemci, še bolj pa pred partizani, katerim je bil kot	duhovnik popolnoma odveč in so ves čas z nezaupanjem spremljali njegovo	delo. Julijske noči 1942 so ga iskali v Butajnovi, vendar ga niso našli.	Konec leta 1942 je odšel k materi v Podkoren in od tam začel delovati	predvsem na jeseniškem in bohinjskem področju. Jeseniška VOS je to kmalu	zvedela in že avgusta 1943 izdala ukaz, da je »organizatorja bele garde	Hutha« treba odstraniti. 18. oktobra so ga na dušnopastirski poti	prijeli v nemške uniforme <figure>
								<graphic url="slike_z_110/z_110_07.png"/>
								<head>Marica Nartnik (prva z leve) s sošolkami pri uršulinkah v	Škofji Loki <name> </name>
								</head>
							</figure> preoblečeni partizani in ga na Koprivniku po hudem mučenju	umorili. Ohranjeni so nekateri dokumenti o tem. Baje so ga obesili na	drevo in žgali z ognjem. Zakaj? Sovraštvo do duhovnika, služabnika vere,	jim je pač narekovala ideologija. Lahko rečemo, da je Huth umrl	mučeniške smrti zaradi sovraštva do vere – ODIUM FIDEI.</p>
						<p>Kdo ne ve, kako zverinsko je komandir Gad s svojo patruljo v začetku	julija 1942 umoril tri člane Mravljetove, po domače Birtove družine z	Brezovice pri Ljubljani, najstarejšega sina Toneta pa so odpeljali s	seboj na Ključ in ga tam ubili. Dva mlajša sinova sta bila študenta in	člana Katoliške akcije in zlasti za Vinka velja, da je bil izredno	talentiran.</p>
						<p>Na deževno nedeljo 19. julija 1942 zgodaj zjutraj so partizani obkolili	romsko naselje Kanižarica pri Črnomlju, odpeljali okoli 60 Romov in	požgali njihove skromne domove. O tem piše tudi duhovnik Zdravko Bahor v	knjigi Leta preizkušnje, str. 58. Zaveza opisuje ta zločin nad Romi v	številkah 43 in 48. Tisto nedeljo so opazovali tragično pot Romov tudi	Majerletovi, ki so imeli hišo na Doblički gori prav ob poti, po kateri	so jih gnali na morišče. Dejstvo je, da je bilo v tej žalostni karavani	tudi precej žena in mater z otroki. Na Mavrlenu so jih zaprli v klet	velike zidanice, po dveh dneh pa so jih odgnali po cesti proti	Koprivniku in jih tam v neki kotlini blizu kraja, kjer so malo prej	mučili dragatuškega župnika Omahna, pobili. Pričevanja govorijo, da jih	niso streljali, ampak pokončevali na druge načine. Radko Polič piše o	tem v knjigi Belokranjski odred sledeče: »Vse odvedene pripadnike	ciganskega naselja so po najkrajšem postopku obsodili na smrt in jih	tudi usmrtili. Toda ne kaže niti danes niti pozneje brskati po zaceljeni	rani in ugotavljati, kdo je bil za to grdo zadevo odgovoren. To bi sicer	zadostilo zgodovinski resnici in pravici, zapustilo pa bi pri vseh	njenih poglavitnih izvajalcih neizbrisljiv madež za izpeljavo bridke	stvari, ki so jo opravili v najboljši, čeprav pretirani veri in	prizadevnosti za zaščito temeljne varnosti osvobodilnega boja in	njegovih udeležencev.«</p>
						<p>Te Poličeve besede veliko povejo tudi za današnji čas. V zadnjem času nam	še posebej da misliti sporočilo Dežmanove komisije, da je MOL Ljubljana	zavrnila njen predlog, da bi na ljubljanskih Žalah pokopali posmrtne	ostanke 53 Romov, ki jih je komisija nedavno izkopala v Iški. </p>
						<p>Že gornja primera sta zgovoren dokaz, da komunistična OF od vsega začetka	ni vodila osvobodilnega boja, ampak boj za oblast. Slovenski	poročevalec, ki je tedaj imel podnaslov Bilten osvobodilne fronte, je 8.	februarja 1942 na primer pisal sledeče: »Slovenske narodne množice vneto	pozdravljajo tolmačenje izvršnega odbora OF, ki napoveduje, da bo	kaznovan s smrtjo vsak poskus organizirati na slovenskem ozemlju	kakršnokoli formacijo izven partizanskih narodnoosvobodilnih čet in	narodne zaščite. Zatrite do kraja vse protiljudske in protinarodne	elemente, vse podpihovalce državljanske vojne, vso peto kolono – tako	pravijo slovenski redoljubi.« Duhovniki, učitelji in razne verske	organizacije, ki so pod italijansko okupacijo še nekako opravljali svoje	poslanstvo med ljudstvom, so naenkrat postali skrajno sumljivi. Vemo,	kako je duhovnik in kasneje zgodovinar dr. Mikuž zapisal o cerkveni	pobožnosti prvih petkov, da iz meseca v mesec postaja določnejša	propaganda za belo gardo in kontrarevolucijo. Ni čudno, če so bile v	takem vzdušju tudi slovenske učiteljice obtožene, da so sodelavke bele	garde in sodelovanja z okupatorjem. Čeprav je Zaveza o njih že pisala,	bomo tukaj nekatere vsaj omenili.</p>
						<p>Začnimo z učiteljico Marico Nartnik, ki je skrbno vodila manjšo Osnovno	šolo v Rožnem Dolu pri Semiču v Beli krajini. Bila je članica učiteljske	Katoliške akcije, v Rožnem Dolu pa je sama zbrala nekaj deklet in imela	sestanke z njimi. V tej mali skupini je bila tudi Karolina <figure>
								<graphic url="slike_z_110/z_110_08.png"/>
								<head>Karolina Jakša s Pribišja nad Semičem, zaposlena kot služkinja	v Ljubljani. Kadar je bila doma, se je udeleževala sestankov KA,	ki jih je vodila rožendolska učiteljica Marica Nartnik.	Partizani so jo prijeli blizu doma in umorili. <name> </name>
								</head>
							</figure> Jakša s Pribišja, zaposlena v Ljubljani kot služkinja in že	tam včlanjena v KA, kadar je pa bila doma, je prihajala na sestanke v	Rožnem Dolu. Po Nartnikovo so prišli partizani na kresni dan zvečer, ko	so dopoldne njeni učenci imeli prvo obhajilo in je bila z njimi v	Semiču. Bil je to 24. junij 1942. Na vse načine se je branila, da ne bo	šla z njimi v gozd in pri tem omedlela. Tako so jo pravzaprav odnesli od	doma ter jo potem na Kleču pod Mirno Goro mučili in umorili. – Jakševo	so prijeli v gozdu blizu doma, ko je grabila listje. Ni več prišla	domov. Na partijski konferenci na Cinku, ki je bila malo kasneje, je	belokranjski predstavnik Jože Borštnar poročal takole: »Edino	organizacijsko povezanost bele garde je bilo zaznati v Rožnem Dolu, kjer	smo prišli na sled organiziranim ženskam. Središče je bila učiteljica,	ki je zbrala okrog sebe pet žensk – tudi kmečkih. Važna je bila neka	služkinja, ki jo je iz Ljubljane poslala KA oziroma Poselska zveza.	Čeprav je bila zapeljana, smo jo likvidirali.«</p>
						<figure>
							<graphic url="slike_z_110/z_110_09.png"/>
							<head>Ivanko Škrabec Novak, učiteljico v Sodražici, so umorili maja	1942. <name> </name>
							</head>
						</figure>
						<p>Darinka Čebulj je bila učiteljica v Hinjah v Suhi krajini. Partizani so	jo odpeljali maja 1942 zjutraj hkrati s kaplanom Henrikom Novakom.	Zasliševali so ju in po nekaj dneh s prav sadističnim mučenjem umorili.	Baje so se Novakovi kriki tisto noč slišali daleč naokrog. Kocbek je že	11. junija, ko je bil še pod vtisom novice o smrti dr. Ehrlicha v	Ljubljani, zapisal, da je prebral zapisnik o njunem zaslišanju. Tiste	dni sta imela s Kidričem dolge razgovore. Pričakovali bi, da bo Kocbek	protestiral proti naraščajočemu pobijanju katoličanov, toda nikjer ne	najdemo besedice o čem takem. Karavana enotnosti v OF je šla dalje in	niti Dolomitska izjava dobrega pol leta kasneje je ni ustavila.</p>
						<p>Ivanka Škrabec, sorodnica jezikoslovca, frančiškana patra Škrabca, je	bila rojena v Hrovači pri Ribnici leta 1915. Jeseni 1939 je po končanem	učiteljišču in nekaj službah prišla za učiteljico v Sodražico. V noči	med božičem in sv. Štefanom leta 1940 je na Strmci nad Sodražico zgorel	velik lesen križ, ki so ga farani postavili v spomin na evharističnih	kongres leta 1935. Tedaj se je že govorilo o komunizmu in revoluciji.	Kmalu po začetku okupacije so se v Travni gori pojavili oboroženi možje,	ki so jim rekli četniki, dokler se sami niso preimenovali v partizane.	Za Sodražane pa je bila tedaj predvsem zanimiva poroka učiteljice Ivanke	Škrabec s profesorjem kemije Francem Novakom, ki zaradi Nemcev ni mogel	več domov na Gorenjsko. Poročil ju je dr. Lambert Ehrlich in slovesnosti	so se menda udeležili predvsem študirani Novakovi sošolci in prijatelji.	Najprej sta stanovala v skromnem stanovanju pri Jurjevih, ki pa so kmalu	dobili grozilno pismo, zakaj so vzeli pod streho »narodnega	sovražnika«.</p>
						<p>28. maja 1942 zgodaj zjutraj so Italijani odšli iz Sodražice in kmalu	nato so v trg prišli partizani, ki jih je vodil komandir Daki.	Razglasili so, da je Sodražica osvobojena in na vseh vhodih ter izhodih	postavili straže. V hiši, kjer sta stanovala Novakova, sredi dopoldneva	sploh še niso vedeli za prihod partizanov. Mlada zakonca sta prišla na	dvorišče in se pogovarjala z gospodarjem, ki je tam nekaj urejal, ko je	nenadoma do njih s kolesom pripeljal znan tržan in ves zadihan zaklical:	»Gospod Novak, bežite, takoj bežite.« Novak je skočil v stanovanje vzet	neke stvari, se kar spotoma poslovil od žene, zgrabil na dvorišču kolo	in oddrvel proti Zamostecu. Le nekaj minut kasneje so prišli partizani	in spraševali po njem. </p>
						<p>Že popoldne je bilo na trgu v Sodražici zborovanje, katerega del je bilo	tudi zasliševanje učiteljice Novakove. Pred zbrano množico so jo	spraševali, kje je mož, zakaj nasprotuje OF, vmes pa jo zmerjali in	sramotili. Nazadnje so jo spustili domov, toda naročili, naj se drži	doma, ker jo bodo še potrebovali. Naslednji dan so pod Zapotokom	ustavili dva voza Romov, ki so nič hudega sluteč prišli iz Ribnice.	Sodnik Stante jih je po zasliševanju obsodil na smrt in še isti večer so	jih pod Boncarjem postrelili – vseh šestnajst, brez izjeme, tudi žene,	dekleta in dojenčke. Popoldne so odpeljali Kozinovega Franceta iz	Zapotoka in tudi njegova pot se je končala pod Boncarjem. Enega	naslednjih večerov so prišli h Kovačevim, kjer je stanovala učiteljica,	jo najprej zasliševali v stanovanju, sredi noči pa odpeljali v gozd.	Kljub visoki nosečnosti si je morala sama kopati grob. Zaman je prosila,	da bi izvršitev obsodbe odložili do rojstva otroka. Pobili so jo brez	strela in tako površno zagrebli, da je del plašča še gledal iz zemlje,	potem pa razširili govorice, da čaka v taborišču na porod.</p>
						<p>Ko so se v razdejano Sodražico vrnili Italijani, so prišli učiteljičini	svojci, jo odkopali in odpeljali na pokopališče v Hrovačo. Pri odkopu so	našli na pol strohnelo pismo, ki se je ohranilo na prsih pod obleko. To	pismo je bilo kasneje objavljeno tudi v Argentini in v ZDA. E. Kocbek je	na Cinku zbranim delegatom govoril o izredni humanosti komunistov. Le	kje jo je videl, če so njihova dela dokazovala prav nasprotno?</p>
						<p>Čeprav učiteljico Anico Drobničevo že poznamo, jo bomo tukaj na kratko	predstavili. Rojena je bila v Hudem Vrhu na Blokah leta 1898 v isti hiši	kot tri desetletja kasneje prvi generalni državni tožilec samostojne	Slovenije in dolgoletni predsednik našega društva Anton Drobnič. Otroška	leta je preživela v zavetju Bločanovega doma – tako so namreč po domače	rekli Drobničevim – kjer so pozimi v hiši ropotale statve, ko je oče	tkal platno. Od pomladi do jeseni so se Bločanovi znojili na njivah, ki	so jih imeli onkraj Hudega Vrha na prostornem polju pod Bloščkom in	Racno goro. Zaradi prve svetovne vojne je Anica razmeroma pozno šla v	šole. Leta 1920 se je vpisala na uršulinsko učiteljišče v Škofji Loki. V	času študija na učiteljišču je stanovala pri uršulinkah in imela dovolj	priložnosti, da se je poleg obveznega dela na učiteljišču učila še	orglanja, sodelovala pri pevskih zborih in tako izpopolnila od doma	prinesene glasbene talente. Begunjski župnik Ježek, ki jo je poznal iz	osnovne šole, se je spomnil nanjo, ko mu je organist ušel za boljšim	zaslužkom v Ameriko. Njena učiteljska plača mu je dajala upanje, da ji	orglanja in vodenja zbora ne bo treba posebej plačevati. Tako je Anica	leta 1931 prišla v Begunje in takoj začela z delom v šoli. Poleg tega je	do smrti brezplačno opravljala delo organista in vodila v Begunjah več	cerkvenih pevskih zborov (mešanega, moškega in otroškega), ki so	sodelovali tudi pri prosvetnem društvu. Pod taktirko Drobničeve vsako	leto pripravili koncert za materinski dan, za praznik Brezmadežne	itn.</p>
						<p>Imela je pravzaprav srečo, da ni bila med dekleti, ki so jih odpeljali v	Krimsko jamo. Begunjčani se za partizane niso preveč zanimali, dokler	niso umorili bratov Janeza in Franceta Hitija. Obema je Drobničeva	govorila pri pogrebu. Ljudje so začutili, da OF uvršča v belo gardo	marsikaj, kar je doslej spadalo k njihovemu normalnemu življenju, na	primer obhajanje prvih petkov, ki se je v Begunjah močno prijelo, pa ga	domačini nikakor niso razumeli kot dejavnost bele garde. Po padcu	begunjske vaške straže, septembra 1943, so učiteljico Drobničevo hkrati	z župnikom Turkom in nekaterimi drugimi odpeljali v kočevske zapore, na	smrt pa jo je obsodilo vojaško sodišče v Ribnici; obsodba je bila	izvršena v Jelendolu oktobra 1943. V začetku oktobra 1944 so ribniški	domobranci v prisotnosti posebne komisije in številnih svojcev žrtev v	jelendolskem gozdu izkopali trupla 119 žrtev – med tremi ženskami tudi	Anico Drobnič. Prepeljali so jih v Hrovačo pri Ribnici in tam pokopali.	Aničine posmrtne ostanke so po osamosvojitvi ponovno izkopali in končno	je našla zadnji zemeljski dom na domačem pokopališču v Novi vasi.</p>
						<p>Gornji primeri jasno kažejo, kako kruta je bila pri nas revolucija in	kako nesmiselno se je izgovarjati, da je do nje pač moralo priti. Kako	je Edvard Kocbek kljub temu mogel govoriti <figure>
								<graphic url="slike_z_110/z_110_10.png"/>
								<head>Begunjski otroci z učiteljico Anico Drobnič in župnikom	Viktorjem Turkom <name> </name>
								</head>
							</figure> o njeni humanosti. Tako je bilo leta 1942, v letu posebnih	strahot nad ljudmi, ki so pravzaprav »organizirali« vaške straže za	obrambo življenja in premoženja, kar pa je bilo šele uvod v vihar	strahotnega zla, od katerega se še nismo – in bogve, če se bomo kdaj –	opomogli. V drugi polovici leta 1943, po kapitulaciji Italije, ko je	padel Turjak in so manjše postojanke vaških straž druga za drugo	izobešale belo zastavo, se je razblinilo lažno upanje, da se bo vendarle	dogovoriti s komunisti za skupen boj proti okupatorju. Tedaj se je	zgodilo prav nasprotno. Revolucionarji so s pomočjo italijanskih	topničarjev zrušili Turjak – slovenski Alcazar. Prikličimo si pred oči	žalostno povorko več kot šeststo vaških stražarjev, v kateri je bil tudi	velikolaški zdravnik  dr. Kožuh. Njega so odtrgali od ranjencev, ki so	jih naslednji dan postrelili. Povorka šeststo ujetnikov, privezanih na	debele vrvi, ki so jo partizani in Italijani vodili v Velike Lašče, je	nazorna slika tistih razmer. Še bolj nazorna bi bila, če bi ji dodali	nesoglasja med poveljniki Turjaka. Turjaku in sramotilni povorki so	sledili Jelendol, Mozelj, Bavdle in drugo, ki jim upravičeno lahko	rečemo množična morišča.</p>
					</div3>
					<div3>
						<head>Leta 1945 je bilo pomorjenih okrog 10.000 slovenskih domobrancev </head>
						<p>Prišel je maj 1945, ko bi pričakovali, da bo tudi v Sloveniji kot	marsikje drugod po svetu zavladal mir. Poglejmo, kako je bilo tedaj v	Šentjoštu, kjer je bila ustanovljena prva legalna vaška straža in nato	43. četa slovenskega domobranstva. Ne, tu ni bilo miru. Domobranci in	civili, ki so se odločili iti z njimi na Koroško, so zapustili vas že v	nedeljo, 6. maja popoldne in le manjša enota domobrancev je tisto noč	ostala v bližini vasi, zjutraj pa tudi ta odšla za glavnino. Že v soboto	so se preko Šentjošta umikali rovtarski domobranci s civili in prav tako	iz Hotedršice ter Ravnika. V Šentjoštu so z izjemo nekaj starejših	moških ostale le ženske in otroci. Podobno je <figure>
								<graphic url="slike_z_110/z_110_11.png"/>
								<head>Po novi maši šentjoškega rojaka Vinka Žaklja v Vetrinju, ki so	se je udeležili štirje njegovi bratje - domobranci, sestra Anica	in seveda drugi rojaki - begunci. Vsi štirje bratje, sestra in	njen mož, domobranski poročnik, so bili v naslednjih dneh	vrnjeni v domovino partizanom. Preživel je samo brat Pavle, ki	mu je uspelo pobegniti iz Šentvida. <name> </name>
								</head>
							</figure> bilo po mnogih krajih Slovenije. V Šentjošt je kmalu prišel	oddelek hercegovskih partizanov, ki pa niso povzročali težav. Pravo	»osvoboditev« so izvedli partizani z Vrhnike, ki so največ pozornosti	namenili trgovini Kmetijske zadruge. Ker so odšli tudi župnik in	cerkovnik ter njegovi, se zvonovi pri fari niso oglašali, vsaj ne redno.	Prav je, da tu omenimo dogodek, ki ga v Šentjoštu nekateri niso niti	opazili. Konec maja ali v začetku junija je v farni cerkvi enkrat ali	dvakrat maševal neki duhovnik iz Žažarja, menda se je pisal Šinkovec in	je bil med vojno župnik nekje pod Ljubljano, dokler ga niso pregnali	Nemci. Po »osvoboditvi« se je večinoma izdajal za hlapca in tudi v	Šentjošt je tisto jutro prišel v oguljeni obleki ter gumijastih	škornjih. Posebnost tistega jutra pa je bila njegova pridiga med mašo.	Mogoče je nekaj slišal, da Angleži vračajo domobrance v Titovino in je	hotel namigniti o tem tudi drugim. Že po naravi je imel močan glas, če	pa ga je še povzdignil, je kar donelo po cerkvi. V cerkvi je bila	popolna tišina, čeprav mnogi od navzočih pridige niso povsem razumeli.	Natančno vsebino bi težko obnovili, nesporen pa je rek, ki ga je večkrat	ponovil: »Dobro premisli, preden kaj storiš, in glej na konec!« Ta rek	je znan iz latinske vadnice, posebno zadnje besede: … et respice finem.	Po maši je, za nas nenavadni duhovnik v oguljeni obleki in gumijastih	škornjih hitro odšel po razmočeni stezi proti Jurčkovemu grabnu in kmalu	izginil v gozdu.</p>
						<p>Ko je Tito 26. maja 1945 z balkona ljubljanske univerze nagovoril	evforične Ljubljančane, je bilo vreme deževno in turobno. On ni svaril	pred nepremišljenimi dejanji, ampak grozeče napovedal, da »izdajalci	kmalu ne bodo več gledali lepih slovenskih planin!« Kdo je ob tej	napovedi pomislil, da bo tako kmalu in tako <figure>
								<graphic url="slike_z_110/z_110_12.png"/>
								<head>Pustova domačija v Brnici, kamor so vozili domobrance s	Teharij. Pri kozolcu so se slačili in nato bosi vzpenjali na	Hrib, kjer so jih streljali. <name> </name>
								</head>
							</figure> grozno izvršena? Zamislimo se v grozote, ki so se v tistih	junijskih dneh in še bolj nočeh dogajale v Kočevskem rogu, na	Hrastniškem hribu, v Barbarinem rovu in drugod. Mlade fante, ki so komaj	začeli živeti, so s kamioni vozili tja in pobijali slabše kot klavno	živino. Poboj deset tisoč slovenskih domobrancev je nekaj nezaslišanega,	je nekaj, kar daleč presega domet normalne človeške pameti.</p>
						<p>Takoj ko so se med pretepanjem spravili s kamionov, je sledilo sezuvanje	in slačenje. Zakaj? Predvsem zato, da so jim vzeli še zadnji košček	dostojanstva, da so jih do skrajne mere razčlovečili. Če bo prihodnje	leto potekalo prekopavanje v Macesnovi gorici, bomo morda o tamkajšnjem	pobijanju še kaj več zvedeli, tole razmišljanje pa je bolj fantazija kot	realen prikaz dogodka, ko so gnali v smrt ljudi, ki so bili up mnogih	družin, ki so bili bodočnost tako preizkušenega naroda, ki jim je z	izmučenih obrazov sijala mladost in se lepo ujemala s pravkar ozelenelo	naravo kraja, kjer naj bi za vedno izginili, ne samo fizično, ampak tudi	njihovo ime, tudi spomin nanje. Kdor je bral knjigo dr. Zdenka Roterja	Padle maske, ve, da v njej piše tudi o nezaslišani moriji v Rogu. Dr.	Roter je odklonil vabilo predsednika Kučana, da bi ga spremljal 8.	junija 1990 v Rog, ampak sta z ženo gledala slovesnost po televiziji na	svojem vikendu v Svržakih. »Bilo jima je nerodno, ko je bilo videti J.	Kocijančiča med potekom obredja z roko v desnem žepu. Čez dobro leto sta	oba z ženo bila na partizanskem slavju na Gorjancih, kjer sta srečala	tudi znanega partizanskega poveljnika, ki ga je On med vojno večkrat	vodil kot kurir iz Štajerske na Dolenjsko in nasprotno prek takratne	nemško-italijanske meje. V debati je odprto povedal, da je tudi on	streljal pred breznom v Macesnovi gorici, in to tako, da so mu kurirji	podajali polne brzostrelke, da je lahko ubijal nepretrgano. Bil je	vinjen, ko je to pripovedoval. Njega in njo je bilo groza, kako	prostodušna je bila njegova govorica. Ko sta se vrnila domov, sta se še	dolgo pogovarjala o smrtni grozi tako zlahka pobijanih, sicer	nasprotnikov, a soljudi, <figure>
								<graphic url="slike_z_110/z_110_13.png"/>
								<head>Družina Opeka v Buenos Airesu. Manjka ena od hčera.<name> </name>
								</head>
							</figure> in se nista počutila sproščeno in dobro« (Z. Roter, Padle	maske, str. 412-415). </p>
						<p>Kaj naj rečemo k izpovedi tega eksekutorja pri jami v Macesnovi gorici?	Žal ne moremo drugega kot izreči pomislek, da je njegovo govorjenje bolj	samohvala kot izpoved. Vendar prepustimo to Bogu, ki vidi v srce in ve	za vse njegove skrivnosti. On mu ne bo naredil krivice, ampak bo vse	povrnil po njegovih delih.</p>
						<p>Pomudimo se sedaj še ob Hrastniškem hribu, drugem velikem morišču in	grobišču domobrancev ter drugih naših ljudi oziroma pospremimo v duhu	enega od tolikih kamionov, ki so v nočnih urah vozili ujetnike iz	Teharij v Brnico, morda tudi v Hudo jamo, razložili svoj tovor in se	vrnili po novega. Noč za nočjo so jih v prvi polovici junija 1945 v	nočnih urah najprej po imenu klicali s tistega šodra in zvezane naložili	na kamion. Odloženi v Brnici so se morali pri Pustovem kozolcu sleči in	potem so gole in bose gonili po strmi poti na pobočje hriba, od koder se	je slišalo streljanje. Alojz Opeka, domobranec iz Begunj pri Cerknici,	ki je edini od treh rešencev s tega morišča živ dočakal slovensko	osamosvojitev, je leta 1993 po mnogih letih spet prišel na Hrastniški	hrib, vendar se kar ni mogel znajti, ker se je v 45 letih toliko	spremenilo. Alojzu je uspelo pobegniti z morišča v svobodo, v begunskem	taborišču v Italiji se je poročil z Marijo Marolt in si končno uredil	družinsko ognjišče v Argentini. V družini se je rodilo sedem otrok in	eden od njih je znani misijonar na Madagaskarju Pedro – Peter Opeka. Oče	Alojz je v zahvalo in spomin na rešitev nameraval na hrastniškem hribu	postaviti kapelico; ko je spoznal, kakšne težave bi si s tem nakopal, je	misijonarju Petru dal primerno vsoto denarja in blizu glavnega mesta	Atenanarive, kjer je po misijonarjevi zaslugi nastala tudi <figure>
								<graphic url="slike_z_110/z_110_14.png"/>
								<head>Misijonar Peter Opeka mašuje na Hrastniškem hribu<name> </name>
								</head>
							</figure> vas Akamasoa, je zrasla cerkev Svete družine, kjer se ob	raznih prilikah k bogoslužju zbere več tisoč Malgašev. Pri gradnji so	seveda s prostovoljnim delom veliko pomagali tudi domačini.</p>
						<p>Veliko bi lahko še povedali o misijonarju Petru Opeki in njegovem	izrednem delu, vendar se bomo vrnili še malo na Hrastniškem hribu. Ker	so streljali pri jamah, kjer se je že začelo drevje, torej na robu	travnika, po katerem mi sedaj hodimo k oltarju in križu, so tam v	bližini na vejah dreves visele prižgane rudarske svetilke. Dr. Tine	Velikonja, ki je največ raziskoval Hrastniški hrib, meni, da naj bi tam	bilo okrog 4.000 slovenskih žrtev – večinoma slovenskih domobrancev;	skoraj z gotovostjo lahko rečemo, da je bilo med temi precej Notranjcev,	bili pa so tudi drugi, saj vemo, da so prav Šentjernejčani na hribčku	postavili prvi križ in nekajkrat prišli k slovesnosti skupaj s svojim	dekanom Antonom Trpinom in cerkvenim pevskim zborom. Od treh	domobrancev, ki so uspeli pobegniti s tega morišča, je osamosvojitev in	padec komunističnega režima dočakal živ samo Alojz Opeka; Ozimek iz	Roženpelja ter Petkovšek iz Rovt sta prej umrla. Opeka je ušel že na	poti na morišče, druga dva pa sta padla v jamo neranjena, počakala, da	so morilci odšli proč in se potem splazila z nevarnega kraja. Zanimiva	je Opekova pripoved, kako je žalostna procesija, ki se je vzpenjala na	morišče na hrib, molila. So pač vedeli, da bije njihova zadnja ura.	Opeka pa pravi: »Tudi jaz sem molil, obenem pa mislil, kako bi ušel,	vendar ni in ni bilo prilike. Šele blizu strelišča sem dregnil sotrpina,	ki je bil zvezan z menoj: 'Jože, beživa!' Skušali so me vreči na tla, pa	sem se jim iztrgal, streljali so za menoj, jaz pa sem kolikor mogoče	sklonjen tekel in ni me zadelo.« Za konec pa samo še tole: Koliko	potencialnih očetov, kot je bil Alojz Opeka, je izginilo na tem hribu!	Pa ne samo očetov, med njimi so bile tudi matere, da, tudi matere, ki so	tedaj nosile otroka pod srcem, pa jim vendar niso prizanesli! Koliko bi	vsi ti lahko še naredili za Slovenijo, ki so jo imeli radi. Kako strašna	je bila ideologija, ki je gnala morilce k tem zločinskim dejanjem.	Seveda to ne velja samo za Hrastnik, ampak tudi za druga morišča, s	katerimi je posejana naša dežela.</p>
						<p>Končajmo tole, brez dvoma pomanjkljivo primerjavo nekdanjega praznovanja	praznika vseh svetih na posvečenih pokopališčih ob cerkvah z današnjimi	razmerami na krajih, kot so Kočevski rog, Hrastniški hrib, Barbarin rov,	kjer je mučeniške smrti umrlo tisoče naših ljudi in večinoma tam še	trohnijo njihove kosti. Imamo občutek, da še nimajo primernega zapisa v	zavesti Slovencev, v spominu naših ljudi, večkrat celo ne v spominu	sorodnikov in znancev. Nič čudnega, če pa so bili več kot pol stoletja	zamolčani in marsikdo sploh ni vedel, kaj se je zgodilo z njimi. Ali k	temu vprašanju ne spada tudi nekdanje domobransko pokopališče na	Ljubljanskem gradu, konkretno na Orlovem vrhu, kamor so še pred nedavnim	ob obletni slovesnosti priromali Šentjernejčani s svojim pevskih zborom?	Naj ponovimo, da tukaj ne mislimo toliko na delo komisije za grobišča,	kot na splošno zavest ljudi, tudi članov Nove Slovenske zaveze. </p>
						<p>Če ob gornjih nekaj primerih žrtev komunističnega nasilja pri nas	naredimo kratek pregled, lahko rečemo, da so bile leta 1942 žrtve v	glavnem pomorjene doma ali pokopane na domačih pokopališčih. Jelendol,	Mozelj, Bavdle in še nekatera množična grobišča so bila leta 1944	večinoma prekopana in dobršen del tamkajšnjih posmrtnih ostankov je	pokopan na pokopališču v Hrovači. Največji del žrtev, več kot pol	stoletja zamolčanih, pa spada v čas po 9. maju 1945. Kosti teh trohnijo	po breznih, opuščenih rudniških jaških, kot je Barbarin rov, Hrastniški	hrib itn. Vprašanje je, koliko so ti še v naši zavesti, koliko se jih na	primer ob prazniku vseh svetih še spomnimo.</p>
					</div3>
					<div3>
						<head>Zaključek</head>
						<p>»Prva spominska slovesnost za pomorjeno domobransko vojsko je bila v	Kočevskem rogu 8. julija 1990«, je zapisal takratni urednik revije	Zaveza prof. Justin Stanovnik v številki 69. Tu so bile predstavljene	priprave, to je razgovori in dopisovanje z nadškofom dr. Šuštarjem glede	slovesnosti. V pismu dr. Šuštarju z dne 20. maja 1990 piše med drugim	tudi naslednje: »Ni nam treba posebej praviti, da to ne bo spravna	prireditev in celo ne spravna maša. Pokop je samo eno od potrebnih	dejanj, morda prvo na dolgi poti k spravi. Sprava ni versko dejanje,	temveč politično in kulturno. Sprava je tudi bolj proces in ne enkratni	dogodek, pričakujemo jo na koncu dolgega kulturnega dialoga v narodu in	je bistveno odvisna od etične in strokovne izostrenosti komunikativnega	polja … Tista sprava, da je kdo upravičen iti k pogrebni maši, se je v	nas že zdavnaj zgodila. V naših ljudeh že dolgo ni nobene maščevalnosti,	v veliki večini je pravzaprav nikoli ni bilo … Pogreb torej lah- <figure>
								<graphic url="slike_z_110/z_110_15.png"/>
								<head>Metropolit dr. Alojzij Šuštar na pogrebni slovesnosti za	pobite domobrance 8. julija 1990 v Kočevskem Rogu <name> </name>
								</head>
							</figure> ko opravimo takoj, na spravo pa bo treba počakati … O tem	govorimo zato, ker ne bi radi, da se mešata dve tako različni stvari,	kot sta pogreb in sprava.« Torej ne more biti res, da je bila sprava	sklenjena že leta 1990 v Kočevskem rogu, čeprav se to stalno ponavlja.	Slovesnost iz Roga je tedaj prenašala nacionalna televizija, prenos pa	je vodil Mariborčan Franček Jauk. Naj navedemo začetne besede njegovega	uvoda v prenos: »Danes se oglašamo iz Kočevskega roga, kjer se bo brala	črna maša za Slovenci, pobitimi v dneh krvavega zmagoslavja po koncu	druge svetovne vojne. Žalostni dan. Sem na to jaso, ob kateri so se pred	45 leti uro za uro, dan za dnem, ustavljali kamioni z obsojenimi na	krvavi konec, tudi samo zato, ker so si svobodo slovenske zemlje	zamišljali drugače kot komunisti, tu na tej planjavi, ob štirih jamah	slovenske groze, stoji danes oltar s križem. Tu se jih bomo spomnili in	tu bomo poizkušali ves tisti čas na novo premisliti … Takrat so tu	pobijali po vojni, ob koncu maja in v začetku junija; pobijali so	Slovence, ki so jih zajeli na begu, na Koroškem in tisoče drugih. V	imenu česa in v imenu koga so pobijali? Odgovor danes spoznavamo, toda	vprašanje si postavljamo vedno znova, da bi ne pozabili odgovorov.	Povojna zgodovina Slovenije se je začela z zločinom in s tem pogledom v	preteklost bomo skupno s petnajst tisoč ljudmi sledili maši nadškofa dr.	Alojzija Šuštarja s pogrebnim obredom.« Po pogrebu je televizijski	voditelj med drugim rekel: »Tu v Kočevskem rogu je človek zanikal samega	sebe. Tu je bila meja, ki bi je ne smel prestopiti, a jo je. Zato sprava	ni nekaj, kar bi lahko prepustili ideologiji ali politiki. Je izjemno	moralno dejanje, ki smo ga sposobni le v primeru, če smo pripravljeni in	če zares želimo poprej spoznati tudi resnico. Ta odnos do resnice, ki je	skupna in ena, lahko za mrtvimi spravi tudi žive.«</p>
						<p>Na obletni slovesnosti v Kočevskem rogu v jubilejnem letu 2000 so	razglasili dvesto osemnajst slovenskih pričevalcev za vero. Slovesnosti	so se udeležili vsi slovenski škofje in z njimi mnogo duhovnikov ter	množica vernikov. Somaševanje je vodil kardinal dr. Franc Rode, ki je v	pridigi povedal tudi sledeče: »Prebrali bomo imena pričevalcev za vero,	ki jih je komisija za mučence izbrala po naročilu svetega očeta. Tu je	ime škofa Vovka, duhovnikov, bogoslovcev, redovnikov in redovnic, mož in	žena, fantov in deklet, ki so bili umorjeni zaradi vere, ali so umrli	zaradi posledic mučenja v letih revolucije in po njej. Poleg navedenih	je še dolga vrsta drugih, ki so dali svoje življenje za Kristusa. Za	vsakim imenom, ki bo zazvenelo v tišino kočevskih gozdov, stoji človek s	svojo tragično usodo, pošten in plemenit, ki je ljubil svojo domovino,	in ostal zvest Kristusu do smrti. V smrt so šli skozi strahotne stiske,	z vprašanji brez odgovora. Samo v veri so zmogli izgovarjati ime Jezusa	in Marije in celo moliti za svoje krvnike. </p>
						<p>Za nas je njihovo pričevanje zgled, zgled neomajne zvestobe v hoji za	Kristusom. V svojem življenju in smrti so se ravnali po Gospodovi	besedi: 'Če kdo hoče svoje življenje rešiti, ga bo izgubil. Kdor pa	svoje življenje izgubi zaradi mene, ga bo našel.'« Tako slovenski	kardinal.</p>
						<p>Ko bomo v adventnih dneh slišali pesem Vi oblaki ga rosite in bomo ob tem	gotovo pomislili na temo in brezizhodnost našega časa, se spomnimo, da	imamo v naših mučencih čuteče priprošnjike. Obračajmo se k njim v	trenutkih negotovosti in nemoči. Naj nas trdno upanje v Božjo pomoč	spremlja tudi v prihajajočih praznikih in vse dni novega leta 2019. </p>
						<figure>
							<graphic url="slike_z_110/z_110_16.png"/>
							<head>
								<name> </name>
							</head>
						</figure>
					</div3>
				</div2>
			</div1>
			<div1>
				<head>Mesto na gori</head>
				<div2>
					<head>Karel Mauser - Ob stoletnici rojstva</head>
					<docAuthor>Damjana Kern Andoljšek</docAuthor>
					<div3 type="intro">
						<p>Bilo je le nekaj let po osamosvojitvi, ko sem se kot kranjska gimnazijka	pri šolskem projektu »spoznajmo slavne gimnazijce« odločila, da sošolcem	predstavim pisatelja Karla Mauserja. Njegovo ime je bilo eno redkih s	seznama, ki mi ni zvenelo čisto tuje, saj sem v letih odraščanja v	podlistku Ognjišča rada prebirala odlomke njegovih povesti. Kaj pa sem v	takratni mladostni neobremenjenosti in nepoučenosti vedela, da bi bila	moja izbira morda še pred nedavnim lahko kar drzno početje. Sanjalo se	mi ni, da v moji domovini obstajajo teme, ki so bile dolgo obsojene na	molk in jim je šele zdaj dovoljeno, da bojazljivo prihajajo na plan.	Takrat si tudi nisem znala razlagati obotavljajoče se ustrežljivosti	knjižničark, ki so mi nekaj malega o pisatelju vendarle pomagale	izbrskati. Pojme, kot so: emigrantski pisatelj, rdeč indeks prepovedanih	knjig, zamolčana literatura …, sem si površno raztolmačila sama, da bi	pisateljevo življenjsko zgodbo znala umestiti v zgodovinski kontekst, pa	ni šlo. Spomnim se, da sem kmalu po tem v roke vzela tudi Mauserjevo	trilogijo Ljudje pod bičem. Bila sem pač knjižni molj in sem se lotila	vsega, kar je bilo v bližini. Silno lepa povest me je bralsko izredno	pritegnila. Vznemirili so me zlasti opisi odnosov med protagonisti ter	napeta ljubezenska zgodba, obsojena na dinamiko medvojnih in povojnih	let, kakšne drugačne refleksije pa tedaj ob prebranem nisem bila zmožna. </p>
						<p>Ko Ljudi pod bičem s popolnoma drugim predznanjem prelistavam danes,	seveda vem, da ne gre toliko za zgodbo od odnosih in ljubezni, ampak da	Mauserjeva povest prinaša branje, preko katerega na plan po drobcih	presevajo dejstva časa, ko je slovenski človek živel pod bičem krvave	revolucije. Še več. Prinaša glas neke druge resnice o tistem času, ki je	bil v socialistični domovini dolgo zamolčan, potisnjen ob stran ali celo	prepovedan. Danes vem, da je bilo tako z Mauserjevimi deli kot tudi z	njim samim. Najprej iz domovine izgnan, nato pa vse do demokratičnih	sprememb za slovensko družbeno in literarno stvarnost ni obstajal. </p>
						<p>Zdaj je čas drugačen. Mauserjeva dela so dostopna na policah javnih	knjižnic, digitalna doba je njegovo ime postavila na splet, še celo v	literarnih pregledih se za njegova dela sem ter tja najde prostor v	sklopu emigrantskega ustvarjanja. Dragoceno gradivo zaenkrat	dopolnjujejo tudi še spomini ljudi, ki so velikega Slovenca, ki bi v	letošnjem letu dopolnil sto let, osebno poznali. Nekaj tega smo vzeli	kot izhodišče za tale zapis v Zavezi, ki naj bo skromen spomin in	hvaležen poklon življenju in delu Karla Mauserja.</p>
					</div3>
					<div3>
						<head>Od (iz)seljeneca do izgnanca<note place="foot" n="*">
								<hi rend="sup">*</hi> Kot slikovna priloga jubilejnemu članku so	večinoma prvič objavljene fotografije ki jih v svojem arhivu hrani	Rafaelova družba. Obsegajo čas Mauserjevega življenja v taboriščih v	Avstriji - vse do njegovega odhoda v ZDA. Pod eno fotografijo piše,	da je bila posneta v taborišču Peggetz pri Lienzu, druge so iz	Špitala od Dravi. Avtor vseh fotografij je Marjan Hočevar. </note>
						</head>
						<p>Življenjski lok Karla Mauserja je vpet med letnici 1918 in 1977. Rodil se	je v Zagorici pri Bledu. Od malega je bil navajen, da ni nikjer doma	prav za zmeraj. Oče je bil namreč po poklicu orožnik in njegova službena	premeščanja so vedno zadela celo Mauserjevo družino. Do selitve v Kranj,	kjer je mladenič obiskoval gimnazijo, se je moral tako posloviti od več	gorenjskih vasic. Čeprav nikjer ni živel prav dolgo, so mu kraji	mladostnih sanj in spominov tako zelo prirasli k srcu, da so kasneje	postali krajevni okvir za številna njegova literarna dela. </p>
						<p>Še pred koncem gimnazije se je mladi Karel ponovno selil. Tokrat v	Ljubljano, kjer je 1939 uspešno maturiral in se vpisal v ljubljansko	bogoslovje. Študij teologije je končal, ni pa se dal posvetiti. V	devetem semestru je namreč za- <figure>
								<graphic url="slike_z_110/z_110_17.png"/>
								<head>Karel Mauser <name>arhiv Rafaelove družbe </name>
								</head>
							</figure> radi ljubezni do dekleta izstopil iz semenišča. Zaposlil se je	kot korektor pri knjižni založbi in se v večji meri posvetil pisanju in	prevajanju. Septembra 1943 se je z dobrepoljsko posadko vaških	stražarjev zatekel na Turjak, kjer je kot bolničarski strežnik doživel	razdejanje turjaškega gradu in pokol stotih domobrancev. Po uničenju	gradu je bil odveden najprej v kočevske zapore, nato pa z drugimi	bogoslovci odpeljan v ujetništvo v stiški samostan. Po nekaj mesecih	partizanske ječe je bil spuščen in lahko se je vrnil v Ljubljano. Tedaj	se je tudi poročil z Mimi Habjan, katerima so se kasneje v srečnem	zakonu rodili štirje otroci.</p>
						<p>Druga svetovna vojna je usodno zarezala v njegovo življenjsko pot. Za	razliko od množice Slovencev, ki jih je doletela trpka begunska usoda,	njemu niti ta ni bila namenjena. Tuj svet ga je moral sprejeti kot	izgnanca. Po komunističnem prevzemu oblasti v Ljubljani leta 1945 se je	namreč tudi on hotel umakniti na varno, a se po spletu okoliščin ni	prebil do Vetrinja. Bolan na ledvicah je prišel samo do Kranja, kjer sta	z ženo dočakala konec vojne. Konec leta 1945 so novi oblastniki celotno	Mauserjevo družino zaradi nemškega priimka – češ da so nemški	simpatizerji – kar dvakrat izgnali iz domovine. Prvič so bili vrnjeni, v	drugem poskusu pa so bili izgnani preko Madžarske. Prvo begunsko	zatočišče jih je čakalo v kraju Rottenmann na Zgornjem Štajerskem, nato	pa so se smeli preseliti v osrednje slovensko begunsko taborišče Peggez	pri Lienzu in pozneje v Špital ob Dravi. Tam so ostali do leta 1950, ko	so se z družino ponovno selili, tokrat čez lužo v ZDA. Prvo zatočišče so	našli v mestu La Salle (Illinois), po nekaj mesecih pa so se preselil v	Cleveland. Za vedno odtrgan od doma se je v tujem industrijskem mestu	Karel Mauser z družino naposled lahko ustalil in tam živel do svoje	prezgodnje smrti 21. januarja 1977, ko je bil star komaj 59 let.</p>
					</div3>
					<div3>
						<head>Skromen do sebe, sočuten do bližnjih</head>
						<p>Za več stvari pravijo, da je Karla Mauserja usodno zaznamovalo kot	človeka in tudi kot umetnika. Prvo je bila gotovo vzgoja staršev, ki sta	se v skromnih razmerah trudila živeti živo vero in svoje otroke vzgojiti	v dobre ljudi. Pri Karlu jima je gotovo uspelo. Tisti, ki so ga poznali	osebno, pravijo, da je bil kot človek skromen, plemenit, human, mož	jasnih načel in širokih obzorij. Rad je govoril in bil v razgovoru vedno	originalen. V družbi so ga doživljali kot izjemno živahnega, veselega,	zelo družabnega človeka. Bil da je tkalec vezi med ljudmi, kot je danes	malo takih, vedno pripravljen priskočiti na pomoč, vedno dobronameren … </p>
						<p>Močan pečat njegovi osebnosti je pustilo karitativno delo. Že v času	bogoslovja je kot vodja skupine Vincencijeve konference organiziral	obiske med najrevnejšimi prebivalci Ljubljane. Revščina, socialne	krivice, človeška mizerija in trpljenje, ki so vanj butale iz	»pohabljenih beračevih rok, spodvitih nog, solz <figure>
								<graphic url="slike_z_110/z_110_18.png"/>
								<head>Karel s svojim bratom <name>arhiv Rafaelove družbe </name>
								</head>
							</figure> slepih« … so se ga dotaknile za zmeraj. V tem duhu je bil in	ostal »služabnik trpečih in ponižanih.« Temu je kmalu sledilo tudi	trpljenje Turjaka in hudobija, ki jo je sam občutil v partizanskih	zaporih v Kočevju. Tudi to je bila podlaga, ki je dajala moč in silo	njegovemu značaju in življenjskemu ravnanju. Za zmeraj je ohranil	izjemen čut za najslabotnejše in ljudi v stiski.</p>
						<p>Zadnje, kar je za vedno ostalo zasidrano v njegovem bistvu, pa je bil	klic za duhovniški poklic. Čeprav je prišlo do preobrata in se je	kasneje odločil za družinsko življenje, pa se je v njegovih besedah in	dejanjih ni nehalo kazati, da duhovniško poslanstvo ostaja del njega in	mu narekuje dolžnosti: dvigati ljudi k Bogu, preizkušanim bratom dajati	opore in jim vsaj moralno pomagati. </p>
						<p>Vse to je v spominu na Karla Mauserja zajel tudi duhovnik, ki je s	pisateljem prijateljeval v letih pred njegovo smrtjo: »Za gospoda	Mauserja gotovo drži, da je svet in življenje vedno motril v luči vere	in njegovega prvega poklica. Čeprav se je malo pred posvečenjem odločil	za zakonski stan, se je poslej navdihoval po duhovni formaciji, prejeti	v semenišču. Čeprav poročen in oče je v bistvu ostal kot skromen	podeželski župnik: dosegljiv, spoštljiv do slehernega in zelo občutljiv	za pravico oz. za krivico. Bil je resnično učitelj, ker je znal poseči v	srce in razum po modelu škofa Slomška ali Barage. Nobeden od njiju se ni	bal pokazati, da ima vernike rad. Isto Mauser. Brez pridržkov spoštljiv	in prijazen. Po domače gostoljuben in družaben. Miren z drugače	mislečimi. Nobenih argumentov "ad hominem". Kar je bilo bistvenega, je	načelno povedal in razložil, potem pa utihnil. Isto v osebnih razmerjih.	Prijateljsko je dajal pogum in dober zgled. Ljudje so mu povsem zaupali,	ker so čutili, da jih ima rad.« </p>
					</div3>
					<div3>
						<head>Življenje mu ni pustilo mirovati</head>
						<p>Mauserju je pisateljevanje predstavljalo prav tako »življenjsko nujnost	kot kruh in zrak«. Pisal je že v srednji šoli, v času bogoslovja, še v	težkih taboriščnih razmerah in kasneje v izseljenstvu, ko je imel za to	čas le ponoči, se mu ni odrekel. Ob tem je seveda nosil odgovornost tudi	za lastno družino. Preživljati je moral ženo, štiri otroke, mamo in	sestro. Bil je pravi garač. Kdor mu je segel v roko, je začutil, da ta	ni bila pisateljsko lahka in mehka, ampak trda, žuljava, drvarska roka	vsakdanjega garača. Nikdar mu ni bilo težko poprijeti za kakršno koli	delo; če je bilo treba je zagrabil za kramp, lopato ali sekiro. V	taborišču je imel kot izgnanec še slabši status od beguncev in je zato	čez dan dodatno trdo delal kot fizični delavec pri gozdnih delih ali na	cestah. V Clevelandu je nazadnje delal kot brusilec svedrov v tovarni	The Cleveland Twist Dril Co.</p>
						<p>Njegov dnevni ritem je v predgovoru nemškega prevoda Kaplana Klemena lepo	opisal švicarski prevajalec, duhovnik Šmid, ki je Mauserja obiskal v	taborišču: »Predstavljajmo si visokošolca, katerega je usoda iztrgala iz	njegovega poklica in njegove domovine, ter ga pognala v vagonaste lesene	barake begunskega taborišča. V noč brli sveča na zaboju, ki velja tudi	za pisalno mizo. Kot veter hiti svinčnik od vrste do vrste grobega	zavrženega papirja. Ko je list poln, pade na tla. Čas je drag in kazalec	na uri je pokazal že polnoč in čez. Tako dela Mauser noč za nočjo, in ko	po kratkem spanju zašije jutro, vzame na rame orodje cestnega ali	gozdnega delavca, da zasluži dnino za preživljanje sebe in svoje	družine.«<note place="foot" n="6"> Slovenska država, letnik XXVIII,	št. 4 (april 1977).</note>
						</p>
						<p>V spodobne honorarje za pisanje je že zgodaj nehal verjeti. Največkrat se	je razdajal kar zastonj. Celo tako, da za svoje delo ni pričakoval niti	pohvale niti zahvale. Bil pa je vedno na razpolago in ni zmogel odreči	nobene prošnje. Neredko se je dogajalo, da so ga zato ljudje tudi	izkoriščali. Svoj čas in talente je tako izrabljal do zadnjih možnosti –	vedno v dobro drugih, pogosto sebi v škodo. Ni čudno, da so ga napori	počasi izčrpali in mu vedno bolj načenjali tudi zdravje. Niti v zadnjih	dnevih življenja, ko se je boril s srčno boleznijo, ni čisto <figure>
								<graphic url="slike_z_110/z_110_19.png"/>
								<head>Z ženo in hčerko Heleno v taborišču Peggetz, kamor je družina	Mauser prišla avgusta 1946. <name>arhiv Rafaelove družbe </name>
								</head>
							</figure> zares miroval. Le nekaj dni pred smrtjo – po prejemu	zakramenta maziljenja in svete popotnice je narekoval nekakšen	»testament«, v katerem je na najžlahtnejši in najpopolnejši način	zgostil svoje življenje, razmišljanje in vero, s katero je brez strahu	gledal v večnost: »Trdno stojim za vsem, kar sem v svojem življenju	govoril in pisal. Kako bi izgledal pred ljudmi, če bi sedaj klecnil jaz,	ko je na mene <figure>
								<graphic url="slike_z_110/z_110_20.png"/>
								<head>S hčerko Heleno <name>arhiv Rafaelove družbe </name>
								</head>
							</figure> samega padla preizkušnja trdnosti vere v Boga in vere v	posmrtno življenje. Vem, če mi vse molitve dobrih duhovnikov, ki po vsem	svetu sedaj molijo za moje zdravje, in v nebesih priprošnje Barage in	Rožmana ne bodo pomagale, potem je taka božja volja, da prihrani meni in	moji družini veliko trpljenja. Tukaj bom zapustil veliko trpljenja.	Tukaj bom zapustil veliko prijateljev, še več jih bom srečal tam. Smrt –	kakšna milost božja. Glejte, gledal bom Boga, videl Marijo – kakšna	blaženost … Jaz sem pripravljen. Še to povejte mojim prijateljem, tudi	tistim, ki se z mano niso vedno strinjali: Nikogar nisem namerno žalil,	o nikomur nimam zle misli, z vsemi sem v miru božjem. Ostanem pa pri	svojem prepričanju.«<note place="foot" n="7"> Ave Maria, april 1977,	str. 116.</note>
						</p>
					</div3>
					<div3 type="vnos">
						<p>Mauser je mnogo let pred smrtjo čutil, da ne bo dosegel visoke starosti.	Misel na večnost je nenehno prisotna tudi v njegovi poeziji. Ena takih	je res lepa Pesnikova molitev.</p>
						<p>
							<hi>Pesnikova molitev</hi>
						</p>
						<p>O Bog,</p>
						<p>ozri se na te moje roke,</p>
						<p>na prste,</p>
						<p>od Tebe ustvarjene.</p>
						<p>Ljubili so svet in stvari,</p>
						<p>drevesa in rože,</p>
						<p>travo z rumenimi glavicami regrata,</p>
						<p>gibko hojo žená</p>
						<p>in solze samotne starke.</p>
						<p>Ljubili so v miru in v strasti,</p>
						<p>v grehu in svetosti.</p>
						<p>Vendar, o Bog,</p>
						<p>vselej so hrepeneli k Tvojim rokam.</p>
						<p>Umazani,</p>
						<p>vendar oškropljeni s solzami,</p>
						<p>pokapani z voskom spokorne sveče,</p>
						<p>ki jo je prižgalo srce</p>
						<p>v nočeh brez sna in v samoti.</p>
						<p>Ozri se na moje roke, o Bog,</p>
						<p>na te moje prste,</p>
						<p>ki so pisali poti,</p>
						<p>ki so se križale v srcu,</p>
						<p>ki so peli vetru in soncu,</p>
						<p>travam in žitu.</p>
						<p>Ne daj, o Bog, da ostanejo v prsti,</p>
						<p>ko bodo vanjo legli.</p>
						<p>Skleni njih drobne koščice</p>
						<p>ob sodnem dnevu</p>
						<p>in pusti,</p>
						<p>da jih takrat položim</p>
						<p>na Tvoja sveta kolena.</p>
					</div3>
					<div3>
						<head>Pisanje iz ljubezni in domotožja</head>
						<p>Fanta, ki je je od zmeraj rad požiral knjige, sovražil pa računstvo in	matematiko, je na pot besede umetnosti pospremil France Tomšič, profesor	slovenščine na kranjski gimnaziji, kasneje pa ga je uvajal tudi pesnik	in kritik Anton Vodnik, ki ga je poučeval na realni gimnaziji v	Ljubljani. Svoje literarno ustvarjanje je Karel Mauser začel s poezijo.	Prve objave je doživel v reviji Mentor, sledile so objave v revijah	Vrtec, Naša zvezda, Dom in svet ter Rast. Kasneje se s pesmimi ni veliko	oglašal in ni izdal nobene pesniške zbirke. Edina njegova zbirka z	naslovom Zemlja sem in večnost je izšla posthumno ob prvi obletnici	njegove smrti, in sicer na željo njegove žene in z darovi, ki so jih	podarili prijatelji namesto venca na grob. Izbor pesmi je na podlagi	rokopisne zbirke 220 pesmi, ki mu jih je pesnik izročil ob zadnjem	obisku, naredil in napisal obsežno spremno besedo dr. Tine Debeljak. </p>
						<p>Bolj kot s pesništvom pa se je Karel Mauser v literarnem smislu uveljavil	s svojim pripovedništvom. Med vojno je pripadal krogu avtorjev, ki so	objavljali v katoliški reviji Dom in svet. V begunskih letih je veliko	pisal za taboriščne liste, našel pa je tudi stik s Celovcem in tednikom	Koroška kronika. Bil je njihov stalen dobavitelj podlistkov. S Kroniko,	po kateri so pridno segali tako koroški Slovenci kot tudi slovenski	begunci, je pravzaprav doraščal v zrelega pisatelja. V tistem času je v	Celovcu ponovno zaživela tudi Mohorjeva družba, pri kateri je že v	taboriščnih letih natisnil veliko večino svojih del in ji ostal zvest	tudi v času, ko je živel in pisal čez lužo. V Ameriki je aktivno	objavljal v tamkajšnji emigrantski periodiki, zlasti plodno je bilo	sodelovanje z Ameriško domovino, v katero je Mauser poleg različnih	drugih objav prispeval redni tedenski kotiček za otroke. </p>
						<p>Karel Mauser je pisal iz notranje ustvarjalne nuje, še bolj pa iz	hrepenenja po domovini in ljubezni do preprostih slovenskih ljudi.	Priznaval je, da je prav zaradi dostopnosti do slednjih izbral	večerniški stil pisanja: »V zavesti, da je na Koroškem slovenka knjiga v	stiski in da je treba za preprostega človeka pisati preprosto, sem začel	pisati večernice …«.<note place="foot" n="8"> Martin Jevnikar: KAREL	MAUSER - slovenski katoliški pisatelj. V: Koledar goriške Mohorjeve	družbe za leto 1978, str. 99—101.</note> To pomeni, da je pisal	jezikovno, stilistično in tematsko dokaj enostavno in da se je	posluževal narodno in versko spodbudnih vsebin s poudarjenim	domoljubjem. Vedel je namreč, da je to tisto, kar preveva večino	potencialnih bralcev in bo zato lahko najbolj pripomoglo k ohranitvi	slovenske jezikovne kulture v zamejskih in izseljenskih okvirih. </p>
						<p>Že omenjeni Mauserjev prijatelj – duhovnik v povezavi s tem razmišlja	takole: »Občutek imam, da je iz svoje izkušnje ob "trpinih" v lagerju	sklenil pisati za "male ljudi", ki so bili potrebni tolažbe in	razumevanja. Vse življenje je duhovno čutil s tem ljudstvom, ki je neslo	v begunstvo – kot nekoč iz Egipta Hebrejci – kovček, vero in poštenje.	In temu je ostal zvest do smrti. Ob branju njegovih povesti tudi najbolj	preprost bralec čuti, da je on, bralec, akter sredi dogajanja in ne samo	opazovalec. In na koncu vsega bralec začuti, da mu Bog odpušča in ga ima	rad.« </p>
						<p>Dr. Marko Kremžar pa je delo in ustvarjalnost svojega taboriščnega znanca	Mauserja strnil v sledečo refleksijo: »Pisal je o ljudeh in o družbi, ki	jih ni bilo več. Čeprav je minilo le nekaj let, je pisal o svetu, ki je	zatonil za vedno. Mislim, da je pisal zato v prvi vrsti zase, da ohrani	spomin na nekaj, kar mu je bilo drago, kar je bilo del njegove mladosti,	a kar bi brez njegovega pisanja hitreje zdrsnilo v pozabo. Pisal <figure>
								<graphic url="slike_z_110/z_110_21.png"/>
								<head>Mauser in prof. Janez Sever <name>arhiv Rafaelove družbe</name>
								</head>
							</figure> je tudi za rojake, ki jim je Avstrija dolga leta omejevala	dostop do sveže slovenske besede. Njim je približal domačnost, kar je	bilo blizu tudi njim. Pisal je končno nam, ostalim beguncem, da smo	lažje prenašali vsak svojo neponovljivo izgubo. Mislim, da je bil prvi,	ki je objavil svoje originalne knjige v zdomstvu. Njegovo pisanje je	bila mnogim tolažba pa tudi dokaz, da beseda ostaja živa, da je s tem	nakazana pot za ohranjanje spomina in resnice, da za kulturno delo ni	meja, da je mogoče živeti slovenstvo tudi v emigraciji. Kmalu je	slovenska beseda dokazala svojo trdoživost in pognala nove korenine v	šolah, v domovih in kulturnih ustanovah povsod, kjer se je utrdila	politična emigracija. Mauser ni bil edini, niti največji pisatelj tega	obdobja, a mislim, da je bil morda najbolj bran, vsekakor pa prvi, ki je	nastopil to pot. Kaj lahko pomeni Karel Mauser bralcu danes, je po mojem	mnenju veliko odvisno od bralca. Njegova dela so pričevanje o času, ki	ga je revolucija presekala. Ta čas ni doživel razvojnega umika v	zgodovino, bil je uničen, skupaj s tisoči življenj.« </p>
						<p>Čeprav je bil pisateljsko izjemno aktiven tudi po prihodu v novo domovino	in je skušal obravnavati tudi ameriško problematiko, se je izkazalo, da	do nje nikoli ni našel pravega odnosa. V svojem ustvarjalnem vrhuncu je	ostajal popolnoma zakoreninjen v slovensko pokrajino, zlasti rodno	Gorenjsko in Koroško, ki jo je vzljubil kot nadomestek za domovino. V	enem od svojih pisem je priznal: »Povej ljudem, da bi jim rad ustvaril,	narisal tisti dom, ki so ga imeli doma, da bi vsaj to sliko vzeli s	seboj v svet.«<note place="foot" n="9"> Tine Debeljak: Pisatelj Karel	Mauser in njegova knjiga. V: Karel Mauser: Na ozarah. Buenos Aires,	Slovenska kulturna akcija, 1970. 373 str. </note>
						</p>
						<p>Bilanca Mauserjeve pripovedne ustvarjalnosti izkazuje, da upravičeno	velja za enega najplodovitejših slovenskih pisateljev v izseljenstvu.	Njegova knjižna žetev obsega 27 knjig, poleg tega pa še na stotine	kratkih črtic in feljtonov, objavljenih v najrazličnejših slovenskih	publikacijah, nekaj gledaliških iger in nad 200 pesmi. Njegova najbolj	znana dela so denimo povest <hi>Rotija</hi>, v kateri je naslikal	trpljenje nezakonske matere, pa črtice z naslovom <hi>Na ozarah,</hi>kamor je zlil veliko domotožja in ljubezni do domače zemlje.	Revolucijo v Sloveniji je literarno obdelal v delih <hi>Velika obtožba,	Razdrta ognjišča, Mrtvi bataljoni</hi> …, begunsko tematiko pa v	delu <hi>Leseno mesto</hi>. V <hi>Pšeničnem klasu</hi> se je še posebej	spomnil slovenskega kmeta. Spominu na slovenske usmiljenke, ki so	skrbele za bolnike in umirajoče, je zapustil <hi>Razdrto gnezdo</hi>.<hi>Uro s kukavico</hi> je napisal iz naklonjenosti in hvaležnosti	do Mohorjeve in vsega, kar je koroškega. Korošcem in ljubljeni Koroški	je posvetil še naslednja dela: <hi>Puntar Matjaž, Mrtvi rod, Domačija	pod Peco, Zemlja, Jamnik, Velika rida</hi> … Roman <hi>Kaplan	Klemen</hi> je nekakšna »visoka pesem duhovniškega poslanstva«.	Posvetil jo je škofu dr. Gregoriju Rožmanu in vsem živim in mrtvim	duhovnikom njegove škofije. Svojo najobširnejšo stvaritev – trilogijo<hi>Ljudje pod bičem,</hi> ki prav gotovo predstavlja enega od	vrhuncev njegovega pisateljevanja, je posvetil spominu na svoje mrtve	prijatelje s Turjaka. S tematiko druge svetovne vojne in prvih let po	njej se ukvarja tudi v noveli <hi>Sin mrtvega.</hi> Svoje pisateljevanje	je sklenil z biografskim romanom o Frideriku Baragi <hi>Le eno je	potrebno</hi>. Pri pisanju drugega dela je omahnil.</p>
					</div3>
					<div3>
						<head>Glasnik slovenstva in emigrantske usode </head>
						<p>Poleg goreče zavezanosti pisateljskemu poslanstvu je imel Karel Mauser v	sebi zasidrano tudi poslanstvo kulturnega in prosvetnega delavca. Tudi v	tem smislu je svoje talente izrabil do zadnjih možnosti. Prirojen	pripovedni talent mu je bil v pomoč, ne samo ko je tkal besede za	knjižne platnice ali časopise strani, ampak tudi takrat, ko je	sestavljal svoja predavanja in premnoge nagovore, ki jih je imel na	priložnostnih zborovanjih, spominskih dnevih, praznovanjih, prireditvah	v cerkvenem in posvetnem življenju … </p>
						<p>Urednik mesečnika avstralskih Slovencev je o njegovih govorih zapisal:	»Nič manj kot knjige so vredne njegove besede, naj bodo izgovorjene na	kakem zborovanju, ali pa zapisane mimogrede v kratkem vabilu na kulturno	prireditev, morda v poročilu o koncertu ali odrski predstavi. Prav po	domače mu pridejo iz srca, neprisiljeno, neponarejeno, v prepričanju, ki	vžge. V gorenjski klenosti izrazov je vsa <figure>
								<graphic url="slike_z_110/z_110_22.png"/>
								<head>S hčerkama Heleno in Rotijo <name>arhiv Rafaelove družbe</name>
								</head>
							</figure> pisateljeva duša, ki pove naravnost prav tisto, kar hoče	povedati: brez ovinkov in olepševanj, v vsej kremenitosti značaja, ki	ve, kaj hoče sam in ve, kaj je nam potrebno. Malo je takih med nami. […]	Včasih se mi zde njegove besede poosebljena vest narodu, ki v svobodi	tujine in pri polnih loncih ter kozarcih pozablja na kulturo in načela,	na žive brate doma in na mrtve krivično umazanega imena in brez	spomenikov.«<note place="foot" n="10"> Misli: informativni mesečnik	za versko in kulturno življenje Slovencev v Avstraliji. Letnik 23,	št. 6 (1974).</note>
						</p>
						<p>Od kod mu moč in nepojenljivo veselje za vse to, kar je počel? Najbrž del	odgovora tiči tudi v tem, da je bil vse življenje globoko prežet z dvema	idealoma: živel je za vero in slovenstvo. In ta ideala je želel	posredovati tudi rojakom, katerim je govoril. Njegovi nagovori, skoraj	redno spisani v katoliškem duhu, dostikrat delujejo kot globoke duhovne	misli. Poslušalcem je polagal na srce, naj se trudijo ohraniti edinost	duha, miru in prijateljstva, naj ne popuščajo v veri, ampak naj pred	vsem drugim dajejo prednost duhovnim dobrinam. Hkrati pa se je skozi	njegove tekste nenehno oglašala želja, da bi se v »celotni slovenski	družini, ki si je izven domovine postavila novo ognjišče«, krepila	slovenska zavest, vneto je spodbujal kulturno in duhovno rast in	ohranitev slovenstva med rojaki na tujem. Razkropljene rojake je na	primer opominjal, da slovenski jezik ni samo občevalno sredstvo, ampak	je tudi velika duhovna dobrina. »Ja ne bo nikogar sram slovenske besede,	ko je samo ena. Poklekniti bi morali, kadar po domače govorimo, zakaj	sladkost je v domači besedi, ki je nima svet. Za veselje so te besede,	za veselje in za veliko upanje!«<note place="foot" n="11"> Karel Mauser:	O slovenski besedi. V: Zbornik Svobodne Slovenije (1963), letnik 15,	str. 243—244. </note>
							<figure>
								<graphic url="slike_z_110/z_110_23.png"/>
								<head>Ob odhodu v ZDA <name>arhiv Rafaelove družbe </name>
								</head>
							</figure>
						</p>
						<p>Z bolečino izgnanca je nenehno izkazoval svojo neminljivo ljubezen do	domovine in bil glasnik emigrantske usode. Slovenske brate in sestre je	opogumljal, da bi se v skupnosti čuvala resnica o medvojnih dogodkih,	širila vest o bratomornem obračunavanju, negovala ideja svobodne in	neodvisne Slovenije ... : »Za ljubezen ni razdalj, ni globočin, ni	visočin. Da je domovina tisoč klafter globoko, ljubezen pride do nje.	Domovina je naš pelin in naša strd. Za veselje, ne za žalost pišem te	besede. Na tisoč kosov je raztrgana domovina. V Ameriki je je kos, v	Braziliji utriplje, v Avstraliji živi, po Argentini diha, vsepovsod	raste in poganja. Kako bi je ne ljubili, drobceno gorčično zrno, iz	strdi in pelina zlito! Joj, pa pravijo, da smo tako majhni! V zgodovino	sem šel gledat in sem videl, da smo veliki, da smo nekoč goli lomili	rimsko železje, da smo gospodovali od morja do morja. […] Joj, pa	pravijo, da smo tako majhni! Vso zgodovino so nas pobijali, pa še	živimo. Za mrtve so nas imeli, pa smo vriskali, pokopali so nas, pa smo	vstali — in danes po vseh kontinentih žubori slovenska beseda.«<note	place="foot" n="12">
								<ref target="https://plus.si.cobiss.net/opac7/bib/COBIB/29789441"	>Misli: informativni mesečnik za versko in kulturno življenje	Slovencev v Avstraliji, letnik 39, št. 6/7 (1990)</ref>.</note>
						</p>
						<p>Ostale so njegove pronicljive misli o resnici: »Življenje vedno nekaj	neizprosno terja — in to je zvestoba resnici. Če se tej zahtevi ogibamo,	postavljamo resnico na isto bazo, kot jo postavljajo naši sovražniki.	Trdijo, namreč, da je vrednost resnice relativna, da resnica iz	preteklosti ni več resnica v sedanjosti in vse žrtve za to resnico so	bile aktualne samo takrat, danes pa niso več. Mi ne smemo in nočemo	resnice tako maličiti.«<note place="foot" n="13"> Misli: informativni	mesečnik za versko in kulturno življenje Slovencev v Avstraliji,	letnik 22, št. 12 (1973).</note>
						</p>
						<p>Veliko lepih misli je zapustil tudi slovenski mladini, v kateri je videl	prihodnost in za katere si je želel, da bi tudi v mladem rodu ohranila	slovensko zavest in vero naših očetov: »Vsak mlad človek pride v	določeno obdobje, ko se mu zazdi, da se ni vredno mučiti za stvari, za	katere so se gnali njegovi starši. […] Težko in bridko je vsako umiranje	in najbridkejše je narodovo. To je duhovna smrt, umiranje tistega, kar	ožarja vsak narod s posebno lučjo. Narod brez mladih sil je osivel	narod, je starec, ki gleda samo še v preteklost, ker je bodočnost temna.	[…] Glejte, dragi moji, če boste v sebi začutili, da je vsak izmed vas	domovina zase, da je domovina v vsakem, ki slovensko čuti, tedaj boste	dovolj močni, da vas skušnjava, ki sem jo omenil, ne zmaga. Občutek, da	nosite v sebi vse, kar slovenski človek ljubi, vas bo krepila. Mislite	vedno na to, da narodova zgodovina ni zapisana samo na straneh knjig,	ampak da je zapisana v nas vseh, da jo vsak izmed nas nosi in da bo rod	za nami nosil tudi tisto, ki jo bomo mi ustvarili. To je tisto	neprestano pretakanje iz roda v rod, ki pomeni življenje. Če boste tako	gledali, bo v vas vedno želja, da ostanete v slovenski skupnosti, vedno	želja, da nosite domovino in njeno zgodovino v sebi in da jo tudi na	tujem kažete in krepite. Na ta način boste doživljali slovensko domovino	povsod: videli jo boste v Argentini, v Ameriki in Kanadi, v Avstraliji	in na Koroškem in na Primorskem in zadeli obnjo celo tam v Porabju.	Občutek, da je — čeprav majhna — strašno razsežna, bo krepila vaše	duhovne sile in nikoli vas ne bo sram priznanja, da ste Slovenci.«<note	place="foot" n="14"> Misli: informativni mesečnik za versko in	kulturno življenje Slovencev v Avstraliji, letnik 26, št. 8	(1977).</note>
						</p>
					</div3>
					<div3>
						<head>Mauserjevo mesto v slovenskem leposlovnem polju </head>
						<p>Karla Mauserja je torej doletela dokaj klasična usoda slovenskega	emigrantskega literata. Nasilno iztrgan iz domovine, čustveno, miselno	in ustvarjalno pa ostal za zmeraj priklenjen nanjo. Ko se ob stoletnici	njegovega rojstva ustavljamo ob tem vnetem glasniku globalnega	nedeljivega slovenstva, je na mestu vprašanje: ali je Karel Mauser ime,	ki ga dovolj ceni vseslovenski prostor? </p>
						<p>Med slovenskimi izseljenci in tistimi, ki so jih prek zamejstva dosegla	njegova dela, je bil Mauser precej bran in temu primerno cenjen in	popularen. O njem in njegovem ustvarjanju je kar precej pisal dr. Tine	Debeljak, ki si je z rojakom iz Clevelanda veliko dopisoval in bil tako	ali drugače vezni člen med njim in kulturno in literarnokritiško srenjo,	živečo izven matične Slovenije. Lep poklon je Mauser doživel leta 1966,	ko so mu za trilogijo Ljudje pod bičem podelili Literarno nagrado	“Vstajenje”, ki jo podeljujejo zamejskim in zdomskim ustvarjalcem, ker	ustvarjajo v težjih razmerah kakor v matični domovini. </p>
						<p>Drugače je (bilo) v domovini, kamor je glas o njem prispel z zamudo, saj	je bil v obdobju totalitarne socialistične oblasti uvrščen na seznam	najbolj prepovedanih avtorjev. Sloven- <figure>
								<graphic url="slike_z_110/z_110_24.png"/>
								<head>Ob odhodu v ZDA <name>arhiv Rafaelove družbe </name>
								</head>
							</figure> ska literarna zgodovina ga je stlačila v predal »domačijskih	tradicionalistov« oziroma mu prilepila oznako »nadaljevalec znanih	mohorjanskih večernic«. Študenti sicer pripovedujejo, da se o Mauserju	menda že da kaj slišati tudi v predavalnicah slovenistike in	komparativistike, pa je vseeno zaenkrat še težko verjeti, da se bo v	doglednem času našel kdo, ki bo zmogel Mauserjev literarni prispevek na	novo ovrednotiti in mu na slovenskem leposlovnem polju poiskati	eminentnejše mesto. Korekten literarni kritik bo namreč težko	spregledal, da so mnoga njegova dela vendarle več kot povprečno berilo	za popestritev brezdelnih zimskih uric ob krušni peči in da marsikaj pri	njem kaže na to, da je bil sposoben preseči klišejskost večerništva in	poseči tudi po estetsko bolj ambicioznem pisanju. V prid temu govori med	drugim tudi dejstvo, da je bil Mauser edini med emigracijskimi	pisatelji, čigar dela so bila prevedena tudi v tuje jezike: nemščino,	španščino in francoščino. </p>
						<p>Izjema med slovenskimi literarnimi poznavalci, ki praviloma zviška	gledajo na Mauserjeve literarne dosežke, pa je literarni zgodovinar	France Pibernik, pionir v raziskovanju književnikov, ki jih je	komunistični režim v Sloveniji izbrisal iz javne zavesti. Prav njemu gre	namreč zahvala, da pisateljska in življenjska usoda tega velikega	Slovenca v domovini vendarle ni tako neznana. Že leta 1993 je pri	založbi Ognjišče izdal knjigo z naslovom Karel Mauser, v kateri je	podrobno opisal njegovo življenje in delo. Tudi v letošnjem jubilejnem	letu je bil profesor Pibernik praktično edini, ki se je spominu na	Mauserja poklonil z biografsko pripovedjo o pisatelju Karlu Mauserju,	kjer v romansirani obliki zajema njegovo življenje in njegovo literarno <figure>
								<graphic url="slike_z_110/z_110_25.png"/>
								<head>Ob odhodu v ZDA <name>arhiv Rafaelove družbe </name>
								</head>
							</figure>
							<figure>
								<graphic url="slike_z_110/z_110_26.png"/>
								<head>Ob odhodu v ZDA <name>arhiv Rafaelove družbe </name>
								</head>
							</figure> ustvarjanje. Izdal jo je pri celovški Mohorjevi. Ni skrivnost,	da tudi ta knjiga v zvezi z Mauserjem kljub zanimanju ni dobila mesta	pri založbah znotraj meja države Slovenije. Tako je domala ves opus	doslej izšel v zamejstvu oziroma v tujini. S čimer matična domovina na	nek simboličen način podaljšuje in celo podvaja Mauserjevo tragično	življenjsko usodo.</p>
						<p>Hvalabogu, sedanjim in prihodnjim rodovom poleg izdanih knjižnih del	ostaja tudi Mauserjeva bogata poslanica v obliki raznih govorov,	predavanj in pesnikove korespondence, ki jo je z malo truda in	potrpljenja mogoče izbrskati v objavah zlasti izseljenskega tiska.	Škoda, da se založbe ne odločajo malo bolj korajžno za ponatis	Mauserjeve zapuščine. Resnično dragoceno bi namreč bilo, če bi	pisateljevo razmišljanje, ki se skriva v tej duhovni, literarni in	kulturni zapuščini, doseglo in se dotaknilo slehernega slovenskega	človeka. </p>
						<p>Delček izjemnosti Mauserjevega duha smo skušali s tem zapisom ponuditi	tudi bralcem Zaveze. Težko ga zaključimo lepše kot z Mauserjevo	molitvijo, ki jo je — kakor je sam dejal — večkrat v duhu molil: »O Bog,	ki si slovenski narod ustvaril majhnega po številu, da bi mogel biti	velik po spoznanju, ne odreci mu daru treznosti v sodbah in daru	prizanesljivosti ob napakah; daj mu milost, da bi čas porabljal tako, da	bi pred obličjem zemlje odseval Tvojo veličino in bil velik v Tebi.	Amen.«<note place="foot" n="15"> Misli: informativni mesečnik za	versko in kulturno življenje Slovencev v Avstraliji, letnik 27, št.	8 (1987).</note>
						</p>
					</div3>
				</div2>
				<div2>
					<head>Veliko odprto srce</head>
					<docAuthor>Karel Mauser</docAuthor>
					<div3>
						<head>Ob smrti škofa dr. Gregorija Rožmana<note place="foot" n="16"> Mauser	je za seboj je pustil vrsto odmevnih govorov, s katerimi je bodisi	ob različnih priložnostih nagovoril slavljence bodisi se na pogrebni	slovesnosti poslovil od zaslužnega Slovenca. Nepozabne ostajajo	njegove besede ob slovesu clevelandskih rojakov od škofa Gregorija	Rožmana, ki je umrl 16. novembra 1959 kot begunec v Clevelandu. V	nedeljo, 22. novembra 1959, je bil v okviru slovenske radijske	oddaje v Clevelandu poseben žalni spored, v katerem je govoril tudi	pisatelj Karel Mauser. Njegov nagovor objavljamo v celoti. </note>
						</head>
						<p>V enajstem stoletju, ko je na čelu Cerkve stal papež Gregorij VII., so	svetni oblastniki hoteli, da bi oni podeljevali škofom simbole njihove	oblasti. Papež se je temu uprl. Vojska je napadla Rim in papež Gregorij	je moral bežati. Daleč od Rima ga je dohitela smrt, in ko je umiral, so	bile zadnje njegove besede: <emph>Ljubil sem pravico in sovražil	krivico, zato umiram v pregnanstvu.</emph>
						</p>
						<p>Tega zgodovinskega dogodka se spominjam ob smrti dr. Gregorija Rožmana,	škofa ljubljanskega, ki je v ponedeljek, 16. novembra, v preprosti	sobici bolnišnice sv. Aleša odšel od nas. Kakor papež Gregorij takrat se	je tudi on uprl oblasti, ki je hotela uporabiti Cerkev, da bi z masko	krščanske strpnosti in krščanskega pojmovanja svobode potegnila narod v	materializem, v katerem ni mesta za svobodno izražanje misli in	katoliških načel. Mnogi katoličani so nasedli in v tistih usodnih urah	je veliki škof Rožman videl, da mora spregovoriti. Spregovoril je z lece	v svoji stolnici in pokazal na krivico, ki se je skrivala za masko. V	preroških besedah je udaril po zlu in s prstom pokazal na konec. Mnogi	tedaj niso verjeli, toda čas je pokazal, da je veliki pokojnik gledal	pravilno in spoznal obraz pod masko, preden je krivica masko snela. </p>
						<p>Tedaj, tisto uro je škof ljubljanski odšel na svoj križev pot. Opljuvan	in umazan od tistih, ki jim je bil dobrotnik, in od tistih, ki so	verjeli volkovom v ovčjih oblačilih, je kakor Gregorij VII. odšel v	pregnanstvo. Ni odgovarjal njim, ki so ga pljuvali in sramotili. Z	molkom in svojim tihim delom je trosil žerjavico na glave svojih	sovražnikov, podpiran od ljubezni tistih, ki so za svojim škofom stali	in ga ljubili. Nikoli ni moglo biti sovraštvo tistih, ki so ga želeli	uničiti, večje od ljubezni onih, ki so videli v svojem škofu glasnika	resnice in pravice. </p>
						<p>Kakor škof Baraga nekoč je prišel v Ameriko. Preprost, reven, s srcem, ki	je znalo trpeti in pozabiti. Postal je eden izmed nas, med nami je	hodil, govoril, misijonaril, se veselil z nami na slovenskih prireditvah	in z nami nosil naše križe. Njegova sobica pri sv. Lovrencu je bilo	veliko odprto srce, kamor si lahko brez skrbi prinesel svoje križe in	svoje bolečine. Koliko križev smo mu nanosili, njemu, ki mu je bil	lasten težak, težji kot vsi naši skupaj. In jih je sprejemal nase, da je	bilo nam laže.</p>
						<p>Prazna je sedaj tista sobica. Veliko srce je utihnilo. </p>
						<p>Toda ne recimo: škof Gregorij je umrl. Recimo raje, kakor sem nekoč videl	zapisano na starem, zglodanem nagrobnem spomeniku krščanskega Indijanca:	Odšel je domov. Da, škof Gregorij je odšel domov, v Očetovo hišo, da mu	Oče, ki je Oče nas vseh, poplača njegov pogum, ki ga je pokazal v	nevarnosti, in da mu poplača njegovo potrpežljivost in vdanost, ki ju je	kazal v trpljenju. Za vse njegovo trpljenje nismo vedeli, ker ga je	nosil skrito. Toda zavedali smo se lahko, da je nosil križe vseh	vernikov svoje škofije in da so ravno ti križi strli njegovo srce. Nosil	jih je vdano, tako da smo vselej, kadar smo govorili z njim, lahko	začutili, kako je vela od njega močna krščanska volja in globoko	zaupanje v božje sklepe. </p>
						<p>Veliki ljudje niso veliki zaradi pomembnosti svoje službe. Veliki so	takrat, če je njih notranja globina večja od povprečja. Škof Gregorij je	bil sin koroške zemlje in človek z velikim slovenskim srcem. V tem srcu	ni bilo prostora za maščevanje, v tem srcu ni bilo prostora za jezo, to	srce je znalo samo odpuščati in ljubiti. Vsem je želelo pomagati, le	kadar je govoril o trpečih doma in po svetu, je to srce z bolečino	hitelo do tistih, ki so ga izdali. </p>
						<p>V velikem trpljenju se je škof Gregorij obračal na mladino, na tiste, v	katerih je gledal prihodnost. Koliko kartic in pisemc so prejeli od	njega otroci, kako rad je poslušal pesmi, če so jih peli otroci, kako	vesel je bil slovenskih šol in vsega, kar je slovensko življenje	ohranjalo. </p>
						<p>Odšel je domov. Ne bo se trpeče zbudil v svojih linah šenklavški zvon, da	bi zavekal, kakor bi moral. Ne bodo zavekali zvonovi po cerkvah	ljubljanske škofije, po cerkvicah slovenskih gričev. Kolikokrat je bil v	vseh teh cerkvah, kolikokrat je birmoval v njih. Vendar sem prepričan,	da bo tudi molk slovenskih zvonov zgovorna priča, da je bil ljubljanski	škof Gregorij škof za najtežji čas in da je Bog vedel, zakaj nam je dal	ravno njega. </p>
						<p>To uro se ameriški Slovenci, združeni s Slovenci v domovini in na	Koroškem, obračamo h krsti svojega škofa Gregorija in polagamo predenj	pozdrave vseh tistih, ki ne morejo biti ob njem, pa so ohranili v sebi	vero v ljubezen in spoštovanje škofovske oblasti. </p>
						<p>V ponedeljek bo truplo velikega pokojnika pokopano v Lemontu, na	ameriških Brezjah. Ameriška zemlja, ki nosi v sebi grobove slovenskih	škofov Barage, Trobca in Vertina, bo v Lemontu sprejela v svoje naročje	tudi ljubljanskega škofa Gregorija. Kot, v katerem bo njegov grob, bi	moral biti za vse Slovence, zlasti za nas, ameriške Slovence, kakor	bohkov kot v slovenski hiši. Slovenska hiša je v tem kotu imela veliko	javorovo mizo, ki je vsak dan zbirala okrog sebe k jedi in molitvi člane	družine. Nad mizo je plaval golob miru, znamenje in opomin, da v tej	hiši ni krega niti ne prepira, da sta v tej hiši doma ljubezen in	skupnost. </p>
						<p>Tak kot mora postati grob našega velikega škofa. K temu grobu naj roma	slovenski človek, sem romajmo, kadar se bo družina sprla, da bomo vsi	mogli slišati besede, ki jih je pokojni škof tolikokrat ponavljal: Naj	ne zaide sonce nad vašo jezo. Naj se le krešejo ideje in misli, toda	preden sonce zaide, si podajte roke kakor bratje. </p>
						<p>Sem, v ta kot, na ta grob, naj roma naša mladina, naj romajo slovenski	starši. Naj poromajo takrat, ko bodo popuščale vezi, ki nas vežejo na	rodno zemljo in rodno besedo. Da bodo mogli slišati besede, ki jih je	naš veliki pokojnik govoril še na letošnjem Slovenskem dnevu: Ljubite	svoj jezik, ker je star in naš, ker smo bili v njem rojeni, ker je to	duhovna dobrina, ki jo moramo ohraniti in braniti. </p>
						<p>Škof Gregorij je odšel domov, odšel v Očetovo hišo, da se je mogel	pozdraviti s tisoči, ki so odšli pred njim, ki so verovali v svobodo	otrok božjih, pa so končali po jamah in breznih. Odšel je domov, da se	je mogel pozdraviti s svojimi duhovniki, ki jih je posvetil, pa ni mogel	blagosloviti njihovih grobov, ker nikoli ni zvedel zanje. Odšel je	domov, da je mogel pozdraviti vse tiste preproste slovenske ljudi, ki	jih je še sam birmoval in so v gručah pobiti dobili skupno krsto –	podzemno jamo v kočevskih gozdovih. </p>
						<p>Ne zavidajmo mu miru po tolikem trpljenju in po tolikem verovanju.	Dvainpetdeset let je bil duhovnik Velikega Duhovnika in trideset let	škof ljubljanske škofije. Bolečine in žalost tisočerih in tisočerih	Slovencev je nosil, naj se spočije zdaj na mirnem lemontskem	pokopališču. Daleč sicer od domovine, toda globoko v naših srcih. </p>
						<p>Škof Gregorij – naj ostanejo z nami Vaš pogum, Vaša vera in Vaše	zaupanje. Pogum, da bomo znali svoje križe tako nositi, kakor ste jih	Vi, vera, da bomo vedeli, kako jih nositi, in zaupanje, da bo onstran	križa spet srečanje z Vami. </p>
						<p>Mirno počivajte, škof Gregorij! Slovenski narod se klanja Vašemu	trpljenju in Vašemu delu.</p>
					</div3>
				</div2>
			</div1>
			<div1>
				<head>Pripovedi</head>
				<div2>
					<head>Vihar nad Žužemberkom</head>
					<docAuthor>Vanja Kržan</docAuthor>
					<div3>
						<p>Nasilna mobilizacija, uboji, ropanja, požigi domačij, ovajanje domačinov	italijanskim oblastem, internacije na otok Rab itd. se je po vaseh v	okolici Ajdovca in Žužemberka pričelo že v začetku leta 1942, s prihodom	prvih neznanih mož, ki so se oklicali za partizane in osvoboditelje.	Sčasoma so domačini sprevideli, da se ti 'osvoboditelji' borijo za	oblast in zmago komunizma. Po opustošenju v Ajdovcu jeseni 1942 – o tem	smo pisali v predhodni številki revije – so v okoliških krajih in v	Ajdovcu samem (če ga niso preživeli začasno ali za stalno zapustili)	partizanski borci 'osvobajanje' nadaljevali do konca »groznega leta	1942.«, kot ga poimenuje naša anonimna pripovedovalka. Vendar so	preizkušane domačine ustrahovali do konca vojne in še dolga leta po	zmagi komunizma. Podobno kot po vsej naši domovini.</p>
						<p>»Leto 1943. nam ni prineslo nič boljšega, le mnogo, premnogo žrtev,« je	zapisala. Obiskovale so jih partizanske patrole in iskale, koga bi se še	dalo mobilizirati, ubiti in oropati. Tomšičeva brigada je mobilizirala	preostanek fantov in mož, kolikor se niso pridružili legistom, ki so	bili stalna tarča partizanov in njihovih brigad. Legisti, povečini mladi	fantje in nekaj mož, so se organizirali z enim samim namenom: da	zaščitijo rojake pred partizanskim nasiljem, podobno kot so se drugod	organizirali v vaške straže. V streljanju in nasilni mobilizaciji	legistov, ropanju in pobijanju domačinov sta se 'odlikovali' še	Šercerjeva brigada, za nameček tudi Gubčeva brigada; Hrvaški brigadi so	morali domačini le kuhati. 10. aprila 1943 se je v teh nevzdržnih	razmerah ustanovila t. i. Legija smrti. V boju proti čedalje hujšemu	partizanskemu nasilju so se legistom v posameznih akcijah pridružili	tudi Italijani s hajkami ali z ofenzivo letalskih bombnih napadov iz	zraka ali pa z minometi iz Žužemberka in Novega mesta. Branili so	življenja svojih, italijanskih vojakov in posadko v Žužemberku. Ta	smrtonosna 'ploha' iz neba in z zemlje ni vedno izbirala določenega	cilja v kraju napada. Tako so bombe in mine pogosto zasipavale njive s	kmeti, ki se jim ni uspelo pravočasno poskriti, ali pa so požigale	njihove domove in gospodarska poslopja. Velikokrat so se napadi zavlekli	v noč. »Bilo je grozno. Vsak večer smo legli k počitku z največjim	strahom, kaj nam prinese noč, mnogi niso več spali doma.« Tudi iz strahu	pred partizanskimi ugrabitvami in poboji. Velik je bil strah pred	italijansko internacijo na otok Rab, kjer so od lakote umirali in umrli	tudi njihovi domači. Hudo je bilo spoznanje, da so jih ovajali	Italijanom partizani sami ali dali povod za internacijo. Legisti so se	zelo trudili pri italijanskih oblastnikih, da bi nedolžno 'obsojene'	rešili, a je bilo največkrat zaman. Mnoge domačine je obremenjevala	boleča misel na ubite in nepokopane domače. Če se jim je posrečilo, da	so končno le našli kraj, kamor so ubijalci na hitro zagrebli njihova	trupla, so jih skrivaj prekopali v blagoslovljeno zemljo domačih	pokopališč. Šele potem, ko so po vaseh hodili v patruljo legisti z	italijanskimi vojaki, so partizani postali manj redni ustrahovalci	vaščanov ali so se običajno pravočasno poskrili in razbežali. </p>
						<p>»V nedeljo, 9. maja 1943, so se po vseh farah zbrali ljudje k molitvi in	k procesijam; iz vsega srca so prosili za mir,« se spominja naša	pripovedovalka. »Najbolj goreči so bili prav tako zelo preizkušani	domačini iz Žužemberka. Bosi so vsi poromali na hrib. »Kdo bi si takrat	mislil, da bo vojna morila še polni dve leti!« Poleti je domačine	skrbela žetev, kazalo je, da bo precej obilna. Prosili so devet legistov	iz Žužemberka, da so prišli čuvat žanjice in pridelek. Naša	pripovedovalka se spominja, da je bila žetev 15. julija. Kaže, da se je	vse srečno končalo, toda vedno ustrahovani ljudje se strahu nikoli niso	znebili. Slutili so, da jih najhujši partizanski pogrom proti Žužemberku	šele <figure>
								<graphic url="slike_z_110/z_110_27.png"/>
								<head> Žužemberk nekdaj, spredaj grad, na hribu mogočna župnijska	cerkev sv. Mohorja in Fortunata <name>stara razglednica, vir	Janez Osetič </name>
								</head>
							</figure> čaka; podoben temu, ki se je preteklo jesen razdivjal nad	Ajdovcem. Žužemberk je bil namreč sedež italijanske vojne oblasti in	zbirališče legistov in zato partizanskemu 'osvobajanju' v veliko napoto.</p>
					</div3>
					<div3>
						<head>Žužemberk – tarča nenehnih napadov</head>
						<p>»V soboto, 24. julija 1943, je v Brezovo reber pri Ajdovcu navsezgodaj	zjutraj prihrumela Tomšičeva brigada. Ves dan je po vasi pohajalo vse	polno partizanov z najtežjim orožjem. Dali so si opravka s puškami in	mitraljezi. Zvečer so odšli, vedeli smo kam – napadat postojanko v	Žužemberk. Bila je že trda noč, ko smo zaslišali strašno pokanje.	Partizani so neprekinjeno obsipavali z granatami in minami osovraženi	Žužemberk in posadko legistov. Ti so sredi noči že uvideli, da se ne	bodo mogli ubraniti premoči partizanske brigade. Hitro so napravili umik	iz postojanke v zdravstvenem domu po zemeljskih rovih v sodnijo, sicer	bi se malokdo rešil. Spet so se pričeli hrabro boriti, Italijani pa pri	fari.« </p>
						<p>»V nedeljo, 25. julija, je bilo žegnanje na Selih, pa zaradi bojev v	Žužemberku niti sv. maše ni bilo. Zato smo se zbrali pri kapelici in vsi	goreče molili rožni venec. Preletavala so nas letala in bombardirala	Žužemberk in okolico. S kakšnim strahom in žalostjo smo gledali ta	grozodejstva, čeprav smo jih bili že vajeni. Vedeli smo, da njihovo	hrumenje seje uničenje, grozo in smrt, zdaj še po Žužemberku in okolici.	Prek dneva so partizani postali nemočni, ker so jih obstreljevala	italijanska letala, ki so branila svoje vojake in postojanko v	Žužemberku. Toda noč je bila spet strašna, strašna tudi za nas, ker so	partizani spet pričeli silovit napad. Že popoldne in vso noč smo se	stiskali po kleteh, ker so granate padale iz Novega mesta in Brezove	rebri. »O Bog, o Bog usmili se nas, ker težki topovi grmijo nad nas!«	smo takrat molili. Po vasi je množica partizanov mirno pohajkovala. Ali	so bili prepričani o zmagi svojih tovarišev?</p>
						<p>»Ves ponedeljek, 26. julija, so se boji v Žužemberku še kar nadaljevali,	in to vedno hujši, kot da partizani izlivajo vse svoje sovraštvo <figure>
								<graphic url="slike_z_110/z_110_28.png"/>
								<head>Žužemberški grad preden so ga leta 1944 bombardirala	zavezniška letala <name>stara razglednica, vir Janez Osetič</name>
								</head>
							</figure> nad legiste; ti so kljub partizanski premoči hrabro odbijali	napade. Samo enega mrtvega so imeli, ki ga je zadela krogla v stranišču.	Tudi tokrat so naši fantje uvideli, da napadom dobro oboroženih	partizanskih brigad ne bodo kos. Zato so ob desetih dopoldne napravili	hiter izpad iz sodnije in zbežali k Italijanom v Zafaro. Medtem so	Italijani s svojega položaja na fari ves čas močno in na vse strani	metali mine. Zbegali so partizane, ki zato niso več tako srdito	napadali. Legisti so se vsi srečno rešili, ranjen je bil le Zajčev Jože	iz Žužemberka. Zatekli so se v hišo v Zafari in se borili naprej, obenem	pa ves čas prosili pomoči, ker jim je pričelo primanjkovati streliva in	hrane. Če pomoči ne bo še kmalu, bodo vsi pobiti ali prišli živi v roke	partizanov!«</p>
						<p>»Vsa okolica Žužemberka je bila močno zastražena. Kako naj kdo sploh	pride na pomoč? Iz Dobrniča bi lahko prišli, toda partizani so legiste	ves čas po malem napadali in jim tako onemogočili odhod iz vasi. Iz	Trebnjega so odšli na pomoč s tanki kljub mnogim partizanskim zasedam in	podminiranim potem. S tankom so prišli do Dobrove pri Dobrniču. Zapeljal	je na mino in eksplodiral. Tako je bila onemogočena tudi pomoč iz	Trebnjega. Končno je prišla pomoč iz zraka. Nad našo vasjo Brezova reber	so kar naprej brnela letala, da smo bili vsi prestrašeni, kaj bo, če	bombardirajo še našo vas, saj je bila polna partizanov. Z grozo smo	gledali požare po vaseh v okolici Žužemberka in v samem Žužemberku.	Hvala Bogu, mi smo tokrat vsega hudega obvarovani. Toda prezgodaj smo si	oddahnili. Granate so pričele padati tudi po naši vasi, metali so jih iz	Novega mesta. Narodni heroj Daki je bil takrat v vasi in s partizani so	veseljačili in popivali vso noč. Proslavljal je drugo obletnico	partizanstva. Ta noč je bila že tretja zapored, odkar so partizani	hoteli uničiti postojanko legistov skupaj z Žužemberkom. Daki s svojo	pivsko druščino je bil o zmagi prepričan in slišali smo vzklike: »Padel	je fašizem, nocoj pa bo še Žužemberk!« »Ljubi Bog, pa vendar tega ne boš	dopustil!« </p>
						<p>»Prišla je že tretja noč neprekinjenega napada na Žužemberk in okolico.	Vedno huje so ga zasipavali z minami in granatami, ker jim sicer niso	prišli do živega. Ena granata je priletela naravnost v bunker pri cerkvi	in ubila tri legiste in mitraljezce: Antonovega iz Žužemberka, Edija	Mrvarja iz Šmihela in še kmečkega gospodarja. Poleg teh treh še tri	italijanske vojake. Granate pa so še kar naprej deževale v bližino	cerkve, a nobena je ni hotela zadeti, da bi se zrušila na veliko željo	partizanov. Tik ob cerkvi je zaradi eksplozije granate obležal mrtev	Sirkov Franci iz Žužemberka. V hlevu je zgorel farovški hlapec. V Zafari	je zgorelo nekaj poslopij, ki so jih s streljanjem zažgali Italijani.	Končno je le prišlo jutro, torek, 27. julij! Kako žalostno jutro, a bilo	je vsaj jutro, po tretji noči bojev. Torek je bil bolj miren, a vendar s	pokanjem in preletavanjem posameznih letal.« Legistom je primanjkovalo	streliva in hrane. Poleg tega si je kdo od njih zaželel cigarete, morda	za pomiritev in sprostitev. Kot da bi bili na to partizani pripravljeni!	Eden od legistov se je plazil, da pride do cigaret, drugi pa ne, ampak	je odšel pokončno. In že ga je v trenutku pokosil rafal. Tako so iz	neprevidnosti fantje izgubili še enega soborca, Mihačevega Staneta iz	Zafare.« </p>
						<p>»V torek popoldne, 27. julija, že četrti dan neprekinjenega boja, so nad	Žužemberk iz Dvora prihajale nove moči partizanov s tanki. To noč,	četrto zapored, so partizani za vsako ceno in na vsak način hoteli	vdreti v Žužemberk. Naši fantje so z grozo pričakovali noč. Od treh dni	in treh prečutih noči bojev so bili povsem izčrpani. In skoraj brez	hrane. Vrh vsega jim je primanjkovalo streliva. Kaj jim prinese noč?	Partizanski borci pa so bili neučakani. Že ob štirih popoldne so z vso	silo pričeli napadati. Toda hvala Bogu! Kot po čudežu je prišla pomoč iz	Kočevja. V kratkem času so s skupnimi močmi pregnali vse partizane.	Posadka v Žužemberku je bila rešena po štirih dnevih in treh nočeh hudih	bojev. Na žalost je v teh dneh našlo smrt šest legistov, naših	najboljših fantov, od katerih so nekateri komaj ušli smrti pred pol leta	med pokolom v Ajdovcu. Zdaj pa so se z njo srečali v Žužemberku. Padlo	je tudi sedem Italijanov. Pokopali so jih v bližini cerkve.«</p>
						<p>»Pogled na Žužemberk je bil zdaj podoben kot pogled na opustošeni Ajdovec	pred pol leta. Ožgane stene požganih stavb so štrlele kvišku kot	spomeniki partizanskega osvobodilnega boja. Od vseh stavb so ostale le	zdravstveni dom, sodnija, šola in župnijsko poslopje. Letalskim napadom	je kljubovalo le nekaj poslopij na trgu in ožgani zidovi Zajčeve hiše v	Zafari. Ko je Zajčev oče videl, kako mu gori hiša, mu je od žalosti	zastalo srce. Kakšna žalost in trpljenje bi šele prišlo nad domačine, če	bi partizani premagali naše fante. Nihče si tega gorja niti	predstavljati ni mogel.«</p>
						<p>»Partizani poraza niso mogli prenesti. Že naslednji dan, v sredo, 28.	julija, so se z vso bojevitostjo lotili postojanke Sela Šumberk na drugi	strani Krke. Iz naše in naslednje vasi so vsi odšli v napad. Ubogi	ljudje, kaj zdaj čaka še njih! Partizani so tri dni uničevali Sela s	silovitim bojem, a so morali 1. avgusta poraženi oditi. Že naslednji	dan, 2. avgusta, je našo vas Brezova reber spet zasedla Tomšičeva	brigada. Kaže, da se niso počutili varne, ker so že naslednji dan odšli.	Italijani so namreč bombardirali pri Ostrem vrhu, v Ajdovec pa iz	Trebnjega izstreljevali granate. Prva granata, ki je priletela v Gornji	Ajdovec, je zadela Prparjevo ženo in njenega dojenčka, ki ga je dojila	pred hišo. Prpar je preživel, bil je le ranjen.« </p>
						<p>»Vsa štiri leta vojne skoraj ni bilo dneva,« trdi naša pripovedovalka,	»da se po vaseh v naši okolici ne bi vrstili enkrat partizani, drugič	Italijani. Ko so prišli Italijani, partizanov ni bilo na spregled.	Poskrili so se ali pa odšli. Z nemško okupacijo pa so se menjavali Nemci	in spet partizani in zdaj domobranci. Kaj smo med vojno v teh krajih	pretrpeli, si nihče danes ne predstavlja in se vsega niti popisati ne	da. Množična morišča in grobišča po vsej Sloveniji so sveti kraji, enako	lahko trdim za našo dolenjsko krajino.« Tako med mnogimi drugimi dogodki	in spoznanji opisuje obdobje do italijanske kapitulacije naša anonimna	pripovedovalka in priča. </p>
					</div3>
				</div2>
				<div2>
					<head>Zaznamovana s težko življenjsko potjo</head>
					<docAuthor>I. K.</docAuthor>
					<div3>
						<head>Življenjski spomini Ivanke Nosan, roj. Pergar, in njenega moža Staneta	Nosan</head>
						<p>Moja stara mama je bila zelo odločna in osebnostno močna ženska, ki je	bila globoko zaznamovana s svojo težko življenjsko potjo, ki je nikoli	ni zlomila, ampak je vedno v sebi našla moč, da je izšla kot moralna	zmagovalka. Vedno pa so jo te »njene stvari«, življenjske rane tudi	obremenjevale. Treba jih je bilo predelati, preboleti, osmisliti in	nadgraditi. </p>
						<p>S starim očetom, z »atom« Stanetom, sta vedno z nami – vnuki – delila	svoje življenjske zgodbe in tudi te povojne dogodke. Jaz sem bila vedno	fascinirana nad njuno zgodovino in sem ju občudovala, ker sta vse težke	okoliščine preživela pokončno, kot klena, verna Slovenca, s srcem na	pravem mestu.Občudujem njuno pokončnost in njun pogum v časih, ki niso	prizanašali poštenim ljudem. Naj bo njuna zgodba v razmislek naši dobi,	v spodbudo in večje razumevanje zgodovinskih dejstev, osebnih in	družbenih razmer v povojni Sloveniji. </p>
						<p>Dragi mami in atu v spomin in zahvalo …</p>
						<p>vnukinja Irena </p>
					</div3>
					<div3>
						<p>Začetek maminega življenja je bil zaznamovan s tem, da se je rodila 21.	5. 1923 na Dolah pri Moravčah služkinji Neži Pergar kot nezakonski	otrok. Njen oče je bil sicer poznan, a starša nista bila poročena – to	je bil Tine Nolimal iz Svetega Miklavža, rudar, ki je delal v rudniku v	Zagorju pri Savi in nato pri železnici. Biti nezakonski otrok je bilo v	tistih časih velika sramota. Tak otrok je bil »pankrt«, zaznamovan s	sramoto in obsojen na revščino in težko pot že od zibelke naprej. </p>
						<p>Ivanke njena mati Neža ni imela rada in jo je že kmalu na začetku dala v	oskrbo drugim ljudem. Najprej za dve leti svoji materi in stricu. V	tistem času se je Ivankin oče poročil z devet let starejšo žensko, in k	sebi sta vzela tudi malo Ivanko. Kmalu sta se ji pridružili še dve	polsestri, a oče je po štirih letih skupnega življenja, ko je bila	Ivankina polsestra stara dva meseca, zapustil ženo in svoje tri hčerke	ter odšel v Srbijo delat. Ivanka je do sedmega leta živela pri mačehi,	ki je bila zelo dobra do nje. Ko je šla k prvemu svetemu obhajilu, jo je	mačeha nesla več kilometrov na rokah, da si ne bi Ivanka umazala bele	obhajilne obleke. </p>
						<p>Potem pa je njena rodna mati Neža izvedela, da je mož Tine mačeho	zapustil, in je prišla po hčer Ivanko ter jo odvedla na Katarijo pri	Moravčah, na neko kmetijo za služkinjo. Na tej kmetiji so imeli takrat	dveletno hčerko. Po Ivankinem prihodu pa so v sedmih letih dobili še pet	otrok. </p>
						<p>Ivanka je bila otrokom za pestrno, pomagal je v gospodinjstvu in pri	kmečkih opravilih. Pozimi je lahko nekaj let še hodila v šolo, poleti je	morala delati. Na kmetiji se je veliko delalo, ampak kruha pa tudi	velikokrat ni bilo, pa tudi drugih stvari ne, včasih niti krompirja ne.	Skratka, revščina. </p>
						<p>Ko je bila stara 14 let, je mati po sedmih letih, točno 25. 3.1937, spet	prišla ponjo. Prej je nikoli ni niti obiskala. Zdaj pa je prišla kar po	njo, češ naj gre stanovat k njej, ker je ona bolna. Hišni gospodar na	Katariji se je kregal in ji obljubljal enako doto kot svojim otrokom, če	bi ostala, a Ivanka je vedela, da iz tega ne bo nič, da to ni mogoče,	zato je izkoristila priložnost, da odide s te kmetije drugam, in odšla z	materjo. </p>
						<p>V Mengšu je ostala pri materi leto in pol, a <figure>
								<graphic url="slike_z_110/z_110_29.png"/>
								<head>Moravče nekoč <name>stara razglednica, vir Janez Osetič</name>
								</head>
							</figure> mati je bila še vedno zelo grda do nje. Hotela je npr., da gre	iz Mengša v Domžale bosa po neke tablete. Tudi očim ni bil dober do nje.	Vsak dan je morala hodit s košem v hrib po drva. S tem si je odslužila	hrano. Mama je imela jetiko, zato ji je morala kuhati in streči. A mama	je kuhane jedi potem odklanjala in ni hotela jesti, češ da so zanič,	zvečer pa možu Jožetu tarnala, da je lačna, naj ji kaj skuha. Ivanka	sicer ni bila izkušena kuharica, a je kvaliteto svojih jedi večkrat	preverila s pomočjo sosede, ki je bila farovška kuharica in je prišla	jed poskusit, če je okusna, ali pa je treba morda še kaj dodati. Mati je	torej nalašč in povsem neupravičeno govorila, da jedi niso okusne …</p>
						<p>Ivanki je bilo tega kmalu dovolj, zato si je nekega dne zavezala	»punkeljček« in se odločila, da se odslej lahko sama preživlja. Vrnila	se je nazaj k stari mami in stricu v Moravče. </p>
						<p>Stara mama je kmalu izvedela, da v Moravčah pri županu Ignacu Tomcu	potrebujejo dekle za služenje, in tako sta šli skupaj tja. Včasih so	rekli, da se gre »udinjat«. Župan je bil poročen z Nemko, imela pa sta	dve majhni hčerki. Imeli so trgovino in luksuzni tovorni avto, bili so	zelo bogati. Gospodar je dal stari mami tri metre blaga za spalno srajco	kot plačilo za služkinjo in Ivanka je tako začela »služiti«. Delala je	sedem mesecev v kuhinji. Imeli so pa 20 delavcev, ker so kopali droben	pesek v peskokopu, na mestu, kjer je danes v Moravčah tovarna. </p>
						<p>Ivanki se je po štirih mesecih pridružilo še eno dekle, pomivalka Pepca.	Delo je bilo težko in fizično naporno – za deset moških naenkrat je	morala na glavi nesti hrano v jerbasu in še druge stvari v rokah. Ti	moški so ju tudi stalno nadlegovali in lovili po gozdu. Zato sta se	odločili, da tu ne bosta ostali. Hoteli sta oditi, ampak g. Tomc ni bil	navdušen. Ivanki je grozil, da jo bodo žandarji pripeljali nazaj, ker mu	je dolžna delati še eno leto. Bili sta v stiski, a sta se domislil	rezervnega načrta. </p>
						<p>Zvečer je Ivanka zamesila testo kot vsak dan (iz 20 kg moke) in ga ob 5h	zjutraj začela peči. Domislili sta se, da bosta županovi ženi, ki je	hčerki pripeljala zjutraj na zajtrk, povedali, zakaj gresta stran. Ko	sta ji povedali, je gospa hitela razburjena k soprogu in ga klicala:	»Ignac, Ignac!« On pa je mislil, da je zato tako razburjena, ker sta ji	povedali, da je imel še druge ženske rad, pa je začel vpiti, da sta obe	lažnivki … </p>
						<p>Ko sta šli stran, jima je gospodar odštel denar za eno srajco, ki sta jo	sicer dobili za darilo ob novem letu, tri metre blaga za babico in	Ivanki dal dva dinarja plače. Za ta denar si lahko kupil dve štručki	kruha. To je bilo vse.</p>
						<p>Šli sta peš iz Moravč na Dole, kjer je bila doma Ivanka, Pepca je šla pa	še naprej v vas, kjer je bila doma ona.</p>
						<p>Zatem je neka kolegica izvedela, da je odšla od Tomčevih, in ji prišla	povedat, da bi jo neka gospa s Podgarce rada vzela k sebi za pomoč. Pri	Tomcu naj bi imela 100 dinarjev plače, ona pa ji je obljubila 350	dinarjev. Potem je nekaj časa delala še v Jaršah v tovarni platnenih	izdelkov.</p>
						<p>Potem se je začela druga svetovna vojna. Nemci so določili, da je morala	iti v farovž v Šmartno pod Šmarno goro, kjer so bili nameščeni Nemci.Tam	je ostala dva meseca. Delala je vse – od kuhanja, pranja do čiščenja.	Konec avgusta pa sta morali ona in še neko dekle oditi v Vodice v	farovž. Tudi tam so bili Nemci. 20. 9. 1941 so tudi požgali vas Rašico.	Neki Nemec, ki je hodil z Bleda in je bil poveljnik nad vsemi temi	farovži, je prišel v Vodice in zahteval, da gre Ivanka v Mengeš. Ona pa	ni hotela iti in je vpila po slovensko, da ne gre, on pa po nemško, da	mora iti. Neki moški ji je rekel, naj bo raje tiho, da je ne bo gestapo	zaprl. Ivanka mu je rekla, da ji je čisto vseeno, če jo zaprejo.</p>
						<p>Svoje stvari je spravila v kimpež in jih peljala iz Vodic v Mengeš k	materi. Sklenila je, da je Nemci ne bodo več dobili, in se s kolesom	odpeljala v Kranj. Tam je dobila službo v LGV. To je bila vojaška	tovarna, v prostorih sedanje Iskre. Delali so stvari za letala. Z delom	je začela 16. 1. 1942 in ostala štiri leta. Nekaj časa je med vojno	stanovala pri teti, mamini sestri, na Hujah v Kranju. Tudi ta je bila do	nje »parkelj«, zelo neprijazna. Potem pa ji je neki znanec, ki je imel	punco v Mengšu, povedal, da gre nekdo na Orehku ven iz podnajemniške	sobe in bi ona tam lahko stanovala. Tukaj je jeseni leta 1942 spoznala	svojega fanta, Staneta Nosana z Drulovke pri Kranju. </p>
						<p>(Opomba: Ata Stane je med vojno najprej delal v tovarni Jugočeška. Njegov	brat Tone je študiral in dal neki denar za partizane, Nemci so pa to	izvedeli in oba za nekaj časa zaprli – na pustni torek leta 1942. Stane	je po izpustitvi v prostem času delal na domobranski postojanki na Bregu	pri Kranju, kjer je z motorjem vozil okrog po opravkih po Kranju	domobranskega poveljnika v Mavčičah pri Kranju M. B. Le-ta je delal za	več strani. Najprej je delal za partizane in so ga zato zaprli Nemci.	Doma pa je imel kmetijo ter ženo in tri otroke, ki so brez njega težko	shajali. Nemci so mu obljubili, da ga izpustijo, če bi delal zanje. In	je privolil.Več je bilo takrat takih, ni bil edini. Potem ko pa so	partizani začeli krasti po domačijah živino in drva, je šel k	domobrancem in postal poveljnik v Mavčičah pri Kranju. Hkrati je nekoč	povzročil, da so partizani spravili domobrance v zasedo na njegovi	kmetiji in jih v spopadu več ubili. Ker je bil M. B. nevaren zaradi dela	za več strani, so ga domobranci ustrelili v Mavčičah, ko ga je ata Stane	ravno vozil z motorjem. Na srečo niso pri tem zadeli še njega. Vdova M.	B. se je po vojni poročila z nekim partizanom in imela z njim še štiri	otroke.)</p>
						<p>Vrnimo se k mami. Ko je bilo že konec vojske in se je vse malo umirilo, z	8. na 9. maj ponoči nepričakovano prideta Stane in njegov bratranec k	Ivanki v sobo, češ da mora spakirati svoje stvari, da gredo na	avstrijsko Koroško. Ivanka je rekla, da ona ne gre, da ni nobenemu	človeku nič hudega naredila. Zjutraj ob 5h pa se je s kolesom odpeljala	na Drulovko pri Kranju na dom Stanetovih staršev. Njegove starše je	srečala že pri bližnjem sosedu, ko so odhajali v Avstrijo. S seboj so <figure>
								<graphic url="slike_z_110/z_110_30.png"/>
								<head>Pogled na nekdanji Kranj <name>stara razglednica, vir Janez	Osetič </name>
								</head>
							</figure> imeli manjši voz za peš vleko, t. i. kimpež, poln stvari, ki	so jih vzeli s seboj. Z domobranci sta šla pa že prej tudi Stanetova	sestra Francka ter njegov brat Tone.</p>
						<p>Ivanka je tudi bodoči tašči rekla, da ne gre z njimi. Le-ta ji je pa	izročila hišni ključ in rekla: »No, tu imaš ključ, ko pridemo nazaj, se	bosta pa poročila.« Ivanka je šla na dom »k Mahač'« (domači vzdevek)	nahranit kravo. Medtem pa ob 10h pride z domobranske postojanke domov	njen fant Stane in ji pravi: »Moraš iti z nami!« </p>
						<p>Potem se je vdala. Še enkrat sta šla na Orehek, spakirala kovček in ga	naložila na voz, da se je peljal. Zraven sta šli še dve punci z Brega	pri Kranju, ki sta imeli s seboj vola. Pa sta šli samo do gimnazije v	Kranju, se obrnili in premislili. Zato je Ivanki ostal vol, za katerega	je morala skrbeti vso pot. Nosila mu je vodo in seno. Šli so peš proti	mejnemu prehodu Ljubelj. Hodili so podnevi – kar po cesti. Nemci niso	nič reagirali, ker so tudi sami bežali. Takrat je vse bežalo. Ko so šli	proti tunelu na Ljubelju, je šlo vse v tri vrste, tovornjaki, vozovi,	pešci. Še dobro, da ni kdo koga povozil. </p>
						<p>Ko so prišli na Ljubelj, je bila tam cestarska hiša, kjer niso mogli čez,	ker so Nemci zadržali civiliste in naprej spuščali samo vojsko, nekaj pa	jih je šlo čez hrib. Potem pa je šla bodoča tašča v to hišo, ki je bila	prazna, in tam skuhala kašo, da bi se malo najedli. Skozi okno so jim	mimoidoči domobranci, ki so se peljali z avtom, dali še maslo. Kaša in	maslo sta bila na oknu, kaša se je še hladila, nakar nekdo zavpije:	»Gremo! Gremo!« Hitro so šli in tam pustili kašo in maslo. Nihče ni nič	jedel. Morali so naprej. Šli so peš skozi tunel. Ivanka je gnala še	tistega vola. Ampak v tunelu so bile zelo velike jame, globoke celo do	pol metra, zato je bilo zelo težko hoditi. Skozi tunel so prišli »kot	Indijanci«, z veliko težavo in vsi umazani.</p>
						<p>Na avstrijski strani so se malo naspali. Bodoči tast je imel s seboj	žimnico, na kateri je spala njegova žena. Ivanka je poskušala spati na	neki vreči, pa se ni dalo. Potem so hodili tri dni do Vetrinja. </p>
						<figure>
							<graphic url="slike_z_110/z_110_31.png"/>
							<head>Gorenjska pokrajina - spredaj Škofja Loka, v ozadju Kranj<name>Franc Friedrich </name>
							</head>
						</figure>
						<p>Vmes se je dogajalo še veliko stvari … Takoj ko so prišli v Vetrinj, so	spali za nekim pokopališčem. Niso vedeli, kje sploh spijo. Potem se je	pa pot vlekla vse do 11. 5., ko so prišli v Vetrinj. </p>
						<p>Kaj vse so videli in doživeli! Obup, same hude stvari. V Vetrinju je bila	neka ženska noseča in se ji je zmešalo. Na polju je klečala na njivi in	z rokama kopala jamo, da bo noter zasula svojega otročka. Mama pravi:	»To je bila groza. Ampak človek več prenese kot žival. Bolj si železen.	Tako je …« </p>
						<p>Domobranci so jim nato rekli, da samske punce lahko gredo z njimi v	Italijo. Angleži so jih naložili na tovornjake in peljali v neki kraj,	Marija<note place="foot" n="17"> Verjetno Maria Elend, po slovensko	Podgorje (op. ur.)</note> ... (točnega imena si mama ni zapomnila).	Tam sta šla s Stanetom v vagon, nakar nekdo zavpije, da gredo lahko	ženske v »osebni vagon«. Tako sta šla oba tja. Ivanka je imela s seboj	približno pol metra dolgo slovensko zastavo, ki je bila že vsa	pomečkana, zato jo je šla oprat, da bi jo razobesila z vagona, da bi vsi	vedeli, da se peljejo Slovenci. Ko je zastavo oprala, je hitro pritekla	nazaj v osebni vagon. Zatem pa pride iz tiste čakalnice, kjer je prej	prala, pet partizanov s »šnelfajercami« (brzostrelkami). Ivanka je	mislila, da jo bo kap. Rekla je lahko samo še: »Stane!« </p>
						<p>Potem sta šla po dva partizana na mašino na vsakem koncu vlaka, en	partizan je pa prišel v osebni vagon. In potem so se peljali do	Podrožce, 1500 ljudi s petimi »barabami«. (Tako je mama poimenovala	partizane.) Takoj sta vedela, da bo nekaj šlo narobe. Z vlaka pa nisi	mogel pobegniti, saj bi te takoj ustrelili. Ko so se pripeljali v	Podrožco (še vedno v Avstriji), se je pa nateplo na vlak tako veliko	partizanov, da jih je bilo kot trave. Neki partizan je prišel v osebni	vagon in rekel Stanetu v srbo-hrvaščini: »Imaš fine cipele!« In jih je	moral sezuti ter mu jih izročiti, on pa mu je dal svoje, strgane. V njih	je bila gotovo za prst velika luknja. Potem je bil pa še nesramen in mu	je zabrusil: »Kako ti pristoje!«</p>
						<p>Zatem je prišel še en partizan, ki je bil doma iz Stražišča pri Kranju in	se je poznal s Stanetom. Bil je v civilu. Pogovarjala sta se. Ravno so	se peljali skozi tunel, ko je vlak že blizu izhoda iz tunela ustavil. Ta	partizan je šel ven, Ivanka pa je Stanetu rekla: »Zdajle nas bodo pa	čisto vse pobili.« So potem res vzeli s tovornega vagona nekega	Brodarjevega iz Kranja pa ne vem koliko drugih še, imena je Ivanka že	pozabila, in so jih tam pobili. Zatem so se peljali skozi Jesenice.	Nikjer ni bilo živega človeka, vse postaje, kjer so se vozili, do Škofje	Loke, vse je bilo prazno. Nikjer ni bilo nobenega civilista. Ivanka in	Stane sta bila v vagonu spredaj, mimo so že tekli domobranci,	marsikateri je bil že po glavi krvav, s krvjo oblit, njih so že tepli	partizani. Ivanka je rekla Stanetu, naj gresta hitro ven, da ne bosta	»kakšne fasala«. To je bilo na Trati v Škofji Loki. Potem so šli peš do	Škofje Loke. Ob cesti pa so stali ljudje, civilisti, in jih grdo	zmerjali, posebej ženske: »Bele kurbe! Ali ste se sedaj nagonile? Bele	kurbe!« Pljuvali so nanje. Morali so hoditi v šesterostopih (v šestih	kolonah), nato so nekaj časa morali teči naprej, nato spet teči nazaj. </p>
						<p>Zatem so prišli na spodnji most v Škofji Loki. V reki Sori pod mostom je	bilo na stotine ročnih ur. Ljudje so jih raje metali v vodo, samo da jih	partizani potem ne bi pobrali. Stanetu so ročno uro vzeli že od	Dravskega mostu naprej, Ivanka pa je imela oblečeno v pasu rezano obleko	in je svojo zlato uro skrila na notranjo stran pasu. Pa ji je niso	vzeli. (Nosila jo je vse do svoje smrti.) V Škofji Loki so šli mimo neke	kmetije. Tam notri je bilo polno partizanov na stelji. Potem so morali	iti ob gradu nazaj dol do stopnic in videti je bilo tako, da jih bodo	tam postrelili ob zidu. Ko pa so prišli tja, so videli, da so se ljudje	morali obrniti, da so lahko potem od spodaj po nekih stopnicah šli v	grad. </p>
						<p>Prvo noč jih je bilo v eni sobi natlačenih čisto polno. Ko je zjutraj	hotela mama na stranišče, je z vrha lesene dile (niso imeli školjke) že	polno blata ven priteklo, tako je bilo polno, zato je šla kar nazaj v	sobo in sploh ni šla na stran. </p>
						<figure>
							<graphic url="slike_z_110/z_110_32.png"/>
							<head>Škofjeloški grad - prva postaja po prisilni vrnitvi iz Vetrinja<name>stara razglednica, vir Janez Osetič </name>
							</head>
						</figure>
						<p>Kmalu je prišel en partizan France iz Stražišča, ki je ata dobro poznal,	saj ga je ravno on v župnišču učil verske in župnijske stvari, ki so jih	pač imeli organizirane za mlade fante. Pa reče partizan Stanetu: »Ja,	Stane, kaj pa ti tukaj delaš?« Pa pravi Stane: »Ja, saj vidiš, France,	kaj se je zgodilo.« Pa reče oni: »Ja, ja, saj vem, Stane, preveč si	farje poslušal!« </p>
						<p>Potem je partizan France vsem zapornikom naročil, naj na list napišejo	popis vseh svojih stvari, ki so jih imeli pri sebi, vse do najmanjše	šivanke. Nato naj zraven seznama položijo svoje nahrbtnike oz. kovčke in	vse druge stvari. Pa je Stane rekel: »Oh, Francelj, to se bo vse	izgubilo.« Pa je partizan vprašal: »Kako to misliš?« Ata je seveda	mislil, da bodo vse zapornike pobili, predmeti pa bodo ostali njim. Pa	je popravil svojo izjavo in rekel: »Saj vidiš, koliko je vsega, to se bo	vse zmešalo med seboj.«</p>
						<p>Potem so morali vse oddati. Ata je vprašal nekega partizana, če lahko	Ivanki nese kovček. Pa je partizan rekel, da ga bo kar on nesel. Čez	kake pol ure ga je ata že videl praznega ležati na hodniku. </p>
						<p>Ta isti partizan je bil potem zadolžen za higieno. Ko je imel obhod po	sobah, ga je Ivanka prosila za sanitetni material, da bi si izdelala	nekakšne higienske vložke za menstruacijo. Malo kasneje sta prišla dva	mlada fanta in ji prinesla gazo in povoj. To so bili tisti fantje, ki so	jih mobilizirali za stražo. Mama pravi, da so bili barabe. </p>
						<p>Ženske zapornice v tej sobi (bile so v okroglem stolpu ) so ležale na	tleh na parketu, brez odej ali podloge. Ata pa so dali za en teden v	»bunker«. </p>
						<p>Nekoč so v sobo k ženskam prignali vso krvavo in pretepeno žensko, ki je	bila nezavestna. Mama je šla prosit stražarja za vodo, da jo je umila in	preoblekla ter ji oprala oblačila. Ko je čez nekaj dni ta ženska prišla	k sebi, ji je obljubila, da ji bo v zahvalo skuhala tako dobre štruklje,	da jih še nikdar ni jedla takih. Ampak potem se nikoli več nista videli	…</p>
						<p>Tam, kjer so ženske hodile na stranišče, kot bi šel npr. v klet, tam so	bila še ena vrata vedno na steno prislonjena. Za vrati pa je bilo kake	pol metra veliko okno. Ko so pogledale noter, so videle tam kakih sto	domobrancev, ki so bili zvezani. Zagledali so jih in jih prosili, naj	jim prinesejo piti, ker so tako žejni. Šle so do stražarja in prosile za	vedro, češ da bodo pomile posodo. V resnici so pa njim dale piti. Ena je	pazila pred stopnicami, druga pa jim je nalivala vodo. Ko so naslednje	jutro spet prišle, je bila soba prazna. </p>
						<p>Nato so jim partizani naročili, naj pišejo domov, da jim bodo poslali	kakšne pakete. Mama ni hotela nikomur pisati, rekla je, da nima svojcev.	Drugi pa so pisali in tudi dobili pakete ravno tisti dan, ko so jih	prestavili v Šentvid nad Ljubljano, torej 16. 6. 1945. </p>
						<p>V Šentvid so šli iz Škofje Loke peš. Spremljalo jih je ogromno število	partizanov, tako da je imel vsak zapornik svojega partizana ob sebi na	vsaki strani. Imeli so tudi žensko, ki je bila visoko noseča. V Godešiču	je imela svoje sorodnike in je prosila, če bi jo izpustili. Pa partizani	sploh niso hoteli slišati za to. Potem so pa partizani rekli, da jo bodo	zapornice morale nositi, ker ni mogla več sama hoditi. Ampak, kako bi jo	one lahko nesle, ko so še same komaj hodile! (Kasneje so jo	ustrelili.)</p>
						<p>Ob kakih 2h ponoči so prispeli v Šentvid nad Ljubljano. Ko so prišli, je	bil na desni gasilni dom.Tam so morali ležati na nekem travniku. Najprej	niso vedeli, kam bi jih dali, saj je bilo vseh zbranih ljudi skupaj	okrog 36.000.<note place="foot" n="18"> Ta številka je videti pretirana.	V dokumenta Milka Mikole: Koncentracijski taborišči Št. Vid nad	Ljubljano in Škofja Loka je navedeno naslednje: Šentviško taborišče	je bilo po mnenju Alberta Svetine, namestnika generala OZNE za	Slovenijo Ivana Mačka - Matije, največje oznovsko taborišče v	Sloveniji, zanj pa je bil kot oficir OZNE odgovoren Nace Majcen.8	Ker dokumentov OZNE, ki je to taborišče ustanovila in upravljala,	nimamo na razpolago, ni mogoče navesti niti približnega števila	njegovih internirancev. Vse ocene o tem temeljijo izključno na	presoji preživelih internirancev, zato so lahko samo približne. V	zborniku Slovenija 1941-1948-1952, Tudi mi smo umrli za domovino, ki	ga je leta 2000 izdalo Društvo za ureditev zamolčanih grobov, se na	strani 166 navaja, da naj bi skozi šentviško koncentracijsko	taborišče šlo 35.000 mož, žena in otrok, amnestijo pa da je dočakalo	od 700 do 800 internirancev. (Op. ur.)</note> Ležali so skoraj drug	na drugem. Več kot en teden so bili zunaj na travniku na hudem dežju,	nekateri celo tri tedne. Tam so bili tudi drugi narodi – Nemci (mama je	videla svojega dobrega šefa iz Kranja, g. Busseja), Francozi in	Istrijanci.</p>
						<p>Vsi zaporniki so imeli tako veliko uši, da so le-te lezle vsepovprek, še	po drevesih jih je bilo vse črno. Prinesli so jih v oblačilih in se jih	niso mogli znebiti vse do izpustitve iz zapora. Po cele dneve so si samo	obirali uši, ko so si jih že obrali od glave do peta, so lahko spet	začeli znova, saj jih je bilo spet tako veliko kot prej. Moški se tudi v	zaporu niso nič umivali in preoblačili. Sobe in oblačila pa so razkužili	samo enkrat pri ženskah. Peljali so jih v klet, da so se slekle in si	oprale oblačila, pri tem pa so jih še naskrivaj opazovali skozi okna in	se zabavali. V sobi, kjer je bila mama zaprta, je bil na tleh ladijski	pod, in uši so kar hodile med deskami …)</p>
						<figure>
							<graphic url="slike_z_110/z_110_33.png"/>
							<head>Medvojni Šentvid - v ozadju desno Škofovi zavodi <name>stara	razglednica, vir Janez Osetič </name>
							</head>
						</figure>
						<p>Po času prebitem v dežju in vročini na prostem, je za prišleke le prišla	komanda, da gredo v Škofove zavode. Niso pa šli skozi glavni vhod, ampak	skozi stranskega. V Ivankini sobi je bilo 33 žensk. Dali so jih pa v	tako majhno sobico, da ko so ležale, niso mogle stegniti nog, samo hrbte	so lahko imele na tleh. Potem so jih pa čez dan prestavili v večjo sobo.	Mama pravi, da so bile tudi »barabe« čisto drugačne kot v Škofji Loki. </p>
						<p>Trije partizani so prišli in jim prinesli spalne srajce, ki so jih najbrž	vzeli nekim nunam. Tako so imele vsaj nekaj za preobleči, da niso bile	vse umazane in pomečkane. Ob 5h zjutraj so hodile pomivat hodnike. Kmalu	so partizani izpustili eno Ljubljančanko domov, mamo Ivanko pa so	poslali, da je prala Ivanu Mačku - Matiji ter njegovim sostanovalcem v	sobi. V sobi so bili skupno trije partizani in dve partizanki.</p>
						<p>Kako je mama vedela, da je to Ivan Maček Matija? To je izvedela na	poseben način. Potem ko je pomila hodnike, je morala gor k njim pobrat	rjuhe in njihovo umazano perilo in iti čez vrt v gospodarsko poslopje.	Tam je bil kamnit kotel, kjer si lahko oblačila opral, skuhal in	splaknil. Preden pa je šla čez tisti vrt, pa je morala dobiti stražarja.	Ko je nekoč Matiji Mačku rekla: »Tovariš, a bi mi dali stražarja?« ii je	odgovoril: »Ti kar pojdi, če te bo pa kdo ustavil, pa reci, da naj k	Mačku pride.« Tako je izvedela, kdo je Maček. Je bil pa tudi včasih zelo	dober do nje, kadar je bil sam v sobi. Dal ji je skodelico bele kave,	kos kruha in salamo in ji rekel, naj gre pojest v kopalnico poleg sobe.	Pa še neka partizanka ji je tudi dala jesti, kadar je bila sama v sobi.	Če sta bila pa kdaj po dva partizana hkrati notri, ji pa nikoli nihče ni	dal nobene stvari. </p>
						<p>Ko je vsak dan na vrtu prala, je prišel večkrat kak partizan in jo	prosil, če opere še njemu spodnje perilo in srajco. Mama je privolila.	Partizan je prinesel zeleno peščeno milo in v zahvalo kos kruha. Tako je	mama včasih imela po dva kg kruha. Nato ga je naslednje jutro med	pomivanjem nesla svojemu fantu Stanetu. On je bil zaprt v kapeli, kjer	so imeli tudi ranjenca z obvezano glavo, ki so mu dovolili odhod na WC.	Stane se je z njim zmenil, da če gre lahko on z njim za spremstvo na WC,	mu bo njegova punca prinesla kruh in ga bo dal malo tudi njemu. Pred WC	je bil sicer stražar, ampak mu je Ivanka kar povedala, da bo dala fantu	kruh, in ni bilo nič narobe.</p>
						<p>Mama nikoli ni pozabila, kako je v zaporu praznovala svoj god, 24. 6. na	sv. Janeza Krstnika. Sedela je na vrtu in čakala, da se perilo posuši,	pa pride partizan in jo vpraša, če je že kaj kosila. Pa je rekla, da ni,	ker je bilo tako zanič, da nobena punca ni jedla kljub lakoti, tudi	tiste ne, ki so sicer vedno vse pojedle. Potem ji je pa rekel, naj mu da	svojo posodo za hrano. Imela jo je v sobi, zato jo je še nekaj časa	počakal in se kmalu zatem vrnil in ji v vojaškem 'kuhažerju' prinesel	pražen krompir in golaž. Vprašal je, če bo zvečer še tu. Je rekla, da bo	toliko časa, da zašije in zlika perilo. Partizan se je vrnil z velikim	škrnicljem češenj in masleno štruco belega kruha. Rekel ji je: »Da boš	vedela, kdaj si imela v arestu god!« </p>
						<p>Nato jo je spraševal še, če ima kaj denarja. Je povedala, da ga nekaj	ima, prav tako tudi njen fant. Ponudil se je, da ji zamenja denar, ker	je ravno potekala menjava iz mark v dinarje. In čez 14 dni ji je res	pošteno prinesel ves zamenjani denar.</p>
						<p>Potem so bile zapornice sredi julija dodeljene pod OZN-o. Takrat tudi ni	mogla več hoditi prat. </p>
						<p>Ko so jo nekoč zaslišali, so jo spraševali, zakaj je šla na Koroško.	Povedala je, da nima ne brata in sestre ne staršev, amapk da je šla	zaradi fanta. Je partizan rekel, če jo bo zdaj poročil, ko je toliko	pretrpela zanj. Pozanimal se je tudi, če je Stane še v Šentvidu. Lahko	ga namreč ne bi bilo več med živimi. Kajti v zaporu so vsak dan od	sredine julija do avgusta, dokler sta bila tam zaprta, vse zapornike	zvečer nagnali na vrt. Postaviti so se morali v pet vrst. Potem so	določili, katera vrsta mora na tovornjake in naprej v smrt v breznih pri	Kočevju. Dali so jim jesti, kolikor je lahko kdo pojedel. Zjutraj pa so	na tleh v travi ostali samo še kupi posode. Zaprte ženske so to videle,	ker so bile obrnjene z okni na železnico, na severno stran. Ponoči so	tako vsak večer odpeljali približno 12 tovornjakov ljudi. Odpeljali so	jih čez vrt, čez polje in tam naokrog, da se ni videlo s ceste ali s	hiš. Zaporniki so mislili, če se bodo postavili v vrsto z otroki, da bo	bolj varno, da bo bolje. Ne, drugi dan ravno tistih ni bilo. Ni bilo	milosti, niti za dojenčke ne!</p>
						<p>3. 8. 1945 pa je prišlo pet ali šest partizanov v sobo in so začeli	klicati punce po priimkih. Ivanka si je mislila, da nje tako ali tako ne	bo poklical, pa jo je, zadnjo. Bila je tako zbegana, da je v sobi	pozabila torbico, kjer je imela osebne stvari in še nekaj oblačil. Druge	punce so si potem to med seboj razdelile. Poklicana dekleta so partizani	nagnali v eno sobo in jim naredili »pridigo«, kako ne smejo nikomur nič	pripovedovati, kaj je bilo v zaporu, kaj so videle in kaj se je delalo.	Nato so bile približno ob 14h izpuščene na prostost. </p>
						<p>Mama je bila tako zbegana, da ji ni prišlo na misel, da ima pri sebi	denar in bi lahko šla (šla je skupaj s še eno gospo iz Tržiča) domov z	vlakom. Tako sta se pa odpravili kar peš. V Mavčiče sta prišli zvečer.	Mama je šla v neko hišo, za katero je vedela, da niso za partizane,	prosit, če lahko tam prespita. Bili sta namreč brez dokumentov. Če bi ju	dobila policija, bi ju spet zaprli. Povedala je, da je punca od Staneta,	ki so ga seveda poznali. Ker sta imeli uši, sta spali kar na tleh. Dali	so jima kruh in mleko. Naslednji dan se je glas o njunem prihodu takoj	razširil po vasi. Vso pot od Mavčič do Kranja so ob cesti stali ljudje	in spraševali, če sta videli njihove svojce. Mama pa jim v glavnem ni	mogla nič povedati, saj večine ljudi ni poznala. Prej je bil ves njen	svet samo Orehek in fabrika. </p>
						<p>Ko je prišla nazaj na Orehek, ji lastnik hiše ni več hotel oddajati sobe.	Neka druga stranka v hiši jo je za 14 dni zasilno sprejela k sebi. Za	preobleči ni imela ničesar, zato so ji sovaščanke z Orehka prinesle	nekaj svojih oblačil. Ker <figure>
								<graphic url="slike_z_110/z_110_34.png"/>
								<head>Stane in Ivanka Nosan sta se poročila leta 1946 <name> </name>
								</head>
							</figure> so bili ljudje prepričani, da se iz zapora ne bo vrnila, so ji	pokradli že vse pohištvo, ki ga je imela v sobi (novo omaro, mizo in	stol) in vse druge stvari, npr. posodo. Neka ženska ji je še metlo	ukradla. Bilo ji je tako hudo, da bi najraje šla kar nazaj v zapor.	Ljudje so bili včasih tako žleht in pa stoodstotno so bili prepričani,	da nikogar ne bo več nazaj. </p>
						<p>Septembra 1945 so od nekega človeka, ki je prišel s Koroške domov,	izvedeli, da je na isti dan, kot je bila Ivanka izpuščena, torej 3. 8.	1945, v Tirolah v Avstriji, naravne smrti zaradi pljučnice pri 54. letih	umrl Stanetov oče Ignac. Bil je strasten kadilec – zavijal je čisti	domač tobak, ki je bil zelo močan. Veliko se je sekiral zaradi njih, ki	so bili v domovini zaprti, potem pa se je še hudo prehladil, ko je šel	nekega dne ležat za neko barako in je staknil usodno pljučnico ter umrl.	Drugi družinski člani namreč takrat niso šli na vlak, ampak so ostali še	v Vetrinju. In potem jih je rešil neki zdravnik iz Radovljice (Valentin	Meršol), ki je znal perfektno angleško. Angležem je dopovedal, naj jih	ne vračajo nazaj v Jugoslavijo, ker jih partizani tukaj pobijajo. Tako	je rešil okrog 6000 ljudi, otrok in vse druge civiliste. Stanetova mama	Ana in sestra Francka sta prišli nazaj s Koroškega leta 1946.</p>
						<p>Iz Šentvida so 8. 8. 1945 izpustili tudi maminega Staneta, njegovega	bodočega svaka Franca Hvastija in Stanetovega brata Toneta. Ko so bili	še zaprti, je neki moški na Odboru na Orehku dobil dopis, da mora za vse	te ljudi, ki so zaprti, poslati karakteristiko, življenjepis. In ta mož,	ki je med vojno živel v Ljubljani, je vse te karakteristike zadržal pri	sebi in tako so čisto vsi zaporniki z Orehka, iz Drulovke in z Brega pri	Kranju prišli živi iz zapora. Kjer so pa slabi ljudje pošiljali	karakteristike v zapor, tam se pa zaporniki niso vrnili. </p>
						<p>Ivanka je 28. 2. 1946 dobila delo v tkalnici, na mestu, kjer je zdaj	tovarna Sava na Laborah v Kranju. A ji tam ni dobro šlo. Hoteli so, da	se vpiše v sindikat, pa se ni hotela, češ da še nikoli ni bila v nobeni	organizaciji, pa tudi zdaj ne bo. Zato so jo odpustili. </p>
						<p>Potem sta se aprila 1946 z atom poročila. Najprej sta pet let živela na	njegovem domu v Drulovki, nato pa sta si zgradila svojo hišo na Orehku.	Prvi otrok je bil rojen avgusta 1946, drugi februarja 1948, tretji pa	junija 1949. Mama je najprej še nekaj časa poskušala hoditi v službo,	zaradi izmenskega dela in treh majhnih otrok pa to ni dolgo šlo. Zato je	bila poslej samo mati in gospodinja. Leta 1949 sta tudi začela zidati	hišo in oktobra 1951 so se preselili. Med tem časom je bilo še veliko	hudega vmes …</p>
						<p>Ata Stane je imel najprej službo pri nekem privatniku, ki ga je rad vzel	tudi brez »karakteristike« (t. j. mnenja komunističnih oblasti o človeku	ter osebne zgodovine, če si bil kje v kakšni organizaciji, zaprt itd.),	saj je vedel, da Stane rad dela in da zna vse narediti. Kasneje pa je	delal pri cestnem podjetju Kranj do upokojitve, najprej kot voznik	tovornjaka, nato kot vodja strojnega parka.</p>
						<p>Ata so v povojnem času komunisti na oblasti tako preganjali, da je moral	vsak večer hoditi na OZN-o v Kranj, tako da njegovi nikoli niso vedeli,	ali bo zjutraj prišel domov ali ga ne bo. Po dvoje hlače si je oblekel,	če bi ga pretepali, da bi ga manj bolelo. Vedno sta se z mamo	poslavljala, če bi morda ne prišel nazaj. Svojemu svaku Francu je	izročal otroke, naj jih pomaga preživeti, če njega ne bi bilo več	nazaj.</p>
						<p>Še enkrat je bilo posebno hudo, in sicer novembra 1945. Ko so namreč	septembra izvedeli, da je atu v Avstriji umrl oče, je šel ata v	Stražišče naročiti mašo zadušnico. Župniku je naročil, da ne sme	oznaniti te maše, ker je prenevarno. Župnik pa je na to pozabil in je to	mašo javno oznanil. Tako so nekoč novembra sedeli doma za mizo, nakar je	prišla nenapovedano neka ženska z Odbora na Drulovki in atu prinesla	ukaz, da se mora takoj oglasiti v »pisarno«. </p>
						<p>Ata je vedel, da ga bodo najbrž zasliševali, zato sta se z bratom Tonetom	že prej dogovorila, kaj bosta rekla. Namreč da so se pojavile govorice,	da so očeta v Avstriji ubili Angleži in da sta zato dala za mašo. Hkrati	so res privedli na zaslišanje tudi Stanetovega brata Toneta. Oba sta	povedala isto zgodbo. Tisto popoldne, preden so prišli ponj, sta z mamo	že spet razmišljala, da bi pobegnila. Ampak nista imela ne znanih ljudi	ne oblek zase in za otroke. </p>
						<p>Teta iz Kranja pa je med vojno veliko pomagala partizanom in je prišla	zdaj na Odbor ter komuniste tam ozmerjala, naj ju že pustijo pri miru,	da so že v zaporu dosti hudega izkusili. Potem so ata še kake tri mesece	gonili na Ozno, nato pa so ga pustili pri miru.</p>
						<p>Potem so sledile volitve. Volilo se je na kmetiji pri Kokol' na Drulovki.	Pred volitvami so ljudem na dom pošiljali listke, naj zaprosijo za	volilno pravico. Mama je bila preponosna, da bi zaprosila, a so ji potem	kar sami od sebe volilno pravico dodelili. Z moževim bratom, ki je bil	študent, a mu eno leto komunisti niso pustili študirati, sta šla na	volitve skupaj. Ata je šel sam že takoj zjutraj po nedeljski maši. </p>
						<p>Svak Tone je vrgel svojo kroglico v rdečo skrinjico, Ivanka pa v črno. Ko	je to naredila, je kroglica padla na prazno leseno dno in je strašno	zaropotalo, saj so iz te volilne skrinjice odstranili notranjo vrečko,	da bi se slišalo, če je kdo proti komunistom – in nihče si seveda ni	upal voliti nič drugega kot rdečo skrinjico komunistov, razen mame	Ivanke. Tam je sedelo kakih 10 članov komisije. Vsi so samo gledali, ko	je Ivanka rekla: »O, hudič! Kako je zaropotalo!« ter se zasmejala. Nato	je šla domov in možu povedala, kaj je storila. Ko so ata spet naslednjič	klicali na OZN-o, so ga spraševali, koga je volil, pa je rekel, da »naše	kandidate.« Ko pa so vprašali, kaj je volila soproga, je pa rekel, da	ženska tako ne ve, koga mora volit. In se nič ni zgodilo. Mama je pa	rekla, da jih do smrti ne bo volila …</p>
						<p>Tukaj se mamina in atova pripoved konča … Veliko neizpovedanih težkih	stvari sta še odnesla v grob. Mama je odšla v večnost 1. marca 2007, ata	18. oktobra 2010, a njuna zgodba bo za večno ostala zapisana v naših	spominih in v božji odpuščajoči Ljubezni.</p>
					</div3>
				</div2>
			</div1>
			<div1>
				<head>Primorska božična meditacija</head>
				<div2>
					<head>Žalostnim srcem za Božič<note place="foot" n="19"> Objavljeno pod	psevdonimom Mohor v Slovenskem Primorcu, 26. decembra 1946</note>
					</head>
					<docAuthor>Mohor</docAuthor>
					<div3>
						<head>Koliko jih je? </head>
						<p>Mislim predvsem na žalostna srca ljubljenih rojakov, kjerkoli so: v	domovini ali v tujini kot begunci pred lastnimi brati, po ječah in	taboriščih ali na prostem brez svobode. Koliko vas je žalostnih,	neveselih?! </p>
						<p>Tudi če bi mogli prešteti samo tiste, ki kljub grožnjam in strahovanju na	glas vpijejo svojo bol, bi bilo število neveselih mnogo večje od	neveselih prejšnjih let. Kako veliko bi bilo šele, če bi mogli sešteti	vse druge tisoče, ki se zgražajo nad rdečim fašizmom in nad vsem, kar je	z njim v zvezi, le med prijatelji, znanci ali pa med štirimi stenami	svojega doma! In če bi mogli prešteti vse stotisoče, ki nemo govore sami	s seboj, zaprti v svoje srce, kjer nihče ne vidi kot Bog?! O, kaj vse	nam bo razodel dan resnične svobode, ko bo bruhnilo na dan kot iz	vulkana vse to, kar danes gloje in stiska nešteta srca ... Prav za prav	nosijo v svojih srcih tiho žalost vsi resnični in resnično verni	Slovenci. Vsak Slovenec, ki je tega imena vreden, sočustvuje s trpečim	narodom ter joče z jokajočim rojakom: »tuja solza mu meči srce«. Tem	žalostnim slovenskim srcem pišem pismo, ki ga narekuje ljubezen. Pišem	ga tudi tistim, ki danes razočarani govorijo: »Da smo toliko trpeli in	žrtvovali za komunizem, tega si res nismo predstavljali!« </p>
					</div3>
					<div3>
						<head>Neuslišana prošnja </head>
						<p>Pustite med to žalostno množico vsaj božično številko našega lista? Ne!	Pustite v imenu svobode, da preberejo ta članek in se zjočejo vsaj	tisti, ki ste jim za večno strli zemeljsko srečo?! Ne! Pustite v temne	ječe vsaj naše božično in novoletno voščilo tistim, ki so tolažbe in	sočutne besede bolj potrebni kot sonca, toplote, zraka? Ne! </p>
						<p>Saj sem vedel, da ne in ne. Imeti trdo srce v mehki božični noči, kako	huda mora biti že ta nesreča, kako težka že ta kazen! </p>
						<p>Pa nič! Saj je itak prešibka vsaka človeška beseda, da bi potolažila, da	bi vsaj ublažila veliko bolečino. Naj jo blaži vsaj On s svojim ljubkim	nasmehom iz betlehemskih jaslic. Njegova ljubezen in milina ne poznata	ne mej ne ovir. On naj napolni sirotna srca s svojo milostjo in tolažbo,	s tisto srečo in blaženim mirom, ki so ga angeli oznanjali nad	betlehemskimi poljanami. Jezušček, Sin božji, prosimo te, usliši nas! </p>
						<p>Prenekateri pa bodo vendar prejeli naš list ter brali te vrste. </p>
					</div3>
					<div3>
						<head>Božič, Božič!</head>
						<p>Božič, Božič, kako si mil in lep, kako otožno sladak, kako globoko nam	ležiš v srcu! Koliko spominov nam budiš! Božični zvon, kdo te more	brezbrižno poslušati? Ob tvojih zvokih se nam v dušah vnamejo silna	čustva. Božično zvezdnato nebo, kdo bi te gledal brez svetlih solza? </p>
						<p>Kdo more v duhu stati v betlehemskem hlevčku brez žarke ljubezni, kdo	plavati z angeli v čudoviti mesečini nad Betlehemom brez svetega ognja v	duhu? Slovenska mati, zapuščena vdova, kako ti je pri srcu, ko nimaš več	dragega sina, ljubeznive hčerke? Zastonj se ozirajo tvoje oči, da bi jih	vsaj enkrat še videla tu na zemlji zapuščeni. Ni jih več in nikoli jih	več ne bo! Kako ti je pri srcu? Kako je bilo lepo takrat, ko si	praznovala božične praznike skupaj z njimi pri domačem ognjišču. Sedaj	pa že dva Božiča! ... In tako bo vsak Božič, vsak Božič, vse do konca	dni! </p>
						<p>Tudi če veš, kje je njegov grob, da bi nanj pokleknila, pomolila, jokala,	prižgala svečko za Vernih duš dan. </p>
						<p>“Misel ti blodi okrog, </p>
						<p>pa ne ve, kam naj poleti, </p>
						<p>kje naj se na grob spusti, </p>
						<p>da potoči nanj solzo.” </p>
						<p>Begunec slovenski po raznih taboriščih, kako ti sili v spomin domači zvon	na božični večer. Zvonovi na tujih tleh pojo lepo, pa vendar jih težko	poslušaš, ker ti budijo na rojstno deželico take spomine, da te žge v	dno duše. Samote iščeš v sveti noči, Betlehemu tožiš svojo bol, gledaš	nebo, a zvezd ne vidiš, ker ti oči zalivajo solze ... Kaj premišljuješ?	»Kje je pa ona, kaj dela in misli? ...« Kot ti. Vajine misli in srca se	srečujejo pri betlehemskih jaslicah. </p>
						<p>Kaj pa ti, dragi bralec, na Primorskem! Res, da si na domačih tleh in	slišiš pesem domačih zvonov. Morda se s teboj v Bogu veselijo božičnih	praznikov vsi tvoji dragi v toplem kotičku družinske sreče. Daj Bog! Pa	vendar sta včasih tvoja sreča in tvoj mir skaljena. Tisti večni krivični	očitki jeznih sosedov, tisto zmerjanje in kvantanje tovarišev in še bolj	tovarišic, tiste večne grožnje in žuganje: boste že videli, zaprli,	izgnali, pobili vas bodo! – Vse to so težke reči. Razumem, težke	reči!</p>
					</div3>
					<div3>
						<head>Obilna tolažba vsem, ki so dobre volje! </head>
						<p>V ta kelih grenkobe nam kane kaplja tolažbe in nebeške radosti. Kaj	kaplja! Božična skrivnost nam vliva v duše tako tolažbo, da smo v vseh	bridkostih polni nedopovedljivega veselja. Sama Ljubezen do nas se rodi.	In ta Ljubezen božja nam čudovito osvetljuje vsako temino in senco v	globinah naših src. Iz betlehemskih daljav odmeva v naših dušah angelski	spev: Mir ljudem, ki so dobre volje! Res. Vsi tisti, ki so dobre volje,	dobrega srca, blagega značaja; vsi, ki poslušajo božjo besedo in	sprejmejo blagovest, ki jo prinaša Sin božji iz nebes na zemljo; vsi, ki	izpolnjujejo božjo voljo, nosijo v svoji notranjosti mir, ki ni od tega	sveta, ampak je odsev večnega miru in blaženstva v Bogu. Kjer pa je tak	mir vesti in srca, tam sta tudi prava sreča in veselje. Kjer je	Ljubezen, tam je mir; kjer je mir, tam je veselje ... </p>
						<p>In tega veselja in miru ne more nihče iztrgati iz vernega srca. Sovražna	pest more udariti telo, do duše ne more seči. </p>
						<p>Zato bodi dobre volje, ti slovenska mati, zapuščena vdova. Pojdi v duhu z	menoj v Betlehem. Glej božje Dete. Za nas je rojeno, za nas bo na zemlji	živelo, za naše odrešenje umrlo. Poklekniva: »Zgodi se tvoja volja!« </p>
						<p>Njemu razodeniva svojo dušo do zadnje gube. Njemu darujva svoj križ in	svoje žrtve in v najinih očeh bosta blesteli vsa božja dobrota in	ljubezen. </p>
						<p>Imej dobro voljo, dragi slovenski begunec ali begunka, tako voljo, ki	hoče le to, kar je vzvišeno, veliko, božje, ter odločno odklanjaj vsak	greh. Razmere, v katerih živiš, so težke, večkrat nevarne za tvojo dušo.	Spomni se na drago domovino, »s krvjo, solzami napojeno«, ter iz	ljubezni do nje skleni, da boš velik po duhu in poštenju, da ne kloniš	svojega duha niti ne dopustiš, da te kdo zvabi na prašno, široko cesto	nemoralnosti. Tako boš njena vredna hči, njen ljubljeni sin. </p>
						<p>Še bolj pa se spomni na borne jaselce, kjer leži ljubko Dete, Jezušček.	Veš, tudi On je zapustil svojo domovino, nebesa, ter prišel k nam v tujo	deželo, v pregnanstvo, da bi nam dal življenje v izobilju. Če boš Njemu	podoben v vdanem trpljenju in odpuščanju, mu boš nekoč tudi podoben v	nebeški slavi! V tvoji duši ne bo nikdar izzvenel angelski spev: Mir!	Bodi dobre volje, vsak naš človek, kjer koli živiš, koder koli boš hodil	in blodil. Veruj v poslanstvo bolečine, ki trga človeškega duha z zemlje	in ga dviga v tiste visočine, ki se dotikajo neba. Tudi ta božična noč	se bo sicer prelila v globine večnosti, a tvoj sklep naj ostane, tvoja	prisega naj bo vekotrajna: Hočem biti dobre volje! Tako te bosta	spremljala mir in sreča vsepovsod, dokler se vsi zopet ne srečamo v	domovini, ko bo dvignila k svobodnemu soncu od trpljenja poveličani	obraz. </p>
						<figure>
							<graphic url="slike_z_110/z_110_35.png"/>
							<head>Žalostnim srcem za božič <name>arhiv Rafaelove družbe </name>
							</head>
						</figure>
					</div3>
				</div2>
			</div1>
			<div1>
				<head>Zavezin pogovor</head>
				<div2>
					<head>Strah. Tega v meni ni</head>
					<docAuthor>Janez Pucelj</docAuthor>
					<div3>
						<head>Pogovor s prof. Vinkom Lipovcem</head>
						<p>Pogovor z g. Vinkom Lipovcem ima kar dolgo brado. Pozornost nanj se je	usmerila pred nekaj leti, ko smo v münchenski slovenski župniji	postavili prvi načrt spominskega znamenja na začetek slovenske pastorale	med Slovenci v povojni Nemčiji. Vedeli smo le to, da je ta pobuda	nastala v ozkem krogu preživelih Slovencev iz koncentracijskega	taborišča v Dachauu. Že prve poizvedbe so privedle do odkritja, da je	eden ključnih protagonistov onega časa prof. Vinko Lipovec, ki še vedno	živi v ZDA. Naš sodelavec je navezal z njim stik in potem se je razvilo	precej živahno odkrivanje zanimivih podatkov o določenem obdobju, ki	utegnejo biti zanimivi za širši krog slovenske javnosti. Kako leto po	svojem stotem rojstnem dnevu se je Vinko Lipovec preselil v Slovenijo in	ostaja, kot se boste zlahka prepričali, sogovornik izjemnega spomina,	jasne misli in tehtne sodbe.</p>
					</div3>
					<div3>
						<p>
							<emph>Pozdravljeni, g. doktor Vinko Lipovec. Hvala, da ste sprejeli ta	pogovor. </emph>
						</p>
						<p>Do doktorata nisem prišel, sem samo profesor in sem šest let učil na I.	realni gimnaziji v Ljubljani. </p>
						<p>
							<emph>Kaj ste študirali? </emph>
						</p>
						<p>Nadaljnji študij sem vpisal, potem ko sem končal filozofijo. Ostalo pa je	pri profesuri. S tem sem bil zadovoljen. Kasneje sem se vpisal še na	jus. Vendar je to padlo v vodo, ko je prišla vojna. Nekateri ljudje so	mislili, da sem postal doktor. Ampak nisem prišel do tega. </p>
						<p>
							<emph>Od kod ste doma? </emph>
						</p>
						<p>Rojen sem tu, v Jaršah. To so Groblje in najbrž veste, da so bile v	tistem času središče misijonskega dela. Tu je bilo misijonišče, ki so ga	vodili lazaristi. Moja mama, ki je bila zelo pobožna žena, je bila	njihova velika prijateljica in tako smo bili v Grobljah kot doma. </p>
						<p>V osnovno šolo sem hodil v Jaršah. Po dveh razredih, to je bila	dvorazredna ljudska šola, so me poslali v Ljubljano, in sicer v dijaški	dom lazaristov Ljubljana, Tabor 12. Tam sem bil potem do svojega	osemnajstega leta. </p>
						<p>
							<emph>V domu in v šoli?</emph>
						</p>
						<p>To je bil dijaški dom pri Srcu Jezusovem. Tam smo bili. Naj grem za	misijone, je rekla mama. Sem res poskusil in sem bil štirideset dni res	tam. Potem pa sem rekel: ”Mama, to ne bo šlo. Tu so doma redovniki, jaz	sem osemnajst let star fant v kloštru; to nekako ne gre dobro skupaj.”	In sem šel ven.</p>
						<p>
							<emph>Ni vsak za klošter.</emph>
						</p>
						<p>No. Ko si mlad, je vse drugače. Kasneje sem poskusil sam, rad bi šel k	lazaristom v Gradcu. Vendar so mi predstojniki rekli: »Če Vam v	Sloveniji ni uspelo, mora že biti kakšen razlog,« in me odslovili. In	tako sem potem študiral zgodovino.</p>
						<p>
							<emph>Kje?</emph>
						</p>
						<p>V Ljubljani. Moji profesorji so bili Kosarija, Dolčič. Uspešno sem	končal. In potem sem seveda še odslužil vojsko.</p>
						<p>
							<emph>Kje pa ste služili v vojski?</emph>
						</p>
						<p>Goražde na Drini. Tam je bila oficirska šola. Tja so me poslali. Potem pa	sem šel v službo. Avgusta sem prišel domov in septembra sem že nastopil	profesuro na državni gimnaziji. Direktor je bil moj ožji rojak Karl	Capuder.</p>
						<p>
							<emph>Je bil kakšen sorodnik akademika Andreja Capudra, ki je pred	kratkim umrl?</emph>
						</p>
						<p>Ja, mislim, da so oboji tam nekje pri Lukovici doma. Na gimnaziji je bil	poleg direktorja Ca- <figure>
								<graphic url="slike_z_110/z_110_36.png"/>
								<head>
									<name>Primož Lavre, Reporter </name>
								</head>
							</figure> pudra še en njegov sorodnik, tudi Capuder, ki je učil	slovenščino in je bil francoski študent. Študiral je na Sorboni. </p>
						<p>
							<emph>Kaj ste predavali?</emph>
						</p>
						<p>Zgodovino in zemljepis. Bilo je v redu. Mirno sem se držal misli: mlad	fant, kaj hočeš drugega, najbolje je, da greš to pot naprej. Ampak	stvari so se čudno vrtele. Vam se verjetno zdi nenavadno, vendar smo	tedaj vsi vedeli, da je vojna tu. </p>
						<p>
							<emph>Kako ste vedeli?</emph>
						</p>
						<p>Ni bilo nobenega dvoma. Preprosto smo vedeli. Ko se je Hitler utrdil,	zasedel Avstrijo, nam je bilo jasno, da je vojna tu. Vprašanje je bilo	samo, kdaj. In ko se je sprožila, smo bili kar nekako zadovoljni. Smo	rekli, zdajle je najboljši čas za Slovenijo. Italijani, Avstrijci in	Madžari vsi so bili na nasprotni strani – zdajle bo čas za zedinjeno	Slovenijo.</p>
						<p>
							<emph>To misel, to opcijo ste takrat tako jasno zaznali? </emph>
						</p>
						<p>Da. Zedinjena Slovenija izvira iz leta 1848, avtor je Matija Majar	Ziljski s Koroške. Program so izdelali študentje na Dunaju. </p>
						<p>
							<emph>Je bila ta misel tako živa med vami?</emph>
						</p>
						<p>Popolnoma. Vsem. To je bilo jasno. </p>
						<p>
							<emph>V kakšnih krogih? Med študenti?</emph>
						</p>
						<p>Intelektualci smo tako mislili. Med inteligentnimi ni bilo nobenega	dvoma. To je bil prvi slovenski narodni program. Na to smo računali. In	smo rekli, češ vojska lahko traja Bog ve kako dolgo, pet let ali še več,	ampak to bo naše. In v tem oziru se je tudi cela stvar potem	organizirala. Jaz sem bil kot rezervni oficir pri kolegiju; povabljeni	smo bili zraven. Jugoslovanska vojska se je vdala, general Kalafatović	je v Sarajevu podpisal predajo. Polkovnik Draža Mihajlović, ki je bil	prej poveljnik divizije v Celju, torej znan med Slovenci, je na Ravni	gori v Srbiji razglasil, da se ne vda in da bo odpor vodil naprej. Tako	se je začel odpor tam in tudi v Sloveniji, ki ga je organiziralo njegovo	gibanje. Nastopali so kot kraljeva vojska v domovini. </p>
						<p>
							<emph>Ste bili s tem odporom povezani?</emph>
						</p>
						<p>Seveda sem potem v tej stvari sodeloval, pri organizaciji pa so nastale	težave. Da bi se kar redno mobilizirali, ni šlo. Najprej je bil za to	odgovoren polkovnik Avšič, ki pa je odšel k partizanom. Nato je Draža	Mihajlović imenoval svojega zastopnika za Slovenijo, nekega majorja	Novaka. Ta pa je bil liberalec, zagrizen liberalec, in se nikakor ni	mogel ujeti z našimi kmečkimi fanti. Tekla so pogajanja, pa nikakor ni	šlo. Potem smo prišli do tega, da smo se organizirali po pripadnosti. Mi	smo organizirali Slovensko legijo.</p>
						<p>
							<emph>Za kakšno pripadnost je šlo? </emph>
						</p>
						<p>To je bilo organiziranje po strankarski poti, ampak kot del jugoslovanske	vojske v domovini. Mi smo imeli Slovensko legijo, naprednjaki so imeli	Sokolsko legijo in tista tretja skupina je bila Narodna legija.</p>
						<p>
							<emph>Janez Zdešar navaja devet takih skupin. Naj jih navedem: Slovenska	legija, Prebujena Slovenija (ustanovitelj Ivo Pertuh), Akademski	klub Straža (vodil Žabot po usmrtitvi Ehrlicha), Slovensko narodno	gibanje (ustanovil neki Emer).</emph>
						</p>
						<p>Janoš Emer, Čeh iz Kranja. Ta je bil prvi, ki so ga komunisti ubil.</p>
						<p>
							<emph>Naslednja skupina Združeni Slovenci (maja 1941, Gosar), Sokolska	legija (nacionalno liberalni tabor) in mlada Nova Jugoslavija (Jože	Rus in Andrej Uršič) pa še Samostojna demokratska stranka (nihala	med OF in drugo politično smerjo) ter Stara pravda (Črtomir Nagode).</emph>
						</p>
						<p>Vse te skupine so bile. Vendar so bile dejansko organizirane samo te tri	legije v Draževem gibanju. Vse drugo so bile posamezne skupine vsaka	zase. </p>
						<p>
							<emph>Kaj so bile glavne razlike?</emph>
						</p>
						<p>Vse, kar je naštel Zdešar, je v redu, samo da vse skupine niso bile	organizirane kot vojaška rezerva. Naš namen pa je bil vzdrževati	organizacijo do konca vojne, ko bo nastajal nov red. In to smo vedeli	vsi: naša naloga je Slovenija. </p>
						<p>
							<emph>Tako je bilo na začetku, kaj pa potem? </emph>
						</p>
						<p>Potem ko so se pa stvari dogajale drugače, so se programi prilagajali	razmeram. Pojav partizanstva in razvoj domobranstva je rodil ideje oz.	načrt, da naj bi te legije prevzele vodstvo domobranstva. Zamenjali naj	bi glavne, višje oficirje, imeli smo za vse enote svoje oficirje, da bi	to prevzeli in se predstavili zaveznikom kot slovenska narodna vojska.	To je bilo v načrtu. Ampak potem je konec novembra 1944 prišlo do	izdaje. Tako je okupator 2. decembra 1944 glavni del organizacije	odkril, zaprl in poslal v Dachau. Tudi drugi ešalon, ki naj bi bil	stvari prevzel, je odpovedal in tako je ves načrt propadel. Res pa je	tudi to, da se nekateri Draževi nikakor niso dobro razumeli, npr.	general Ivan Prezelj. Bili so na meji na Notranjskem, in ko so partizani	prodirali proti Trstu, so se premaknili na Goriško in potem so bili	dejansko odrezani. Ko so šli navzgor po Soški dolini in se umaknili	onstran meje, so zgubili zvezo s Slovenijo. Dobili so ukaz, to mi je	Prezelj povedal sam, nalog je bil dan, da se enote premaknejo v smeri	proti Italiji dol v Furlanijo, ker naj bi bila to strateška pozicija. </p>
						<p>
							<emph>Strategija za namene legij?</emph>
						</p>
						<p>Da, da se ohranijo čete, vojaška moč. </p>
						<p>
							<emph>Ste imeli v legijah vojaško izobražen in aktiven kader?</emph>
						</p>
						<p>Večji del so bili to aktivni rezervni oficirji.</p>
						<p>
							<emph>Legije so imele torej svoje enote?</emph>
						</p>
						<p>Da. Sam sem imel 1500 zapriseženih vojakov kot vodja, ki sem bil	odgovoren za Slovensko legijo. </p>
						<p>
							<emph>Kakšno vlogo ste imeli?</emph>
						</p>
						<p>Bil sem tako rekoč asistent komande. Vodil sem celo organizacijo. </p>
						<p>
							<emph>Človek, ki je bil seznanjen z vsem?</emph>
						</p>
						<p>Da. Jaz sem poznal vse ljudi. To so bile organizirane enote in jaz sem	držal zvezo z glavnimi oficirji, s štabom, in prek te zveze je šlo vse,	kar se je dogajalo.</p>
						<p>
							<emph>Vse pa je bilo ilegalno, tajno? </emph>
						</p>
						<p>Da. Mi smo vodili, kdo je bil komandant posameznih bataljonov, kdo	oficirji vse dol do četnih poveljnikov. Kolikor je bilo usposobljenih na	razpolago. Nismo imeli dovolj visokih oficirjev, ker so bili nekateri	pri domobrancih. In teh nismo mogli vključiti v novo strukturo.	Vključeni so bili tisti, ki so bili na razpolago. </p>
						<p>
							<emph>Kakšen je bil namen teh legij?</emph>
						</p>
						<p>Bili smo nared, pripravljeni, ko bo primeren čas, bomo to mobilizirali.	Bili smo v rezervi.</p>
						<p>
							<emph>Ste se na to tudi pripravljali?</emph>
						</p>
						<p>O seveda. Bili smo redno v stiku z oficirji in z vsem zunanjim	dogajanjem.</p>
						<p>
							<emph>Kaj pa orožje?</emph>
						</p>
						<p>Orožje. Delno smo ga imeli. Ni ga bilo dovolj, ampak kolikor toliko smo	bili opremljeni.</p>
						<p>
							<emph>Se ga je dalo dobiti?</emph>
						</p>
						<p>Večji del so nam ga posredovali domobranci. Nekdo ga je pripeljal cel	kamion k lazaristom v samostan. Neroda. Pa smo mu naročili večkrat, kako	naj pride prikrito, zapelje na dvorišče, ki bi ga zaprli. Čez puške naj	naložijo toliko drugih stvari, da se orožja ne bi videlo. Potem je pa	zunaj stal. Spraševal sem se, kako se more kaj takega zgoditi. Lazarist	Martin Ocepek, ki je bil moj zaupnik, je bil tam in je zadevo rešil.	Hitro so spravili pošiljko in potem smo vse prepeljal na drug kraj.	Veste, je bilo tudi veliko neodgovornosti. Med mladimi je bilo veliko	nezrelosti, vsi so hoteli biti junaki. Z junaštvom pa moraš biti zelo	previden. </p>
						<p>
							<emph>Kako je prišlo do izdaje?</emph>
						</p>
						<p>To je Rupnikova zadeva. Rupnik je bil proti naši pobudi, proti Draži. On	je bil prepričan, da bodo Nemci zmagali. Do zadnjega je pričakoval, da	bo V1 in V2 pomagal Nemcem do zmage. O tem je več prič. Meni je	pripovedoval sam Prezelj in po drugi strani vrhniški župan Nace Hren, ki	je bil z Rupnikom prijatelj. Oni so imeli svojo obveščevalno službo, ki	je imela zveze do neke mere s tako imenovano državno obveščevalno	službo, to je z Draževim taborom. Ti so, kolikor jaz vem, potem celo reč	izdali. Moj sošolec Viktor Žibert je bil pri TOS-u in sva o tem	govorila. 1. decembra 1944 sem bil poslan na Petkovec, ker so taborili	četniki, da jih pozdravim v imenu komande in naše organizacije. Bil je	to državni praznik, 1. december. </p>
						<p>
							<emph>Kateri Petkovec je to?</emph>
						</p>
						<p>Petkovec nad Vrhniko. Tam so taborili. Potem smo se tam razgovarjali in	sem šel nazaj domov. Imel sem zaupnike na policiji: če sem kaj	potreboval, je prišel, me aretiral in peljal, kamor sem moral iti, in me	pripeljal spet domov. Ta me je prišel čakat tam nad Vrhniko, in pravi,	nujno te kličejo iz Rupnikovega tabora, Žibert te bo čakal v hotelu	Union v kleti. Pridemo tja in se začnemo pogovarjati. Sem rekel:	»Viktor, kaj je?« Je rekel: »Zahtevajo, da vse, kar imaš od obveščanja	od oficirjev, daš Rupnikovi obveščevalni službi.«</p>
						<p>Naš dogovor je namreč bil, kar se tiče komunistov in njihovih dejavnosti,	to smo jim dali. Ne pa vsega o naših. Njihov šef je bil kapetan Ilovar	in sva bila dobra prijatelja. On me je od časa do časa obiskal in sem mu	povedal, kako pa kaj. To tudi ni bilo nič narobe. Niso pa do takrat	zahtevali vseh poročil. Sem mu rekel: »Viktor, iz te moke ne bo kruha.	Vi dobivate, kar je vaše. Vse drugo se vas nič ne tiče.« Je rekel: »Je	to tvoja zadnja beseda?« Sem rekel: »Ti si tudi član, zapomni si to. Če	se meni kaj zgodi, si ti za to odgovoren.« Dejstvo je, da so me	naslednji dan ob desetih aretirali na cesti pred kavarno Evropa v	Ljubljani. Bil sem na poti na postajo, da se peljem v Trst, kjer so bili	ravno malo prej razbili obveščevalno službo. Tam je bil prijet en	duhovnik in še nekaj drugih in so mi naročili, naj grem dol, da bom	videl, kako je in kaj se da narediti. Ampak mene so tam prijeli in me	potem tri mesece zasliševali. </p>
						<p>
							<emph>Kdaj je bilo to?</emph>
						</p>
						<p>Drugega decembra 1944. Tri mesece skupaj so me potem spraševali v	Ljubljani. To je pa posebna zgodba. Bili so, veste, Nemci, kakor so bili	drugače za vse natančni, pa tudi oni niso stvari premislili. Mene so	prijeli in me pustili tri dni samega, ne da bi me sploh kaj vprašali,	kar je nenavadno. Po navadi so hoteli takoj vse vedeti. Tretji dan	zvečer so me poklicali, bilo je verjetno že pozno, in me začeli	spraševati. Nobene stvari jim nisem povedal in so me pustili, poklicali	pa so Milana Finca. On je bil tajnik kmečke zveze in je bil tudi v naši	organizaciji, sicer pa vodja informativne službe pri Rupniku. Bil je sto	odstotno naš človek. Njega so strašno zasliševali. Pripeljejo ga v sobo,	zbit je bil kot Kristus s križa, in mi pravi: »Vinko, vse vedo.« Jaz ga	pogledam, takole sva se z očmi srečala in meni je bilo samo to dovolj.	Bil je v naši organizaciji, vedel sem, kaj približno je moral vedeti. In	v okviru tega sem se potem gibal. Kar sem vedel, da ve, to vedo oni. Vse	drugo pa ni bilo govora, da bi povedal. Nekako so to sprejeli. Vame	potem niso nič kaj dosti vrtali v podrobnosti, ampak vse v tem okviru.	Naenkrat pa jih je nekdo informiral, da je Milan Finc vodja špionaže oz.	obveščevalne službe, in so ga spet začeli tako mučiti, da ni mogel več.	In mi pravi Milan: »Vinko, naredi nekaj, drugače jaz ne bom več zdržal,	mene bodo ubili.« Premišljeval sem, kaj bi lahko storil ...</p>
						<figure>
							<graphic url="slike_z_110/z_110_37.png"/>
							<head>
								<name>Primož Lavre, Reporter </name>
							</head>
						</figure>
						<p>
							<emph>Ste bili vsak v svoji celici?</emph>
						</p>
						<p>Po celi stavbi nas je bilo zaprtih notri od vseh treh legij okoli	osemdeset. Dejansko vse vodstvo. Zdaj seveda so tega reveža obdolžili in	ni vedel, kaj bi. Zasliševalci pa so pritiskali zdaj enega, zdaj	drugega, saj veste, kako gre to. Vse so mi poročali. Potem sem pa	premišljeval in si rekel, zame itak vedo, da sem bil sredi organizacije.	Naslednjič, ko so prišli pome, sem sam sredi zasliševanja rekel: »Kaj vi	Finca sprašujete glede obveščevalne službe. On s to stvarjo ni imel	nobenega posla, to sem delal jaz.« </p>
						<p>
							<emph>Tako naravnost? </emph>
						</p>
						<p>Rekel sem, da sem za to jaz odgovoren in še tole sem rekel: »Da si boste	na jasnem, mi se ne brigamo za to, kaj vi počnete. Nas zanima, kaj	počnejo komunisti.« In so nekako razumeli in niso več mučili nobenega.	Finca so pustili pri miru, mene niso o tem nič več spraševali, ker sem	jim povedal, za kaj gre. No, to samo mimogrede. </p>
						<p>
							<emph>Ampak to je bil pa pogumen korak? </emph>
						</p>
						<p>Bila je še neka druga okoliščina, namreč da je bil med gestapovci moj	sošolec. Si lahko predstavljate? Domžalčan Milan. Sva bila kot študenta	skupaj. Eno leto sva bila narazen, on je bil jurist, bolj komoden	študent. </p>
						<p>
							<emph>Po naključju?</emph>
						</p>
						<p>Nemci so ga pripeljali, ker sem rekel, da ne znam nemško. Imel je nalogo,	da prevede, kar so me vprašali, in moj odgovor njim. Nekaj stvari mi je	pa mimogrede tudi sam povedal. Je računal verjetno, stvari gredo proti	koncu, morebiti mi bo ta kaj pomagal. In je nekaj stvari izdal. Ko se je	zasliševanje končalo, sva šla skupaj peš iz Slavije, kjer so	zasliševali, v zapor. Med potjo sva bila sama in tako sva se marsikatero	stvar zmenila. No, meni ni od takrat naprej, ko sem jim naravnost	povedal, nihče naredil nobene žale stvari, nobeden se me ni dotaknil.	Nemci so, kakršnikoli so že bili, korajžo vendarle spoštovali. Po mojem	priznanju so prenehali z nasiljem. Zasliševali so me še naprej, ampak	... </p>
						<p>
							<emph>... brez pretepanja.</emph>
						</p>
						<p>Kot gentlemani so me komandirali. In seveda, zasliševali so me tisti dan	in do konca, dokler me niso odpeljali v Dachau. Tako je bilo.</p>
						<p>
							<emph>Je bila vsa skupina odpeljana v Dachau? </emph>
						</p>
						<p>V Dachau so nas poslali osemnajst ali devetnajst, druge pa večji del v	delovno službo dol v Kočevje, da so kopali jarke za obrambo.</p>
						<p>
							<emph>Delali ste kot obveščevalec. Ste imeli stike z Angleži?</emph>
						</p>
						<p>Da, smo jih imeli prek Vauhnika, prek Švice in prek Trsta. To sta bili	dve liniji.</p>
						<p>
							<emph>Zakaj so se potem zavezniki tako hitro povezali s Titom? </emph>
						</p>
						<p>Angleži so imeli stike s Titom že dolgo prej. </p>
						<p>
							<emph>Zakaj so se odločili samo za eno stran?</emph>
						</p>
						<p>Saj so Draža podpirali že prej, vse do srede 1944. leta. Takrat so prešli	na Titovo stran. Churchill je poslal svojega sina v Jugoslavijo. In on	je poročal očetu, kako je. Da je Tito komunist in da bo vzpostavil	komunistični sistem, kar se mu je zdelo skrb zbujajoče. Menda mu je oče	odgovoril: kaj se zavzemaš za to, boš mar ti živel po vojni v	Jugoslaviji? </p>
						<p>
							<emph>To je znano.</emph>
						</p>
						<p>Angleži so potem nehali vzdrževati stike z Mihajlovićem. Svoje ljudi so	od tam umaknili šele okrog božiča ali šele po božiču 1944. Amerikanci pa	so zveze z Dražem ohranili.</p>
						<p>
							<emph>Kako ocenjujete delo vlade v Londonu? </emph>
						</p>
						<p>Ta tudi nosi v dobri meri krivdo, da je zadeva tako tekla. Kajti Srbi in	Hrvati se niso mogli nikakor zediniti. Najprej vlada, kakršna je bila ob	izbruhu vojne, potem je prišla čisto srbska vlada pod Kurićem, potem je	bil Krnević, dokler ni na koncu prišlo do sporazuma Tito-Šubašić. </p>
						<p>
							<emph>S slovenskega vidika se na to vlado ni bilo mogoče	zanašati?</emph>
						</p>
						<p>Ne. Krek je bil zraven, ampak Krek ni bil Korošec. Krek ni imel dosti	besede. Pač je povedal svoje, ampak ga nihče ni poslušal. Potem je bil	med njimi konec koncev Snoj. Ta je prišel do tega, da je po vrnitvi	domov postal eden od ministrov. Hotel je iti tudi Kuhar, ampak njemu	partizani niso dovolili, ga niso marali sprejeti. Krek ni hotel imeti	nobenih stikov s partizani. Tako je bilo vse zmešano, da se ni vedelo,	ne kdo pije ne kdo plača. </p>
						<p>
							<emph>Demokratične, protikomunistične sile niso imele nobene	šanse?</emph>
						</p>
						<p>V prvi vrsti je bilo to, da londonska vlada oz. vlada, ki se je umaknila,	ni bila enotna vlada, tam je bil večen prepir med Srbi in Hrvati.	Slovence so pustili na robu. Nismo imeli dosti besede. In to je	pripeljalo do tega, da so si Angleži rekli, da s temi ljudmi ne dosežejo	nič. Pritiskali so na ubogega kralja Petra, ki ni bil za nobeno rabo. In	tako se je zgodilo, kar se je. Moramo do neke mere stvari pripisati tudi	sami sebi, ne moremo kriviti samo drugih.</p>
						<p>
							<emph>Jugoslavijo so torej prepustili komunizmu?</emph>
						</p>
						<p>Roosevelt je bil bolj naklonjen Stalinu kot pa Churchill. Churchill ni	bil naiven, vedel je, koliko je ura. Ampak takrat je bilo odločilno,	kako bi rekel, kdo bolj tolče, pobija. Kdo jemlje Nemcem ozemlje. Ni	važno, kakšen je. Kasneje je tudi Churchill spoznal, kako ga je Tito	izigral, ko je iz Barija letel naravnost v Moskvo. </p>
						<p>
							<emph>Zavezniki so vedeli, kam Tito sili. O tem ni moglo biti	dvomov?</emph>
						</p>
						<p>Najprej so bili prepričani, da bo Tito držal svojo besedo, da bo za	Jugoslavijo obveljal jaltski sklep <emph>fifty fifty</emph>. Pa ni bilo	tako. Tito je pobral dogovor, šel v Moskvo in je bilo narejeno. Sto	odstotno. Bilo jim je jasno, ko je sestrelil ameriško letalo.</p>
						<p>
							<emph>Trdili ste, da smo zaradi komunizma zgubili Trst in Gorico?</emph>
						</p>
						<p>To sem spet pisal. Večkrat v Ameriški domovini. </p>
						<p>
							<emph>Vaša utemeljitev? </emph>
						</p>
						<p>Zadeva je bila jasna. Jugoslavijo so vabili k sebi na zavezniško stran in	so vse to obljubljali. Da bodo podprli zahteve oz. programe. To so	Angleži obljubili. Mi smo bili tudi prepričani, da bodo to naredili.	Bili smo malo skeptični glede Koroške, glede Trsta pa prav nič. Saj	vidite, zadeva je bila jasna. Italijanom so vzeli Trst in Gorico, pa	Istro vse navzdol in ustanovili posebno tržaško ozemlje. Zakaj?	Italijanom so vzeli, Titu pa niso marali dati, ker je bil tak, kakršen	je bil. Čakali so, kako se bodo stvari uredile. Ko smo ameriški Slovenci	v Beli hiši skušali te stvari razložiti, so nam rekli, mar mislite, da	bomo dali Trst Stalinu? Povsem naravnost.</p>
						<p>
							<emph>To se pravi, da se res lahko reče, da smo to zgubili zaradi	komunizma? </emph>
						</p>
						<p>Komunistom bi marsikaj odpustili, ampak da so nam zapravili Trst in	Gorico, tega jim pa ne moremo. To je njihova krivda, za to so oni	odgovorni. Tako ugodnega trenutka za to, da bi oboje pripadlo Sloveniji,	ne bo nikoli več. Polna usta so imeli OF. O tej odgovornosti pa nič.	Ampak dejstva govorijo.</p>
						<p>
							<emph>Glede Koroške je, pravite, malo drugače? </emph>
						</p>
						<p>Glede Koroške sem skeptičen. Veste. Jaz sem bil skupaj z Bogom	Grafenauerjem, zgodovinarjem, ki je bil kakšno leto, dve mlajši. To so	Korošci. Takrat so imeli Grafenauerji dobro zvezo z organizacijo	koroških Slovencev. Predsednik njihove organizacije je bil stalen gost	pri njih. Moje stanovanje je bilo v isti hiši, na istih vratih zraven	kavarne Evrope. Nekoč je ta predsednik koroških Slovencev pripovedoval,	da so se pogodili s slovensko partijo v času, ko je bil Kidrič zaprt, da	ne bodo zahtevali južne Koroške za Jugoslavijo, če pomagajo oni	komunistični partiji v njeni tedanji stiski. Tak je bil dogovor. Rekel	je, da je bil sklenjen.</p>
						<p>
							<emph>To je Grafenauer trdil?</emph>
						</p>
						<p>Grafenauer mi je povedal, kaj mu je povedal predsednik organizacije	koroških Slovencev. Danes se ne spomnim imena, sem ga pozabil. Zato smo	bili skeptični. Potem pa je nekdo med vojno prišel s sporočilom, da je	Stalin že leta 1943 obljubil avstrijski komunistični partiji južni del	Koroške. </p>
						<p>
							<emph>Vi ste to vedeli že takrat?</emph>
						</p>
						<p>Takšno poročilo je prišlo do nas. Kdo ga je prinesel, ne vem. Vem pa, da	je to krožilo, in se nam je zdelo verjetno.</p>
						<p>
							<emph>Potem so vas odpeljali v Dachau. </emph>
						</p>
						<p>Vso glavno skupino. Druge so pa poslali na delo, jarke kopat na	Kočevsko.</p>
						<p>
							<emph>Kakšne so bile razmere v Dachauu? </emph>
						</p>
						<p>Saj si lahko predstavljate taborišče. Rekli so, da nas je bilo tam ob	koncu vojne triintrideset tisoč. Od tega je bilo približno tri tisoč	Jugoslovanov, večji del Slovencev, samo nekaj sto je bilo Srbov in nekaj	Hrvatov. </p>
						<p>
							<emph>Poljakov je bilo menda največ?</emph>
						</p>
						<p>Poljakov je bilo blizu deset tisoč. Kakšnih šest ali sedem tisoč je bilo	Rusov, približno toliko Italijanov, veliko tudi Francozov. Barake so	bile postavljene v dveh vrstah. Vsaka je imela dva prostora, ki so mu	rekli štuba. V vsaki štubi naj bi bilo ležišč za sto ljudi. To se pravi,	da naj bi bilo v vsaki baraki dvesto oseb. Vendar nas je bilo že v eni	sobi štiristo. Si lahko predstavljate? Kot sardine. Nobenih zdravil,	nobenih osebnih reči nisi imel. Zjutraj so nas nagnali iz postelj ob	petih. Kdor je bil sposoben, je moral iti na delo do štirih popoldne,	potem pa nazaj v taborišče. Peš. Jaz sem delal samo nekaj tednov v	komandi. Tam smo zasipali lijake od letalskih granat v okolici. Kakšno	je bilo življenje, si lahko predstavljate. Za hrano si dobil zjutraj	čaj, vsega skupaj eno desetinko komisa in zraven košček sira. Opoldne	neke vrste juho, se pravi, to je bilo kakšno korenje ali koščki repe v	vodi. Drugega nič. Podobno še zvečer. To je bilo vse, kar si dobil. Ali	si preživel, kakor si, ali pa si umrl. Enkrat sem imel to smolo ali	srečo, kakor vzamete, da sem dobil pegavi tifus.</p>
						<p>
							<emph>Preden prideva k temu, še vprašanje: stiki s civilisti niso bili	možni? </emph>
						</p>
						<p>Ne. Taborišče je bilo obzidano. </p>
						<p>
							<emph>Ampak ko ste hodili na delo, so vas ljudje videli?</emph>
						</p>
						<p>Seveda. Toda zunaj se nihče od nas ni smel pogovarjati s civilisti. </p>
						<p>
							<emph>Marsikdo ni hotel vedeti, kaj se je dogajalo?</emph>
						</p>
						<p>Zgodilo se mi je nekoč v vlaku, da so se pogovarjali v tem smislu.	Oglasil sem se in rekel, naj ne lažejo sami sebi. Naštel sem jim dejstva	in potrdil, da sem bil sam tam. Spogledali so se, poslušali in utihnili. </p>
						<p>
							<emph>V taborišču ste bili nekaj mesecev?</emph>
						</p>
						<p>Ja, do konca. 29. aprila 1945 so nas osvobodili Američani.</p>
						<p>
							<emph>Tiste dni ste bili bolni? </emph>
						</p>
						<p>Bil sem skoraj mrtev. Kdor je tam dobil pegavi tifus, veste, je opravil.	Jaz sem bil na smrtni postelji. To je bilo 1. aprila, velika noč je	bila. Zbralo se nas je nekaj, ki smo bili ožji sodelavci, trije	frančiškani, pater Beno Korbič s Tromostovja, pater Klavdij Okorn iz	Bežigrada in p. Engelhard Štucin. Ti trije frančiškani so bili moji	sodelavci. Potem je bil z nami še domobranski kurat Franc Šeškar in še	nekaj drugih je bilo. Ko smo se tako pogovarjali, je eden od duhovnikov,	ki mu je uspelo, da je rešil kos šunke, prinesel ta zaklad in je vsakemu	dal en košček na velikonočno nedeljo. Oblizovali smo se in sladko	smejali. </p>
						<p>
							<emph>Praznični priboljšek?</emph>
						</p>
						<p>Vojne je bilo konec. To smo vsi vedeli. Američani so bili že na tej	strani Rena, prav blizu so že bili. No, počutil sem se čisto v redu. Par	ur kasneje pa me je obšla nekaka vročina, zvečer sem bil že onemogel,	nisem več mogel nikamor. Vsak blok je pa imel svojega zdravnika. Naš je	imel nekega Rusa; ruski vrač, bi rekel. Prišel me je pogledat in je	rekel: tifus. Nato so me odpeljali stran. </p>
						<p>
							<emph>V drugo barako?</emph>
						</p>
						<p>Da. Dr. Pirkmaier, ljubljanski podban, s katerim sva ležala skupaj na	pogradu, mi je rekel: »Vinko, ti si še mlad, ti boš verjetno preživel.«	Spremil me je do vrat. No, potem sem odšel. </p>
						<p>Spravili so me na pograd in mi merili temperaturo. Zdravnik je bil neki	Holandec. In ko je slišal, da sem zgodovinar, je rekel, da se zanima za	Srbijo in da bi rad vedel, kako je s Karađorđevići, pa to in ono ...	Rekel sem mu: »Človek božji, jaz ne morem nič. Komaj živim! Pridi s tem	čez kakšen dan.« Zmeril mi je temperaturo, pokazalo je 42 stopinj. Ni	verjel in mi je meril še enkrat. Sam je držal. Potem je pogledal in	rekel: »Ti bi moral biti mrtev, kaj pa je s tabo.« Nato so me odpeljali	in mi dali vroče obkladke. Si morete predstavljati, na vso tisto	vročino. Zmetal sem vse stran. Zdravil ali česarkoli drugega ni bilo.	Potem so me prestavili na drugi konec, tja, kjer so ležali že odpisani.	Drugi dan sem pogledal okoli po sobi in je bil ob robu na pogradu stari	Žabot, poslanec, Cirilov in Dragov oče. Poklical me je in sem mu	povedal, kdo sem in da sem z njegovima sinovoma skupaj. Potarnal je, da	je na koncu in mi je ponujal salamo in kruh. Rekel sem mu, da ne morem	nič jesti in naj da komu drugemu, saj je bilo moje grlo vse otečeno. </p>
						<p>
							<emph>Kljub bolezni ste vse to dojemali?</emph>
						</p>
						<p>Veste, kdor ima pegavi tifus, pade v trans. En teden do štirinajst dni ne	veš, kaj počneš, hodiš okoli normalno, govoriš, ampak nič ne veš. Po	desetih dneh sem prišel k sebi in sem šel gledat, kje je Žabot. Rekli so	mi, da je umrl. Ostal sem sam in onemogel, čisto brez moči. Ugotovili	so, da imam manj ko osemdeset funtov, to se pravi niti ne štirideset	kilogramov. Brez moči, brez vsega, komaj sem se gibal. </p>
						<p>
							<emph>Kaj vas je bodrilo?</emph>
						</p>
						<p>Vedel sem, da so Američani že pred vrati, pa nisem verjel, da bom	preživel. Rekel sem si, da tako je, kakor je. Bog že ve, zakaj in kako.	Počasi, počasi pa sem se nekako okrepil, čutil sem, da je svoboda tu. To	je bila spodbuda, ki mi je bila dana, da sem nekako zdržal. Potem so	prišli Američani in nas rešili, dali so nam hrano in zdravila in so me	počasi spravili k sebi. Ampak komunisti so pa mislili, da sem umrl. </p>
						<p>
							<emph>Komunisti?</emph>
						</p>
						<p>Niso vedeli, da sem preživel. Komunisti so bili v taborišču zelo dobro	organizirani. Imeli so jugoslovanski nacionalni odbor in so vedeli za	vsakega ujetnika, kam kdo spada. In tako so potem od cele naše skupine,	to so bili polkovnik Petelin, major Križ, oficirji in še drugi, to je	bil tudi Finc in še nekateri ...</p>
						<p>
							<emph>Vse so vas imeli popisane?</emph>
						</p>
						<p>Ja. Te so potem zbrali. Rekli so, da so SS-ovci. In so jih vrgli v	bunker. No, in preden ...</p>
						<p>
							<emph>Kaj Američani niso napravili reda?</emph>
						</p>
						<p>Ko so Američani prišli, je bila zmeda. Niso se mogli takoj znajti. V	lagerju je bilo že prej vse v rokah ujetnikov. Vsak narod je imel svojo	upravo, Nemci so samo nadzirali. Imeli so vse papirje, kdaj in od kod je	bil kdo poslan. Jugoslovanski odbor, torej komunisti, so vse to imeli.	In so točno vedeli, kako je s kom. Ko so Nemci zbežali, so, kakor hitro	je bilo mogoče, oni vse te pobrali in jih vrgli v ječo, češ da so	SS-ovci. Američani niso vedeli, kako je, in tako so bili komunisti prve	dni gospodarji vsega. Potem se nam je posrečilo skupaj s Poljaki, ki so	imeli boljše zveze z Američani, priti do pogovora z njimi. Dopovedali	smo jim, kaj se dogaja, in so najprej rešili naše štiri duhovnike, tri	frančiškane in domobranskega duhovnika. Odpustili so jih iz taborišča.	Potem smo počasi urejali še za druge, kolikor se je dalo. Ampak Petelin	in Križ, ta dva sta sama pisala ameriški upravi, pa nista uspela, ni	zadostovalo in so ju potem komunisti odpeljali v Ljubljano. Tam so ju	obsodili in likvidirali. Tako je bilo. </p>
						<p>
							<emph>Kako je bilo z vami? </emph>
						</p>
						<p>Jaz sem bil v ambulanti, ko se je vse to dogajalo. Tja so me spravili in	zame nihče ni vedel, razen nekega zdravnika, ki je bil Slovenec in me je	poznal že od prej. On mi je svetoval, naj kar tam ostanem, naj ne hodim	ven. In tako sem v ambulanti ostal še en teden. To je bilo nekako tri	tedne po osvoboditvi. V lagerju smo bili še do konca maja. Potem je pa	rekel, naj le grem ven. Šel sem. Ko sem prišel in se dobil s prijatelji	duhovniki, sem želel zvedeti, kakšno je stanje in kako gre. Povedali so	mi vso zgodbo, kdo je v zaporu in kako komunisti krojijo usodo naših	ljudi. Vedeli smo, da moramo sami nekaj ukreniti. Vprašal sem, kaj lahko	oziroma kaj je sploh mogoče narediti. Rekli so, da so že vse poskusili,	pa ne morejo dobiti prave zveze. </p>
						<p>
							<emph>Kaj pa komunisti, vas niso opazili?</emph>
						</p>
						<p>Bilo je takole. Sedimo pri mizi s tovariši in mi eden od njih pravi:	»Tovariš, kje si pa ti doma?« </p>
						<p>Jaz: »Iz Jarš pri Domžalah.« </p>
						<p>»Kaj, potem pa gotovo poznaš prof. Lipovca?« </p>
						<p>»Kaj pa je z njim?« </p>
						<p>Je rekel: »Kakšen teden pred prihodom Američanov je tu umrl.« </p>
						<p>Jaz se mu takole nasmejem in mu rečem: »Ta mrtvak sedi pred tabo.« </p>
						<p>
							<emph>Je bil presenečen?</emph>
						</p>
						<p>Bil je eden njihovih obveščevalcev. Samo debelo me je pogledal. Takoj je	vstal in ga nisem nikoli več videl. </p>
						<p>Tedaj smo že mi organizirali svoj odbor in smo se potem dogovarjali z	Američani. Ko so oni odhajali domov, smo šli h komandantu, ki je bil	neki Joyce iz Teksasa, ameriški major ali polkovnik. Pripovedovali smo	mu o razmerah, na kar nam je odgovoril: »Ma <emph>Tito is a fine	man</emph>.« Morali smo mu razložiti, kakšen »<emph>fine man«</emph>je, in se je čudil. Ni verjel. Ampak odredil je po svoje. Napisal je	neki listek in rekel: »Tukaj imate izkaznico. Imate vso pravico, da	lahko greste, kamorkoli želite, in vam morajo iti vsi na roke.« </p>
						<p>
							<emph>Vam je izročil ta papir osebno?</emph>
						</p>
						<p>Da, nam vsem, za celo skupino. Rekel je, da smo »kings men«, da smo	kraljevi. Tako smo zapustili taborišče in si pridobili stanovanje	najprej v Dachauu, kasneje pa smo se preselili v München.</p>
						<p>
							<emph>Okrog trideset slovenskih duhovnikov naj bi se rešilo iz	Dachaua.</emph>
						</p>
						<p>Bi rekel. Najprej so bili tisti, ki so jih Nemci zaprli že leta 1941. Med	temi je bil Franc, ki je bil direktor Ciril-Metodove tiskarne v	Mariboru, potem je bil dravograjski dekan in potem neki Areh. Teh prvih	od jeseni 1941 mislim, da je bilo pet ali šest. Potem so prihajali	drugi. Med njimi je bil lazarist Bele, ki so ga ujeli kot misijonarja v	Srbiji. Z mano so bili trije frančiškani, za te vem. </p>
						<p>
							<emph>Odšli ste iz taborišča, kako je šlo naprej?</emph>
						</p>
						<p>V Münchnu so bili v Luitpoldovi kasarni vojni ujetniki, ki so odklonili	vrnitev v domovino. Po večini so to bili Srbi. Bilo jih je kakšnih sto	petdeset ali še več. Imeli so svojo komando. Tam je bil general Radovan	Popovič, brigadni general, veliko višjih oficirjev in vsakovrstnih	ljudi. Mi smo zvedeli za to taborišče in smo rekli, da gremo pogledat,	kaj je tam. Ko smo prišli, so nas z veseljem sprejeli in nas dali	posebej v eno zgradbo. Bili smo na svojem in v miru, tako da smo si	bivanje lepo uredili. Zraven je bila ambulanta in zdravnik je bival v	isti stavbi. Ko smo si to uredili, smo se poskušali organizirati skupaj	s Srbi. Imeli so že jugoslovanski odbor in Slovenci smo bili	pripravljeni pristopiti. Po daljših pregovarjanjih smo dobili še dva	hrvaška intelektualca, ki sta se pridružila. Tako smo imeli potem	jugoslovanski nacionalni odbor, ki se je Američanom predstavil kot tak	in nas je zastopal pri njih. Američani so nam šli zelo na roko. To moram	poudariti, da so taboriščnikom dali vse, kar je bilo mogoče. </p>
						<p>
							<emph>Na primer? </emph>
						</p>
						<p>Rekli so, da si lahko izberemo kakšno hišo, ki nam je všeč, in jo bodo	vzeli. Stanovalci morajo pustiti opremo, kakor je, in mi se lahko	vselimo. Seveda, taki kot smo Slovenci, tega nismo naredili nikoli. So	pa bili ljudje, ki so v najlepšem delu Münchna pognali esesovce na cesto	in se tam naselili. To je bilo čez most na južnem koncu mesta. Tam je	nastala cela judovska naselbina. </p>
						<p>
							<emph>Je to v Grünwaldu?</emph>
						</p>
						<p>Da. Tam so bili bolj bogati ljudje. Poznal sem kraj, ker smo imeli z Judi	zveze. </p>
						<p>
							<emph>Kako ste se osebno znašli? </emph>
						</p>
						<p>No, svoj položaj sem čisto mirno in načrtno komandiral. Kmalu sem se	naveličal tistega okolja okrog vojašnice. Želel sem nadaljevati študij,	zato sem šel na univerzo in se vpisal. Kot študent sem imel pravico do	stanovanja. S potrdilom, da sem vpisan, sem se priglasil in sem dobil	sobo na Agnesstraße 46 pri neki družini. Njihov sin je bil nekje vojni	ujetnik, doma pa sta bila še dva otroka. Bil sem zadovoljen. </p>
						<p>
							<emph>Kaj pa frančiškani? </emph>
						</p>
						<p>Ti so imeli sobo še vedno v kasarni. Iskali smo kaj bolj primernega.	Blizu mojega stanovanja je bil ženski samostan na Göresstraße. Mislim,	da je pater Klavdij bil že nekaj časa tam. Potem smo uredili, da so tam	maševali. Kmalu smo se dogovorili, da so se tam spravili pod streho vsi	skupaj.</p>
						<p>
							<emph>Pravite, da ni bilo daleč od vaše sobice?</emph>
						</p>
						<p>Göresstraße je vzporedna z Agnesstraße. </p>
						<p>
							<emph>Začeli ste delati za slovenske razseljence?</emph>
						</p>
						<p>Zagnani so bili predvsem frančiškani, patra Klavdij in Beno sta bila prav	navdušena. Slovencev je bilo tam veliko, razseljenih in beguncev, ki so	bili raztreseni po Nemčiji. Ko so zvedeli, da je v Münchnu nekakšen	slovenski urad, oziroma so mislili, da je urad, pa ni bil, so ljudje kar	drug za drugim začeli prihajati. P. Klavdij je potem začel načrtno	obiskovati Slovence in Hrvate po lagerjih. Zbiral je podatke in	organiziral ljudi, maševal je zanje ter poskrbel tudi za vse drugo, kar	so potrebovali.</p>
						<p>
							<emph>To je delal kar samostojno? </emph>
						</p>
						<p>Najprej je to opravljal v Münchnu, ker je bilo tam več taborišč. Že v	sami Luitpoldovi kasarni jih je bilo veliko. Potem so počasi vsi trije	šli naokrog in so po celi ameriški coni popisali slovenske begunce,	posebej tiste, ki so se želeli izseliti. Iniciativa je bila seveda naša,	zdelo se nam je samo po sebi umevno.</p>
						<p>
							<emph>Ni bilo treba nobenih dovoljenj? </emph>
						</p>
						<p>Frančiškani so kar sami začeli delati. Kasneje smo začeli delati bolj	sistematično, saj smo vedeli, da je treba to urediti pri oblasteh.	Dovoljenja so lahko dali le Američani, tudi za versko oskrbo. Povedali	so nam, da je v Krombergu blizu Frankfurta vatikansko zastopstvo za	ameriško cono. In tam je bil ameriški nadškof, Nemec po rodu, ki je imel	vsa cerkvena pooblastila. Patri so se v dogovarjanjih naslanjali name.	Tako sem šel osebno z njimi v Kromberg in smo se tam predstavili.	Razložil sem, kaj delajo in kaj bi radi. Nato je mene škof vprašal, kje	sem bil posvečen, pa sem rekel, da sem laik. Razložil sem mu, zakaj sem	s patri tu. Ni bil povsem zaupljiv, malo čudno nas je gledal. Potem je	p. Klavdija pooblastil za odgovornega, p. Beno Korbič in Franc Šeškar,	domobranski kurat, sta dobila imenovanje za njegova pomočnika. Pisarna	pa je bila v moji sobi. </p>
						<p>
							<emph>Na krstni knjigi piše: Slovenski župnijski urad, Agnesstraße 46.	To je bilo vaše stanovanje?</emph>
						</p>
						<p>To je bilo moje stanovanje.</p>
						<p>
							<emph>Torej prvi slovenski farovž v Nemčiji po vojni?</emph>
						</p>
						<p>Seveda. Tako je bilo. Drugega naslova ni bilo. Vsi so prihajali k meni.	Ni bilo časa ne priložnosti, da bi iskali kaj drugega. Patri so bivali	po samostanih. Šele kasneje so šli v Freimann, tam je bila SS-kasarna in	veliko taborišče, kjer je potem pater Klavdij dobil prostor za zasilno	župnišče. Sam je potem tam stanoval in je tam tudi sprejemal ljudi in	opravljal svoje dušnopastirske naloge. </p>
						<p>
							<emph>Prvi krst je vpisan že konec novembra 1945.</emph>
						</p>
						<p>Duhovno oskrbo so patri razvili po vsej Nemčiji. Najprej v taboriščih,	kasneje splošno za vse Slovence. P. Klavdij je to vodil, dokler ni šel v	Ameriko. Pater Beno je dobil sobo blizu mojega stanovanja na	Georgenstrasse. In Franc Šeškar je večji del potoval okrog. On se je	oglasil samo, kadar je prišel v München. No, potem smo dobili še eno	sobo, kjer je bival Franc sam. </p>
						<p>
							<emph>On je obiskoval Slovence po taboriščih? </emph>
						</p>
						<p>Ja. Šeškar je v glavnem hodil daleč gor po Bavarski, po celi ameriški	coni. Škof v Krombergu je dobival od njega in od patrov natančna	poročila o tem delu. Kaže, da smo se mu zdeli simpatični, in nam je	poslal cel kamion paketov. V vsakem od teh paketov je bilo precej hrane,	cigaret in potrebščin. Vsak tak paket je bil takrat vreden tisoč nemških	mark. S tem smo pravzaprav financirali vso reč. Cigarete in vse drugo,	posebej čokolada, to je na črni borzi veljalo kot zlato. Te pošiljke smo	prejemali potem redno.</p>
						<p>
							<emph>Je bila hrana največji problem?</emph>
						</p>
						<p>Američani so nas oskrbeli. Seveda je bilo vse na karte. Ampak Nemec je	imel eno karto za cel mesec, mi smo jo dobili vsak teden. Dobro so nas	oskrbovali, imeli smo, kar smo potrebovali. </p>
						<p>
							<emph>Oskrba taboriščnikov je bila torej urejena?</emph>
						</p>
						<p>Zato je bilo laže organizirati vse drugo. Lahko si mislite, če ne prideš	zraven, nimaš nič, razen tistih pisanih cunj na sebi. Nemci so imeli	velike zaloge. Dachauski lager je bil tudi skladišče SS in tam je bilo	blaga in vsega drugega. Šel sem tja in rekel, da potrebujemo blago za	obleko. Upravnik je pokazal: »Tu je cela bala, drugega vam ne morem	ponuditi, vzemite.« Potem smo plačali Nemcem, da so nam ukrojili in	sešili obleke. Vsaj za silo smo se tako oblekli vsi. Vsi enako blago,	vsak nekaj kompletov perila in čevlje. Tako smo bili kolikor toliko	spodobno oblečeni. Človek v stiski se vsega loti.</p>
						<p>
							<emph>Stiska rodi iznajdljivost?</emph>
						</p>
						<p>Pa kako. </p>
						<p>
							<emph>Duhovniki so vodili pastoralo, vi pa druge stvari? </emph>
						</p>
						<p>Da, že zato, ker sem pač nemško kolikor toliko znal. Znali so tudi oni,	vendar so bili zadovoljni, če sem prevzel delo, ki ga je bilo treba	opraviti na uradih. </p>
						<p>
							<emph>Zanimivo je to sodelovanje laika in duhovnikov pri začetkih	duhovne oskrbe beguncev in izseljencev leta 1945.</emph>
						</p>
						<p>Tako je bilo. Mislim, da so bili fejst fantje, ti trije frančiškani. Mi	smo bili kot bratje že v taborišču. Na delo bi bilo treba iti, pa nisem	mogel in me je zamenjal enkrat Klavdij, drugič pa Beno. Oblekel je mojo	zebrasto obleko in je šel z mojim imenom in namesto mene garat.	Duhovniki so namreč lahko ostali doma. In tako sem jaz ostal v	duhovniškem bloku. Če bi naju odkrili, bi bila oba likvidirana. Ampak na	to ni nihče niti pomislil, preprosto je pater rekel: »Ti danes ne moreš	delati, grem jaz.« Če je bilo treba, tudi dva, tri dni. Potem sam nisem	hotel več, saj je bilo tveganje preveliko. Veste, so bili res	zanesljivi, fantje pristne človečnosti in vere. Ves čas, tudi potem.	Beno in Klavdij sta šla potem skupaj v Avstralijo.</p>
						<p>
							<emph>Bili ste tudi socialno posvetovalna služba. </emph>
						</p>
						<p>Bili smo posredniki tega.</p>
						<p>
							<emph>Je bilo potrebno dovoljenje za to dejavnost?</emph>
						</p>
						<p>Ni bilo treba nobenega dovoljenja. Ljudje so k <figure>
								<graphic url="slike_z_110/z_110_38.png"/>
								<head>
									<name>Primož Lavre, Reporter </name>
								</head>
							</figure> nam prihajali sami, ker niso vedeli ne kod ne kam. Pri nas so	dobili informacije, za to je ta urad, tamle se javi. Ni bila kakšna	posebna umetnost, dobrodošlo pa je bilo.</p>
						<p>
							<emph>Izdajali ste tudi neko glasilo?</emph>
						</p>
						<p>Da. To je pa posebna zgodba. Jugoslovanski narodni odbor je začel	izdajati tednik Jugoslavija. Prinašal je vse novice, kaj se dogaja po	svetu in v Jugoslaviji. Tedenski časopis. Osem strani je bilo. S	tiskarnami je bil križ, veste. Nemce je bilo treba kar malo prisiliti.	Radovan Popovič, ki je bil general, je šel tja in kar naročil, pa je	bilo. </p>
						<p>
							<emph>Po vojaško.</emph>
						</p>
						<p>Da. Dve, tri leta je šlo vse v redu, potem se je pa začela borba za Trst,	komu Trst?</p>
						<p>
							<emph>Dvainpetdesetega?</emph>
						</p>
						<p>Še prej je moralo biti. Že sedeminštiridesetega je moralo biti ali	oseminštiridesetega. Napisal sem uvodnik čez celo prvo stran naslov Trst	Jugoslaviji. Srbi so bili besni. Kako, da je v časopisu, ki ga izdaja	skupen jugoslovanski odbor lahko en tak oglas? </p>
						<p>
							<emph>Trst Jugoslaviji? </emph>
						</p>
						<p>Titu. Oni niso rekli Jugoslaviji, ampak Titu. Razlagal sem jim: Ljudje	božji, zapomnite si to, meje se postavljajo samo enkrat. Če mi Trsta ne	dobimo danes ali jutri, ga ne bomo dobili nikoli. Pa tega niso razumeli.	Sprli smo se zaradi tega, tako da je list prenehal izhajati. To je bila	zadnja številka. Potem so pa Srbi zase ustanovili nov list Sloga, samo	srbski. Jaz pa sem šel na ameriško komando v Heidelberg, povedal, kako	je, in so mi dali dovoljenje, da izdajam svoj list. In sem potem izdal	osem številk Slovenije. </p>
						<p>
							<emph>To je bil naslov?</emph>
						</p>
						<p>Da. V Sloveniji smo zastopali stališča, kakršna smo takrat imeli, dokler	nisem šel v Ameriko. </p>
						<p>
							<emph>Ali je to kje ohranjeno? </emph>
						</p>
						<p>O, seveda. Sem dva celokupna izvoda rešil in sem ju potem dal naprej.	Eden je v Šentvidu, ga ima Janez Arnež, drugi pa je v Trstu in ga ima	Ivo Jevnikar. </p>
						<p>
							<emph>Bilo pa je to glasilo povsem vaša pobuda in izvedba?</emph>
						</p>
						<p>Seveda, nikogar nisem vprašal. Odločil sem se po občutku. Kakor smo	mislili, tako smo delali. Meni ni nikoli nihče z naše strani nič očital	ali da bi protestiral. Verjetno jih je bilo tudi nekaj, ki jim ni bilo	vse všeč, a so morda mislili, ta že ve, kaj je treba. </p>
						<p>
							<emph>Občudovanja vredna je Vaša zavzetost. </emph>
						</p>
						<p>V teh stvareh sem bil od nekdaj doma. </p>
						<p>
							<emph>Ste bili vedno tako aktivni?</emph>
						</p>
						<p>Že na univerzi sem se dosti ukvarjal s pisanjem. Vedno je bilo veliko	tega za katoliško stvar. Ker iz tega sem prišel. Če so opazili, da me ni	bilo več, sem se oglasil. Strah. Tega v meni ni.</p>
						<p>
							<emph>Ni vaša lastnost?</emph>
						</p>
						<p>Že po rodu ne. Moja mama je doma s Stranj nad Kamnikom, oče pa je Ižanec.	Mojo naturo si lahko predstavljate. </p>
						<p>
							<emph>Dober splet, kajne?</emph>
						</p>
						<p>Kadar so me spraševali o tem, sem rekel: »Poglej, jaz sem doma izpod	Grintovca, oče je Ižanec, živimo pa na ustju Črnega grabna, kjer so doma	rokovnjači. To vse pove, kaj ne?« </p>
						<p>
							<emph>Kako se je zaključila Vaša münchenska zgodba? </emph>
						</p>
						<p>Od te naše družbe sem odšel predzadnji. Stanovanje sem prepustil p. Benu,	ki je ostal en teden dlje ko jaz, on pa potem Šeškarju. Dva patra sta	šla v Avstralijo, eden že prej nazaj v Slovenijo, jaz v Ameriko. </p>
						<p>
							<emph>Tudi tam Vas ni čakala sama radost? </emph>
						</p>
						<p>To je spet zgodba zase. Najhujši boj so imeli v Clevelandu, kjer je	takrat živelo kakšnih sto tisoč Slovencev. Imeli so štiri slovenske	fare. Farne skupnosti so bile v redu. Izhajala sta tudi dva dnevnika pa	nekaj tednikov. Od dnevnikov je bil eden za Tita in vsi tedniki, vse je	bilo protitovsko. Edino Ameriška domovina je bila bolj konservativna in	za katoliško stran. Urednik Jaka Debevec jo je skušal držati tako, ampak	je že tudi začel premišljevati, kaj pa zdaj, kako naprej. Obrnil se je	na Franca Lovšeta, ki je bil senator v državi Ohio. Vprašal ga je:	»France, kako je zdaj s tole politiko? Povej mi, kaj naj naredim.« In	Lovše mu je sporočil, naj počaka en teden, in mu bo odgovoril, ko bo	zbral informacije. Povprašal je in Debevcu sporočil, naj ostane pri	sedanji usmeritvi, češ da se ameriška zunanja politika menja. Roosevelt	je bil do neke mere bolj naklonjen Stalinu, potem pa je prišel Truman,	ki je spremenil to stališče.</p>
						<p>
							<emph>Kako razumeti simpatije za Tita med ameriškimi Slovenci? </emph>
						</p>
						<p>Bili so naščuvani, preden je sploh kakšen begunec prišel v Ameriko.</p>
						<p>
							<emph>Kdo je ščuval?</emph>
						</p>
						<p>Že med vojno so bili vsi Titovi nasprotniki ožigosani kot izdajalci, kot	nepošteni ljudje. Pred menoj so prišli v Ameriko večinoma domobranci in	drugi nasprotniki komunizma, ki se niso mogli niti zagovarjati, zakaj so	se borili proti Titu. Zato sem bil zelo dobrodošel, ker sem bil nekdo,	ki so ga zaprli Nemci. V časniku Enakopravnost pa so zapisali, da	prihajata dva s krvavimi rokami. Z menoj je namreč prišel tudi novomeški	župan dr. Zdravko Kalan. </p>
						<p>
							<emph>To izrazoslovje so uporabljali komunisti.</emph>
						</p>
						<p>To in na prvi strani časopisa. Ko sva prišla, je bila ravno nedelja, Miha	Krek me je pripeljal do cerkve sv. Vida. Po maši smo sedeli in se	pogovarjali in pride moj sponzor, neki König, po rodu s Kočevskega, in	pravi, poglej kaj tukaj piše o tebi.</p>
						<p>
							<emph>Zapisano, še preden ste se sploh pojavili? </emph>
						</p>
						<p>Prebral sem tisto reč in nisem nič ukrenil ne rekel ...; ni mi šlo v	glavo. </p>
						<p>
							<emph>In kaj ste potem storili?</emph>
						</p>
						<p>V ponedeljek zjutraj sem šel naravnost na uredništvo Enakopravnosti s	pismom, svojim odgovorom na tisto objavo. Pisma niso hoteli sprejeti. So	rekli, da ni urednika, da ni nikogar drugega. Potem sem se postavil, če	ne uredimo danes tega tukaj, boste jutri na sodniji. Tega so se pa	ustrašili. Po dolgem času je prišel urednik. Sva se dolgo razgovarjala.	Ni pa hotel reči nič jasnega. Končno sem mu rekel, tu imate moj odgovor,	če ne objavite, si zapomnite kaj sledi. In je dva dni kasneje objavil	moj odgovor, kakšna laž je vse tisto pisanje. </p>
						<p>
							<emph>Kako je to odmevalo med Slovenci?</emph>
						</p>
						<p>Bil je šok. Komentar je spremenil ton, ta je prišel iz KZ-taborišča, ne	more biti izdajalec in zločinec. Z urednikom sva se laže pogovarjala.	Vprašal je v Ljubljano, kaj sem in kaj vedo o meni, in so mu odgovorili,	češ pusti ga pri miru. In ni nikoli več pisal o meni. Na moje pisanje ni	odgovarjal. Odkrito povedano, vzelo nam je skoraj dvajset let, preden	smo javno mnenje v Ameriki obrnili.</p>
						<p>
							<emph>Kako je mogoče, da je bila slovenska skupnost v Chicagu tako	prokomunistična?</emph>
						</p>
						<p>Morate misliti, vedno je bilo bolj liberalno usmerjeno. Tu je bil	Kristan, tu je bil Luis Adamič, in ta dva sta vodila celo reč. Adamič je	bil liberalec, ne samo na pol, Kristan pa politkomisar. In tako jima je	uspelo prepričati ljudi, bolje rečeno preplašili. Ker so bile enklave.	Na Saint Claire je skupaj živelo kakšnih dvajset do petindvajset tisoč	Slovencev, drug pri drugem. To je bilo, kot bi bil v Ljubljani. In	seveda, ker je bilo vse za Tita, se nobeden ni upal povedati nič	drugega. Sedaj pa nekdo pride in na glas zakliče, tole je pa drugače.	Seveda so bili paf. Ampak potem ko so videli, da urednik ni mogel	odgovarjati, da je Enakopravnost utihnila, so ljudje le začeli	razmišljati in se spraševati, kaj je res. </p>
						<p>
							<emph>Kaj pa duhovniki?</emph>
						</p>
						<p>Brez vpliva niso bili, ampak boječi. Ko je malo za mano prišel še Kalan,	sva šla enostavno v Narodni dom. Tam je bilo središče vsega tega	titovstva na Saint Claire. In midva naravnost v njihovo oštarijo, sedeva	in se pogovarjava. Z nama je bil urednik Enakopravnosti. Čez nekaj časa	je nekdo rekel: »To sta pa dva begunca.« Začel se je usajati, kakšna	sva. Kalan, Gorenjec, pa ga je opozoril, naj pazi, kaj bo rekel, »ta je	kovač«. Bila sva zaposlena v centru, jaz kot kovaški pomočnik, on pa je	čistil kotle. Potem so se umaknili, nekaj jih je šlo z onim junakom in	so ga umirili, naju pa pustili pri miru. Ampak ko je pa za to zvedel	župnik, naju je opozoril, da govoriva narobe. Ogorčeno sva odgovarjala,	kako si drzne nekaj trditi, ne da bi upošteval dejstva? Tem ljudem je	treba povedati resnico. On pa se je bal, da se skupnost razdvoji.	Povabil naju je na pogovor. Odpeljal naju je z avtom ven, da smo se v	miru pomenili. Uvidel je, da so stvari drugačne. Vendar se je bal	razdora. Ljudje so bili verni. Rekla sva mu: »Cerkev je Cerkev,	propaganda je pa propaganda. Resnica mora priti na dan.« </p>
						<p>
							<emph>Spremeniti vzdušje ni lahko? </emph>
						</p>
						<p>Propaganda je bila res močna. Luis Adamič je bil slaven, v ameriški	javnosti in med Slovenci je njegova beseda imela težo. Kristan je bil pa	tako ali tako propagandist.</p>
						<p>
							<emph>So nastala v Ameriki tudi jugoslovanska društva? </emph>
						</p>
						<p>Nastali so narodni domovi. Verni Slovenci so prihajali v cerkev k maši in	se potem zbrali v gostilni. Liberalci, ki niso hoteli v cerkev, so pa	prišli v oštarijo. Kasneje so preimenovali te prostore v narodne domove.	Cleveland je imel deset narodnih domov. </p>
						<p>
							<emph>To je bilo še pred nastankom Titove Jugoslavije? </emph>
						</p>
						<p>Domovi so bili že med obema vojnama. Na Saint Claire je bil glavni	Narodni dom, ogromna stavba. V njej pa vsakovrstne dejavnosti, igre,	zbori, tu je bilo kulturno življenje.</p>
						<p>
							<emph>Prostor tudi za propagando? </emph>
						</p>
						<p>Cerkev je bila Cerkev, domovi pa domovi. Ločeno, vendar odprto vsakomur.	Tudi ljudje, ki so hodili v cerkev, so prispevali za domove oz. za	gradnjo. Veliko jih je prihajalo sem in tja. </p>
						<p>
							<emph>Ni bilo ostro ločeno kot v Evropi? </emph>
						</p>
						<p>Ne, ker je nastalo že pred drugo vojno. Vedelo se je, da je komunizem	ideološko enoumje. </p>
						<p>
							<emph>Kaj se je potem dogajalo v slovenski skupnosti? </emph>
						</p>
						<p>Potem ko smo začeli razkrivati resnico komunistične revolucije, niso	mogli več ustaviti procesa. Čez nekaj časa ni bilo nikogar več, ki bi	poveličeval Tita. To se je spremenilo. </p>
						<p>
							<emph>Kakšen list je bila Ameriška domovina?</emph>
						</p>
						<p>Glavno načelo je bilo katoliška vera in slovenstvo. </p>
						<p>
							<emph>Ste kmalu začeli objavljati? </emph>
						</p>
						<p>Že prvi teden. Moj odgovor na ono pisanje je bilo prvo moje delo. Seveda	so me bili veseli in me vabili. </p>
						<p>Krek je bil pomožni urednik, še preden sem prišel. Ko je šel v	Washington, je bilo njegovo mesto prosto, je pa lastnik Debevc povabil	mene, če bi prevzel. Tako sem postal asistent izdajatelja. Potem je	zbolel, in preden je umrl, je naročil ženi, naj vse prepusti meni. </p>
						<p>
							<emph>Vsa odgovornost je prišla na Vas? </emph>
						</p>
						<p>Ona se ni nikoli vtikala v uredniško delo. Rekla je, ti naredi, kakor veš	in znaš. In tako sem vodil list povsem svobodno, kakor sem mislil, da je	prav. </p>
						<p>
							<emph>Kaj pa lastništvo?</emph>
						</p>
						<p>To je bilo pa njeno. Ni pa imela nobenih zahtev glede vsebine, nobenih	vprašanj ali pripomb. Tako je teklo vseh trideset let.</p>
						<p>
							<emph>Trideset let? </emph>
						</p>
						<p>Trideset let smo še izdajali dnevnik. Ko sem šel v pokoj, so ga	spremenili v tednik in pred sedmimi, osmimi leti je prenehal izhajati.	Sto pet let je izhajal ta časopis. </p>
						<p>
							<emph>Izhajalo je še nekaj drugih časnikov?</emph>
						</p>
						<p>Da. V tistem času, ko sem prišel, je bil v Clevelandu poleg Ameriške	domovine še dnevnik Enakopravnost, v New Yorku je izhajal dnevnik Glas	naroda, v Chicagu pa Prosveta. Štirje slovenski dnevniki so izhajali v	Ameriki. Več kot so jih imeli takrat doma. </p>
						<p>
							<emph>Te skupnosti so se spreminjale? </emph>
						</p>
						<p>Najbolj je vplival nov svetovni položaj. Iz strahu pred atomsko vojno se	je ameriška oblast odločila, da je treba iz mest umakniti vso pomembno	industrijo, cele tovarne so preselili drugam. S tem so se selila delovna	mesta v okolico in tako so šli tudi delavci ven, kamor so šle tovarne.	Tako so se slovenske enklave razredčile. Okrog Sv. Vida, kjer je prej	bila celotna naselbina povsem slovenska, imate danes le še nekaj	slovenskih hiš. Dejansko ni več nekdanjih naselbin.</p>
						<figure>
							<graphic url="slike_z_110/z_110_39.png"/>
							<head>
								<name>Primož Lavre, Reporter </name>
							</head>
						</figure>
						<p>
							<emph>Takšna množica se je tako hitro razselila? </emph>
						</p>
						<p>Da. Seveda. Takrat je bilo v Clevelandu sto tisoč Slovencev. Drugo	največje slovensko mesto je bil Cleveland. Štiri take naselbine so bile	v Ameriki. V desetih letih se je to spremenilo. </p>
						<p>
							<emph>Kakšno perspektivo ima slovenstva danes v Ameriki?</emph>
						</p>
						<p>Če se bo Slovenija držala tako, da bodo izseljenci lahko ponosni nanjo,	se bodo dalj časa ohranili, se bodo lahko postavili, da so Slovenci. Če	bo pa vse skupaj bolj zanikrno, bodo pa rekli: »Pozabi to.« Splošno	gledano pa asimilacije ne moremo ustaviti.</p>
						<p>
							<emph>Ko se zgubi jezik, ostane še zavest?</emph>
						</p>
						<p>Da, gotovo. Različni so izrazi pripadnosti in narodnosti. Dolgo bo ostala	pesem. Pevski zbori bodo ostali še dolgo. Pa glasba, potica in kranjska	klobasa.</p>
						<p>
							<emph>Kaj je bilo vse narejeno za priznanje Slovenije?</emph>
						</p>
						<p>To je bilo leta 1990, Rupel je bil gost na clevelandski univerzi. To je	posredoval Karl Bonutti, ki je bil kasneje veleposlanik v Vatikanu. On	nam je pripovedoval, kakšna je situacija, kdo so disidenti, kako se	inteligenca obrača proti režimu, da je nemir, da je pričakovati	spremembe, da bodo volitve, da je treba pričakovati tudi odpor. Omenil	je, da opozicija nima denarja za volilno propagando. Vse je režimsko.	Bonutti je iskal zveze s Kučanom in njegovo bratovščino, vendar tam ni	bilo razumevanja za to. Poskušal je posredovati, pa iz tega ni bilo nič.	Potem pa je politična emigracija vzela stvar v roke in smo na hitro	zbrali devetdeset tisoč dolarjev in jih razdelili demokratskim strankam.	Deset tisoč smo jih dali Ruplovim demokratom, ostalo pa Peterletovim	Krščanskim demokratom in Omanovi Kmečki zvezi. In to je prišlo ravno še	pravi čas, so rekli, da so razposlali okrožnice in izvedli glavno	kampanjo, ki je privedla do zmage Demosa. Takrat so nam rekli, da je to	naša zasluga. </p>
						<p>
							<emph>Ste bili najbrž malo ponosni?</emph>
						</p>
						<p>Potem so nekateri prihajali občudovat, kako so Slovenci v Clevelandu to	reč organizirali. Bili smo zadovoljni. Upali smo, da bo šla vsa stvar v	Sloveniji naprej. Ko smo pa videli, da je zadeva le bolj na papirju	kakor pa v življenju, je nastopilo razočaranje. </p>
						<p>
							<emph>Ste pričakovali trdnejšo demokracijo? </emph>
						</p>
						<p>Da.</p>
						<p>
							<emph>Se Vam zdi, da politiko in družbo obvladuje stara elita?</emph>
						</p>
						<p>V Sloveniji sem eno leto samo na obisku in se mi zdi, da se stvari	premikajo počasi. Me ne navdušuje, ko gledam te stvari in poslušam	razgovore. Malo se spreminja. Upali smo, da se bo obrnilo hitreje. Zdaj	pričakujemo nove volitve, da bodo prinesle boljše rezultate, čeprav ne	kaže na kakšno veliko zmago demokracije. Ampak ... </p>
						<p>
							<emph>Smo upali prehitro na korenite spremembe?</emph>
						</p>
						<p>Preveč naenkrat.</p>
						<p>
							<emph>Kaj vas je najbolj razočaralo?</emph>
						</p>
						<p>Razočaranj je bilo več. Vendar je vedno ostalo tudi upanje, da bodo	prihodnje volitve nov korak v pravo smer. Čez deset let bo morda	Slovenija drugačna. Vsemu navkljub. Komunizma je konec. Ves svet ga je	obsodil z Evropsko zvezo vred, v Sloveniji pa je resolucijo državni zbor	vzel samo na znanje. To je neverjetno, kako se lahko kaj takega zgodi.	Nam ne gre v glavo. </p>
						<p>
							<emph>Vztrajnost je potrebna, mar ne? </emph>
						</p>
						<p>Vztrajati pri jasnih stališčih in biti previden. Dostikrat mislimo, da je	v redu. Treba je stvari razlagati in resnico prikazati tako, kakršna je,	ker je toliko laži na vseh koncih in krajih. Če ljudem obrazložiš, sami	uvidijo, kako je. </p>
						<p>
							<emph>Je treba govoriti resnico? </emph>
						</p>
						<p>Ja, seveda. Vprašanje je treba prosto povedati, potem pa gre.</p>
						<p>
							<emph>Je še kaj optimizma za Slovenijo v emigraciji?</emph>
						</p>
						<p>Je še zmeraj nekaj ljudi v emigraciji, ki so vneti za to, da bi pomagali	Sloveniji do spremembe. Ampak jih je vedno manj. To pa zato, ker se	ljudje ne vživljajo v nove razmere.</p>
						<p>
							<emph>Se vam zdi, da gre razvoj vendarle naprej?</emph>
						</p>
						<p>Ni dvoma. Sem prepričan, sem optimist, samo vprašanje je, koliko časa bo	trajalo. Še pet, deset morda petnajst let. Čez dvajset let bo gotovo	drugače. </p>
						<p>
							<emph>Preživeli ste 103 leta. V tem času se je marsikaj	spremenilo?</emph>
						</p>
						<p>Je neverjetno. Samo pomislite, Ljubljana je ob koncu prve svetovne vojne	imela okoli šestintrideset, morda sedemintrideset tisoč prebivalcev.	Pred nekaj dnevi sem poslušal poročilo, da se je letos v Ljubljani na	univerzo vpisalo sedemintrideset tisoč študentov, to se pravi, več kot	je imela prebivalcev pred stotimi leti.</p>
						<p>To vam pove vse, kakšna je razlika. </p>
						<p>
							<emph>Zanimiva podoba.</emph>
						</p>
						<p>Človek skoraj ne bi verjel. Pa je črno na belem. </p>
						<p>
							<emph>Kakšna je bila stara Ljubljana?</emph>
						</p>
						<p>Se spomnim stare Ljubljane, sem hodil v klasično gimnazijo po Kolodvorski	pa po Dalmatinovi cesti v šolo. Dobro se spomnim, kako so pometali s	sirkovimi metlami Dalmatinovo cesto. Greš danes po Dalmatinovi, je ne	spoznaš. Nekdo, ki tega ni doživel, ne more verjeti. Jaz sem prišel po	šestdesetih letih nazaj v domačo vas. Veste, da se nisem znašel. Tudi	šolo so prezidali in preuredili. Edino tam na vogalu je stalo znamenje,	Marijino znamenje, ki je še tam. Po tistem sem spoznal, da sem doma. Vse	drugo pa ...</p>
						<p>
							<emph>Kakšna je bila Vaša domača vas?</emph>
						</p>
						<p>Ko sem bil otrok, je bilo na celem tem območju kakšnih šestnajst hiš.	Danes imate pa vse zazidano, pa asfaltirane ceste in ograje. Spremembe	so. Neverjetno, kaj se lahko v stotih letih dogodi. Telefon smo imeli,	edini v celi občini ga je imel župan. Elektrika je bila samo v mlinu. En	vlak je vozil v Kamnik in nazaj. Če je kakšen avto prišel, so se vsi	otroci drli in gledali, kakšno čudo je to. In posebno zadnja leta s to	elektroniko in računalniki, to je neverjetno. Jaz vsega niti ne morem	več spremljati, še predstavljam si težko.</p>
						<p>
							<emph>So v Ameriki spremembe še hitrejše?</emph>
						</p>
						<p>Seveda. Povezano je tudi s priseljevanjem. Prvih petdeset let so	prihajali priseljenci pretežno iz Evrope. To je bilo 'dobro blago'. In	to je iz Amerike ustvarilo, kar danes je. Po drugi svetovni vojni in	predvsem zadnja desetletja pa prihajajo ljudje od vsepovsod. </p>
						<p>
							<emph>Azijci? </emph>
						</p>
						<p>Od koderkoli. Amerika je bila vedno odprta. Protestanti in katoličani so	preželi to družbo z vero. To je prihodnost. Tudi muslimani imajo vpliv,	vendar ne odločilnega. Tako bo krščanstvo prevladalo in Amerika bo	ostala to, kar je, Evropa pa ne.</p>
						<p>
							<emph>Jo Trump spreminja? </emph>
						</p>
						<p>Amerikanci ne gledajo nanj kot Evropejci. Amerikanci so veliko bolj	sproščeni, pravijo, morebiti pa se bo izkazal. Morda je bil	potreben.</p>
						<p>
							<emph>Evropa ga težko razume? </emph>
						</p>
						<p>Seveda, ker ga gledate s svojega vidika, evropskega vidika, kaj on	predstavlja za Evropo. Njemu je Amerika na prvem mestu. Upajmo, da ne bo	naredil kakšne prevelike neumnosti. Za zdaj še gre. </p>
						<p>
							<emph>Se je treba bolj bati skrajnih levičarjev kot trampovstva? </emph>
						</p>
						<p>Da, skrajnih demokratov. Demokrati v ZDA imajo še vedno premočno	socialistično miselnost. </p>
						<p>
							<emph>So ameriški demokrati premočni? </emph>
						</p>
						<p>Demokratska stranka gre preveč na levo. Republikanska je konservativna.	Vendar mislim, da narašča moč demokratov, ne republikancev. Kaj bo, se	pa ne ve. Če pomislite, da za Trumpa ni nihče pričakoval, da bo sploh	imenovan. Vse se je smejalo. Potem ko je bil že imenovan, so vsi	napovedovali, da ne bo izvoljen. </p>
						<p>
							<emph>Je bila zmaga presenečenje tudi v Ameriki? </emph>
						</p>
						<p>Celo republikanska stranka je bila uradno proti njemu, ga ni podprla.	Uradno so bili proti njemu, pa je kljub temu zmagal. Si morete misliti,	kako je to čudno. Da narod drugače sodi, drugače misli kot pa tisti na	vrhu. Bomo videli, kaj bo iz tega. </p>
						<p>
							<emph>Kako bi opisali razliko med Evropo in Ameriko?</emph>
						</p>
						<p>Evropa je stara. Ima svoje izkušnje. Upajmo, da jih bo uporabila. Amerika	je pa mlada, ubira svojo pot. Išče nova pota. In za zdaj vidim bodočnost	tam. Evrope me je kar strah, če pomislim, da jo bodo preplavili	muslimani. Zdaj je v Franciji pet milijonov muslimanov. Kako je Angela	Merkel prišla do tega, da je povabila milijon muslimanov v Evropo, tudi	ne morem razumeti. Da ni prej premislila, kaj bo iz tega sledilo.</p>
						<p>
							<emph>Je Amerika na boljšem? </emph>
						</p>
						<p>V Ameriko so ti ljudje prihajali v drobcih. Evropa jih je pa v enem valu	sprejela milijon, to je preveč. Če bi to prišlo po kosih, ena desetina,	bi Evropa preživela. Tako je pa veliko vprašanje, ali bo ali ne bo. </p>
						<p>
							<emph>Kakšno možnost ima Evropa?</emph>
						</p>
						<p>Seveda jo ima. Evropska zveza ima prihodnost, če bo ostala skupaj. V EU	sta Francija in Nemčija en del, delno še Italija. Potem imate pa vzhod,	Poljska, Češka. Tu so velike razlike. Sever bo držal z Evropo, drugi pa	teže. </p>
						<p>
							<emph>V Evropi raste antiamerikanizem?</emph>
						</p>
						<p>To bo prešlo. </p>
						<p>
							<emph>Ocenite tri osebnosti: škof Gregorij Rožman, pisatelj Karl Mauser	in duhovnik Lambert Ehrlich. Kaj pomenijo za slovenstvo? </emph>
						</p>
						<p>Rožman je bil v prvi vrsti škof. Verski voditelj. Za politiko se ni	zanimal. Je imel težave z vsem tem. V politiko je bil potisnjen, in	kolikor je mogel, je nosil težo tega križa. Da bi bil on kakšen nameren	sodelavec Italijanov in Nemcev, je neumnost. Tedaj smo delali za eno	stvar iz mnogih zornih kotov. Večkrat sem doživljal, kako nejasno je	stanje. On je bil škof. Kako naj bo izdajalec slovenstva nekdo, ki je	bežal s Koroške zaradi slovenske zavesti in je krivice doživljal na	lastni koži? To preprosto ne gre. Komunistična propaganda mu je naredila	ogromno škodo. Njemu in nam vsem skupaj. </p>
						<p>
							<emph>Krivico? </emph>
						</p>
						<p>Krivico. Ni nobenega dvoma. On je bil pošten, stoodstotno zaveden	Slovenec. Izobražen, sposoben in odličen verski vodnik. Ko so komunisti	nastopili s svojo propagando, mu ni bilo lahko povedati: komunizem je	enoumje, je škoda za naš narod. Za to je bil potreben pogum. In on je	pokazal svojo jasno držo, svoj značaj kljub vsemu temu. Ni bilo lahko,	ampak je nastopil jasno. Svaril je pred komunizmom ves čas. Pojasnil nam	je, za kaj gre. Bil sem na univerzi, ko se je to dogajalo. Spoštovali	smo ga. Tudi med nasprotniki ni bilo dvomljivca. </p>
						<p>
							<emph>Kaj je komunizem, je bilo jasno? </emph>
						</p>
						<p>Tudi to. Saj so nam med obema vojnama to neprestano pridigali. Vse to smo	brali v časnikih, poslušali v cerkvah. Kdor je le hotel, je lahko dobil	jasno sliko o vsem tem. Kdo je Stalin? Zakaj so v Ukrajini umrli	milijoni od lakote. </p>
						<p>
							<emph>Škof Rožman je jasno opozarjal na ta dejstva? </emph>
						</p>
						<p>Korajžno je povedal, da smo vsi vedeli.</p>
						<p>
							<emph>Kakšen človek je bil Mauser?</emph>
						</p>
						<p>Karel Mauser je bil plemenit. Dobra duša. Veren, pobožen človek. Končal	je teologijo in si premislil pred posvečenjem. Ostal je veren in soliden	fant. Dober za družbo, pošten. Na njegovo besedo si lahko stavil. </p>
						<p>
							<emph>Kako ga ocenjujete kot pisatelja? </emph>
						</p>
						<p>Bil je ljudski pisatelj. Ko je izšel prvi del njegove trilogije Ljudje	pod bičem, sem ga prebral. Rekel sem mu: Karel, malo si še negotov. Prav	pa je, da pri temi ostaneš in zaključiš pripoved do konca. Ko je to	naredil, smo najprej v Domovini objavili njegovo delo. Zavzemal se je na	splošno za kulturo. Vsestransko je sodeloval v prosveti, igral in	navduševal ljudi. Med clevelandskimi Slovenci je pomenil veliko, pa tudi	na Koroškem in v zamejskem okolju. </p>
						<p>
							<emph>V Sloveniji ostaja zamolčan. </emph>
						</p>
						<figure>
							<graphic url="slike_z_110/z_110_40.png"/>
							<head>
								<name>Primož Lavre, Reporter </name>
							</head>
						</figure>
						<p>Dokler ostaja izobčenec. Prej ali slej bo priznan tudi v slovenski	literaturi. </p>
						<p>
							<emph>Njegovo pisanje je berljivo za vsakogar.</emph>
						</p>
						<p>To je ljudsko branje. Je pa tudi smiselno. Je vredno branja. </p>
						<p>
							<emph>Dr. Lambert Ehrlich?</emph>
						</p>
						<p>Ehrlich je pa možak, mu gre vsa čast. Če pomislite: prva svetovna vojna,	pariška konferenca, delo z mladino. Vprašanje stražarjev bi pustil	odprto, ampak drugače se mi zdi, da je bil edini mož, ki je med vojno	ali bi ob koncu vojne vedel, kaj je treba narediti. On je bil prepričan,	da bo Natlačen narodni svet, ki ga je oklical ob propadu Jugoslavije,	vzpostavil kot ilegalno vlado med okupacijo, prek katere naj bil vodil	vse, kakor je treba, da bi Slovenija vojno preživela v svojo korist.	Natlačenu je to predložil, Natlačen pa je bil mnenja, da je to	prezgodaj. Če pomislimo, kako so postopali Nemci in Italijani, je	Natlačena laže razumeti. Ampak to je bila napaka. </p>
						<p>
							<emph>Ali se lahko reče, da je bil Ehrlich ustreljen zato, ker je imel	zelo jasno alternativno rešitev za Slovenijo nasproti komunizmu?</emph>
						</p>
						<p>Tu dajete komunistom preveč kredita. Oni ga niso ustrelil zaradi ideje o	Sloveniji. Ubili so ga, ker so vedeli, da je proti komunizmu, prvi od	vseh stražarjev. Ko so komunisti oklicali oktobra 1941, da naj bo	Ljubljana med sedmo in osmo prazna, je bila prazna. Nobenega človeka ni	bilo na ulicah. Ko so pa potem za 1. december zahtevali isto, tega ni	bilo več. Na cestah so bili v prvi vrsti stražarji, za njimi pa vsi	ljudje. To jih je pogrelo. Nič drugega. Komunisti so bili praktični	ljudje. Vedeli so, da je Ehrlich tisti, ki ga ljudje poslušajo, in da	bodo potem delali proti njim.</p>
						<p>
							<emph>So se zagnali v tistega, ki je miniral njihove cilje? </emph>
						</p>
						<p>Samo to. Praktično. Oni so zaznali v njem najhujšega nasprotnika v tistem	trenutku in jim je tudi bil. Ni jim bil nevaren toliko škof, kot je bil	Ehrlich.</p>
						<p>
							<emph>Nevaren zato, ker je delal? </emph>
						</p>
						<p>Prav zato. Praktično je pokazal, kako je treba nastopiti proti. Stražarji	so šli za njim. Vidi se tudi v tem, da je bil večji del stražarjev	pobit. To je dejstvo. </p>
						<p>Ehrlichu je treba priznati, da je bil edini, ki je razumel takratno	situacijo. Če bi bil on ostal v odboru in komandiral, bi se fantje po	vaseh mirno uskladili in bi bili partizane mirno pometli. Vsi fantovski	odseki, dekliški krožki, vse je bilo pripravljeno. Treba je bilo samo	odločnega človeka. Spomnim se, kako smo dobivali s podeželja vprašanja o	konkretnih dejanjih. Prejemali so odgovore, da se je treba najprej	posvetovati. Vodstvo ni bilo pripravljeno na ta izziv. On je bil prvi,	ki je uvidel potrebo po delovanju, drugi so pa mislili, da še ni čas.	Tako so čas zamudili, potem je bilo prepozno. </p>
						<p>
							<emph>Zamujena priložnost? </emph>
						</p>
						<p>Da. Če bi nastopili maja ali junija, bi se komunisti zaman poskušali	vriniti. Posebej če bi bili fantje takoj jasno povedali, da tega ne bodo	podpirali. Priložnost zamujena, ne vrne se nobena.</p>
						<p>Če gledam nazaj na te stvari, postane človek kar žalosten. Toliko	zamujenih priložnosti, tolikokrat je bilo vse odprto, pa ... </p>
						<p>
							<emph>Kljub temu se nam je obrnilo v samostojno državo, ki potrebuje	narodni konsenz. </emph>
						</p>
						<p>Da. </p>
						<p>
							<emph>Je blagoslov nad Slovenijo ali ne? </emph>
						</p>
						<p>Mora že biti. Moja izkušnja: tolikokrat sem bil na tem, da ne bom prišel	skoz, pa se je zmeraj nekako izteklo, ne vem, zakaj. Že v vojski, potem	med vojno, sledil je Dachau, čas po vojni, vedno znova sami izzivi ...	Neverjetno. Sem mislil, da ni izhoda, pa je bil. Spraševal sem se: Bog,	kaj pa si pravzaprav hotel z mano? Sam ne vem, zakaj sem na svetu.</p>
						<p>
							<emph>Malo sva šla skozi vaše bogato življenje. </emph>
						</p>
						<p>Oh. To so spomini, spomini. </p>
						<p>
							<emph>Voščim Vam vse najboljše ob 103. rojstnem dnevu in čestitam za vsa	plemenita dejanja v korist Slovenije in tudi za slovensko župnijo v	Münchnu. Ampak vse drugo ima pa še večjo vrednost, se mi zdi.</emph>
						</p>
						<p>Kesslerja lep pozdravite. Njegov stric, Kessler, zgodovinar, bil je	glavni sodelavec Javornika pri Slovenskem domu: Javornik, Kessler pa	Zupan. </p>
						<p>
							<emph>V Ljubljani? </emph>
						</p>
						<p>Da, v Slovenskem domu. Zupan je končal zoologijo. Namesto da bi šel učit,	ga je Javornik pridobil zase. Tudi Kesslerja je pritegnil Javornik. To	je bila trojka, pa še Skoberne. Smo se večkrat dobili pri kaplanu. Tja	smo hodili na hrano. Pridružil se je Javornik s svojo bratovščino. </p>
						<p>
							<emph>In ste kakšno rekli ... </emph>
						</p>
						<p>O, seveda. Javornik pa je bil na koncu čuden. Mirko se je zelo navezal na	Rupnika. Je mislil, da bo Rupnik ... On pa Cergol sta bila politična	svetovalca in sta bila politično ozadje Rupnikove ideje. Proti njima	nisem imel moči razen razuma. Človek, ki je kolikor toliko pameten, ki	je bister fant, pa naj bi stavil na Rupnika? </p>
						<p>Omenil sem že, da sem bil povabljen na Petkovec in sem nesel s seboj	Slovenca, kjer sem imel vsak dan kolono. Ustavil sem se v Slovenskem	domu in smo se pogovarjali. Pa mi Mirko pravi: </p>
						<p>»Vinko, kako stoji?« </p>
						<p>Mu rečem: »Kaj misliš s tem, kako stoji?« </p>
						<p>Mi reče: »Saj vidiš.« </p>
						<p>Jaz pa njemu: »Kaj vidiš?« </p>
						<p>»Tito je v Beogradu. In po tem moramo razmišljati samo nekaj: kako bomo	rešili domobrance.« </p>
						<p>Poskočil je: »Kaj ti misliš, da je vse izgubljeno?«</p>
						<p>Nisem mu mogel odgovoriti, samo pogledal sem ga, klobuk sem vzel pa sem	šel. </p>
						<p>
							<emph>Ni razumel? </emph>
						</p>
						<p>Razburil se je in zagrozil, da bo javil gestapu. No, tako se je zgodilo,	potem pa, ko je prišel v Cleveland, se je oglasil pri meni in dejal:	»Oprosti, tako je bilo.« </p>
						<p>Sem mu dejal: »Kaj naj ti oprostim, nisem te mogel razumeti takrat in te	še danes ne morem.« </p>
						<p>Neverjetno. Ampak bilo je oktobra 1944, ko je bil Tito že v Beogradu.	Nekaj podobnega kot Nace Hren, ki je mislil, da bo V1 in V2 rešil vojno.	Drugače tega ni mogoče razumeti. </p>
						<p>Ljudje so res vseh vrst. Preprost kmet je najprej vedel, kako je in kaj	bo. Ima občutek za stvarnost, za zemljo in domovino. </p>
						<p>Spominjam se vseh teh ljudi, ki so se prihajali posvetovat v Ameriko.	Oman je bil s svojo Kmečko zvezo najbolj brihten in realist. Razmišljal	je s kmečko pametjo in je prav razvidel in prav povedal. </p>
						<p>
							<emph>Ko bi take malo bolj poslušali, mar ne?</emph>
						</p>
						<p>So rekli o njem, kaj bo ta 'starček'? </p>
						<p>
							<emph>Počasi greva h koncu. Zahvalo vam dolgujem.</emph>
						</p>
						<p>Hvala lepa za vaše zanimanje. Premišljujem včasih tudi o vas v Münchnu, o	vsem, kar se je tam dogajalo takrat, ko sem bil zraven. </p>
						<p>
							<emph>Pri nas se je tudi vse spremenilo. </emph>
						</p>
						<p>Kako to mislite?</p>
						<p>
							<emph>Ljudje so danes drugi in drugačni. </emph>
						</p>
						<p>Seveda novi ljudje, nove generacije. In kako so? </p>
						<p>
							<emph>V zadnjih letih se je naša fara povečala za osemsto ljudi.	Slovenci množično zapuščajo Slovenijo. To so mladi ljudje, študenti	in družine. Obetajo si boljše življenje na Bavarskem. </emph>
						</p>
						<p>Verjetno. </p>
						<p>
							<emph>Vendar ti ljudje ne potrebujejo najprej slovenske skupnosti.</emph>
						</p>
						<p>Seveda ne, znajo jezike in so takoj vključeni. </p>
						<p>
							<emph>Dokler iščejo stanovanje ali delo, se še oglasijo. Ko to dobijo,	jih ni več blizu. </emph>
						</p>
						<p>Čudno. </p>
						<p>
							<emph>Individualizem je rakovo obolenje družbe. </emph>
						</p>
						<p>To je pri nas v Ameriki boljše. Če greš na Slovensko pristavo v soboto	ali nedeljo, je tam veliko ljudi. Je vse polno. In to podpirajo vsi.	Tudi mlade ljudi privabi in za otroke je zabavno. Pristava daje možnost,	da se konec tedna družijo ljudje, ki so med tednom razpršeni. Tam pa se	družijo, ker so si sami postavili hišico. </p>
						<p>V Ameriki je bilo vsem jasno: na prvem mestu je lasten dom. Po nekaj	letih si je vsak kupil hišo. Posojilo je bilo lahko dobiti, brez	problemov. Potem pa skupni dom, kjer se dobimo za družabnost in kulturno	življenje. Škoda, da vam to ni uspelo tudi tukaj. </p>
						<p>
							<emph>Zahvaljujem se Vam za pogovor. </emph>
						</p>
						<p>Ni za kaj. Hvala. </p>
					</div3>
					<div3>
						<head>Izpostavljeni navedki:</head>
						<list type="unordered">
							<item>
								<p>Ko se je vojna sprožila, smo bili kar nekako zadovoljni. Smo	rekli, zdajle je najboljši čas za Slovenijo. Italijani,	Avstrijci in Madžari vsi so bili na nasprotni strani – zdajle bo	čas za zedinjeno Slovenijo.</p>
							</item>
							<item>
								<p>Churchill je poslal svojega sina v Jugoslavijo. In on je poročal	očetu, kako je. Da je Tito komunist in da bo vzpostavil	komunistični sistem, kar se mu je zdelo skrb zbujajoče. Menda mu	je oče odgovoril: kaj se zavzemaš za to, boš mar ti živel po	vojni v Jugoslaviji?</p>
							</item>
							<item>
								<p>Londonska vlada oz. vlada, ki se je umaknila, ni bila enotna	vlada, tam je bil večen prepir med Srbi in Hrvati. Slovence so	pustili na robu. Nismo imeli dosti besede. In to je pripeljalo	do tega, da so Angleži rekli, s temi ljudmi ne dosežemo nič.	Pritiskali so na ubogega kralja Petra, ki ni bil za nobeno	rabo.</p>
							</item>
							<item>
								<p>Roosevelt je bil bolj naklonjen Stalinu kot pa Churchill.	Churchill ni bil naiven, vedel je, koliko je ura. Ampak takrat	je bilo odločilno, kako bi rekel, kdo bolj tolče, pobija. Kdo	jemlje Nemcem ozemlje. Ni važno, kakšen je.</p>
							</item>
							<item>
								<p>Saj vidite, zadeva je bila jasna. Italijanom so vzeli Trst in	Gorico, pa Istro vse navzdol in ustanovili posebno tržaško	ozemlje. Zakaj? Italijanom so vzeli, Titu pa niso marali dati,	ker je bil tak, kakršen je bil. Čakali so, kako se bodo stvari	uredile. Ko smo ameriški Slovenci v Beli hiši skušali te stvari	razložiti, so nam rekli, mar mislite, da bomo dali Trst	Stalinu?</p>
							</item>
							<item>
								<p>Komunistom bi marsikaj odpustili, ampak da so nam zapravili Trst	in Gorico, tega jim pa ne moremo. To je njihova krivda, za to so	oni odgovorni. Tako ugodnega trenutka za to, da bi oboje	pripadlo Sloveniji, ne bo nikoli več.</p>
							</item>
							<item>
								<p>Že med vojno so bili vsi Titovi nasprotniki v Ameriki ožigosani	kot izdajalci, kot nepošteni ljudje. Pred menoj so prišli	večinoma domobranci in drugi nasprotniki komunizma, ki se niso	mogli niti zagovarjati, zakaj so se borili proti Titu. Zato sem	bil zelo dobrodošel, ker sem bil nekdo, ki so ga zaprli	Nemci.</p>
							</item>
							<item>
								<p>Odkrito povedano, vzelo nam je skoraj dvajset let, preden smo	javno mnenje v Ameriki obrnili.</p>
							</item>
							<item>
								<p>Če se bo Slovenija držala tako, da bodo izseljenci lahko ponosni	nanjo, se bodo dalj časa ohranili, se bodo lahko postavili, da	so Slovenci. Če bo pa vse skupaj bolj zanikrno, bodo pa rekli:	»Pozabi to.« </p>
							</item>
							<item>
								<p>Komunizma je konec. Ves svet ga je obsodil z Evropsko zvezo vred,	v Sloveniji pa je resolucijo državni zbor vzel samo na znanje.	To je neverjetno, kako se lahko kaj takega zgodi. Nam ne gre v	glavo.</p>
							</item>
							<item>
								<p>Vztrajati pri jasnih stališčih in biti previden! Stvari je treba	razlagati in resnico prikazati tako, kakršna je, ker je toliko	laži na vseh koncih in krajih. Če ljudem obrazložiš, sami	uvidijo, kako je. </p>
							</item>
							<item>
								<p>Amerika je bila vedno odprta. Protestanti in katoličani so	preželi to družbo z vero. To je prihodnost. Tudi muslimani imajo	vpliv, vendar ne odločilnega. Tako bo krščanstvo prevladalo in	Amerika bo ostala to, kar je, Evropa pa ne.</p>
							</item>
							<item>
								<p>Ko so komunisti nastopili s svojo propagando, škofu Rožmanu ni	bilo lahko povedati: komunizem je enoumje, je škoda za naš	narod. Za to je bil potreben pogum. In on je pokazal svojo jasno	držo, svoj značaj kljub vsemu temu. Ni bilo lahko, ampak je	nastopil jasno. Svaril je pred komunizmom ves čas. Pojasnil nam	je, za kaj gre.</p>
							</item>
							<item>
								<p>Spomnim se, kako smo dobivali s podeželja vprašanja o konkretnih	dejanjih. Prejemali so odgovore, da se je treba najprej	posvetovati. Vodstvo po Ehrlichovem umoru ni bilo pripravljeno	na ta izziv. On je bil prvi, ki je uvidel potrebo po delovanju,	drugi so pa mislili, da še ni čas. Tako so čas zamudili, pozneje	je bilo prepozno. </p>
							</item>
						</list>
					</div3>
				</div2>
			</div1>
			<div1>
				<head>Iskanja in besede</head>
				<p>Karel Mauser</p>
				<div2>
					<head>Pismo</head>
					<lg>
						<l>Globoko v mivko zdaj smo pokopani,</l>
						<l>lobanje strte, tu in tam še kost.</l>
						<l>Skoz dolga leta naš edini gost</l>
						<l>je bil podzemni potok razigrani.</l>
					</lg>
					<lg>
						<l>V kapnikih bi še našli sled krvi,</l>
						<l>ki v drobnih solzah s stropa je mezila,</l>
						<l>v temi nazadnje v niti se strdila,</l>
						<l>skoz bel kristal zdaj rdečkasto žari.</l>
					</lg>
					<lg>
						<l>Kot drobne večne luči zdaj gore nad nami,</l>
						<l>tak čudno lep je strop v podzemni jami.</l>
					</lg>
					<figure>
						<graphic url="slike_z_110/z_110_41.png"/>
						<head>Razigrani potok - edini podzemni gost <name>Rafaelova družba </name>
						</head>
					</figure>
				</div2>
			</div1>
			<div1>
				<head>Studencev močnih, čistih sem željan</head>
				<div2>
					<head>O odgovornosti – zlasti o odgovornosti kristjana v politiki</head>
					<docAuthor>Justin Stanovnik</docAuthor>
					<div3>
						<p>Beseda bo o odgovornosti, o tem, kaj o odgovornosti mislim, ali bolje,	kaj bi o odgovornosti mislil, če bi se resno vprašal, kaj je.	Odgovornost je del jezika, je beseda iz jezika, ki ga vsi govorimo, zato	jo vsi uporabljamo in vsi mislimo, da vemo, kaj pomeni. Če pa bi nas kdo	ustavil in nas poprosil, naj mu razložimo, kaj beseda odgovornost	pomeni, bi se znašli pred nemajhno težavo, saj mu vsaj na hitrico ne bi	mogli ustreči. O odgovornosti torej vsi govorimo v dobri veri, da vemo,	kaj delamo, in res vemo, a le deloma in dokaj približno in	nedoločno.</p>
						<p>Najbolje je, da ostanemo pri besedi in jo premislimo. Odgovornost je	povezana z besedama odgovoriti ali odgovarjati. Potemtakem bi bila	odgovornost lastnost človeka, ki določene stvari opravlja tako, da bo	pozneje lahko odgovoril na razna vprašanja. Ko pravimo odgovoril,	mislimo s tem, da bo znal pojasniti, zakaj je v določenem trenutku	naredil to in to, ne pa česa drugega, zakaj je kaj naredil tako in tako,	ne pa drugače. Ko smo uvedli besedo odgovarjati, smo s tem tudi že	uvedli nekaj ali nekoga, ki mu bomo lahko ali morali odgovarjati.	Odgovarjam vedno komu ali čemu. Povejmo že tu, da je tisti, ki bo	eventualno prišel z vprašanji, tudi človek, ki jih ima pravico	postavljati, bodisi da sem mu to pravico dal sam bodisi da so mu jo dali	drugi. Tak človek je nekakšna avtoriteta. Avtoriteta po slovensko ne	pomeni nič drugega kot veljava, človek z avtoriteto – ali na kratko kar	avtoriteta – ni nič drugega kot človek, ki ima za nas določeno veljavo.	O tem bomo pozneje mogoče še govorili.</p>
						<p>A za zdaj je važno to, da odgovoren človek ne počenja stvari tja v dan,	po načelu “kakor bo, pa bo” – če bo ploščato, bo lopata, če bo špičasto,	bodo pa vile – ampak tako, da bo mogel svoje početje, če bo treba,	upravičiti. Tisti, pred katerim bomo morali ali mogli odgovarjati za	svoja dejanja, bo največkrat prišel od zunaj; človek z zunanjo veljavo,	ki nas je za delo najel, nam delo zaupal, nas za delo izvolil, ali pa	tudi človek, ki je poklican za to, da postavlja vprašanja, ker je z nami	v posebnem razmerju: naš bližnji ali naš prijatelj, ki nam je, recimo,	zelo zaupal. Tisti, ki sme ali mora postavljati vprašanja, je torej	lahko človek, ki prihaja od zunaj. Lahko pa smo tudi mi sami. Ko pravimo	“mi sami”, dobro veste, da mislimo s tem svojo vest. Odgovornost torej	lahko pomeni tudi to, da bom mogel ali moral kaj zagovarjati pred samim	seboj. Da si bom pozneje nekoč lahko rekel: Vse sem naredil, kar je bilo	v moji moči. Res se mi je ponesrečilo, a natanko vem, da nisem mogel	drugače. Tudi vest je torej lahko avtoriteta, ki nas sprašuje in ki ji	moramo odgovarjati.</p>
						<p>Kadar govorimo o odgovornosti, večidel mislimo ravno na odgovornost pred	vestjo ali na odgovornost pred samim seboj.</p>
						<p>Ko smo tako malce zadostili vprašanju, kaj bi odgovornost utegnila biti,	se obrnimo k nekemu drugemu vprašanju, ki nas tudi čaka. To vprašanje se	glasi: Zakaj naj bi bil človek odgovoren? Ali je odgovornost nekaj	poljubnega ali pa nas torej k njej kaj zavezuje? Kako je s tem?</p>
						<p>Odgovornost ni nekaj takega kot težnost. Če kaj spustimo iz rok, vedno	brez izjeme pade in se ne ustavi, dokler ne pristane na čem. Glede	odgovornosti pa je tako, da ljudje včasih smo odgovorni, včasih pa ne.	Če torej postavimo pred človeka zahtevo, da mora biti odgovoren, moramo	povedati, zakaj, ali z drugo besedo, svojo zahtevo moramo	utemeljiti.</p>
						<p>Namesto k abstraktnemu umovanju bi rajši povabil, da si ogledamo neko	podobo ali, bolje rečeno, neko umišljeno situacijo. Recimo, da ste	slučajno navzoči, ko se skupina ljudi odpravlja na pot. Nekatere v	skupini poznate, drugih pa ne. A to ni važno, važno je nekaj <figure>
								<graphic url="slike_z_110/z_110_42.png"/>
								<head>Zametek odgovornosti do sebe <name>Janez Rihar </name>
								</head>
							</figure> drugega. Pot, na katero se ta skupina odpravlja, dobro	poznate. In sicer samo vi. Samo vi veste, da pot, na katero se ta	skupina odpravlja, pelje tudi čez območje, ki je bilo nedavno tega tako	na gosto zaminirano, da praktično živ človek ne pride čez. A to veste,	kot rečeno, samo vi. Če o tem skupine ne obvestite niti je na to ne	opozorite, bodo vsi ti ljudje čez nekaj ur na grozovit način pokončani.	Sedaj ste pred tem, da se odločite: ali jih boste posvarili ali ne, ali	jih boste zavarovali ali ne. Njihovo življenje je v vaših rokah.</p>
						<p>Recimo, da se odločite, da jih pustite, da gredo svojo pot. Kaj se bo	sedaj zgodilo? Zgodilo se bo najprej to, da bo nekaj ljudi umrlo:	nekateri takoj, nekateri pa bodo v hudih mukah izkrvaveli pozneje. A se	ne bo zgodilo samo to, zgodilo se bo še nekaj drugega. Ne bo umrla samo	skupina ljudi, ampak bo v določenem smislu konec tudi z vami. V	pomembnem pomenu te besede bo to tudi vaša smrt. Ne boste namreč imeli	več prave pravice, da se imenujete človek. Da ste namreč lahko molčali,	ste morali prej v sebi nekaj zadušiti, zatreti, ubiti. Ubili ste nekaj,	na kar po navadi mislimo, kadar izrečemo besedo človek. V nekem	pomembnem, najpomembnejšem smislu vas ne bo več. Nekaj časa boste morda	še hodili naokoli, mogoče do konca svoje naravne smrti, a bo v vas, tam,	kjer bi moral biti človek, praznina.</p>
						<p>Skušajmo dokazati, zakaj se človek ne more izogniti odgovornosti. Dokaz,	ki smo ga navedli, ni matematičen. A na drugi strani ne vemo, kako bi mu	človek lahko odrekel veljavo. Toda, boste rekli, primer, ki ste ga	navedli, je izjemen in dramatičen, skonstruiran je tako, da je pritisk	ene od možnosti tako velik, da skoraj nima izbire – če pa nimate izbire,	pa morda sploh niste več svobodni. Odgovarjam: res je primer izreden in	dramatičen, a smo ga izbrali zato, da bi mogli vsaj na enem primeru	dokazati, da je nemogoče ne biti odgovoren, in sicer iz realnih	razlogov, ki so v človekovi naravi, ki si jih nismo izmislili. S tem pa	smo pokazali, da gre nepokorščina odgovornosti samo na račun ukinitve	bistvenega človeka. To, kar smo dokazali na enem primeru, velja tudi za	vse druge: vsaka neodgovornost, tudi banalna, tudi vsakdanja, je	okrnitev človeka. Če je tako, pa sedaj lahko postavimo splošno izjavo:	človek je po naravi odgovorno bitje.</p>
						<p>Še en primer. V 20. stoletju sta izšli dve knjigi, ki sta v medsebojnem	odnosu in sta obe imeli velik vpliv. Prvo je napisal Ernst Bloch konec	petdesetih let in ima naslov Načelo upanja. Drugo pa je napisal Hans	Jonas in nosi ime Načelo odgovornosti. Prvi je bil marksist in je v	svoji knjigi pripovedoval o veri, da bo nazadnje prišlo do sprave med	človekom in naravo, da je torej vse rešljivo na zemlji. Njegovo veliko	upanje je bila velika utopija o zgodovinski odrešljivosti človeka,	utopija, ki ni odrešila človeka, ampak mu je vzela bistveno svobodo in	se nazadnje, po več kot pol stoletja nasilja in zločinov, leta 1989	zrušila sama vase. Dobrih dvajset let za njim, v začetku osemdesetih	let, pa je Hans Jonas tedaj, ko se je že dobro vedelo, kakšnemu praznemu	in protislovnemu upanju se je izročil človek, potem ko je zapustil Boga,	postavil pred svet novo načelo. To je bilo načelo odgovornosti: nič se v	zgodovini ne bo do konca rešilo; svet je prostor, ki ga je mogoče sicer	urejevati, nemogoče pa ga je spremeniti in do kraja urediti. Brž ko smo	se namenili, da ga popolnoma spremenimo, smo ga že začeli uničevati.	Svet v celoti torej ni rešljiv, zato pa je stalen predmet naše skrbi in	naše odgovornosti. Za vse smo odgovorni: za zemljo, za prst, za vodo, za	zrak, za družbo, za državo, za naravo in za kulturo, za jezik, za	domovino, za družino in zase.</p>
						<p>V obeh knjigah smo spoznali obe načeli 20. stoletja: načelo neomejenega	upanja, ki se mu je izročil sekularizirani človek in ki je nazadnje	prešlo v krizo, ki je bila kriza moderne sploh; in načelo odgovornosti,	ki postavlja človeka v tak odnos do sveta, kot ga ima kmet do svoje	njive ali pastir do svoje črede – skrb in odgovornost.</p>
						<p>A to je samo za uvod. Pri vsem smo hoteli povedati nekaj, kar spada v	naše razmišljanje. Tudi Jonas se je znašel pred tem, da mora odgovornost	dokazati. Odločil se je za primer, ki je po svoji strukturi zelo podoben	našemu – temu, ki smo ga predlagali mi. Postavi nas pred otročička, ki	smo ga našli samega v mrzlem zimskem gozdu, in nas vpraša, ali ga moremo	pustiti in iti dalje ali pa smo nasprotno absolutno zavezani, da zanj	poskrbimo. Vsem je onstran vsakega dvoma jasno, da se temu na noben	način in pod nobenim pogojem in z nobeno mislijo in nobenim izgovorom ne	moremo izogniti – razen seveda, če smo pripravljeni, da se odpovemo	svoji osnovni človeškosti.</p>
						<p>Tako sedaj nekoliko vemo, kaj je odgovornost, pa tudi, da je nujna in	neizogibna. Da pa bi jo malo bolje razumeli, predlagam, da si jo	ogledamo še v luči dveh drugih besed. Prva je zrelost ali dozorelost.	Zrelost pomeni dopolnjenost. To je čas, ko stvar postane prava stvar, ko	doseže tisto točko, da lahko začne opravljati svojo vlogo, to je čas, ko	na primer ljudje lahko začnejo samostojno življenje. Tako govorimo, da	so razmere zrele, zrelo je žito, zrel je čas. Zreli pa so predvsem	ljudje. Ko govorimo o zrelosti ljudi, lahko rabimo tudi besedi	polnoletnost ali doletnost. Nemci temu pravijo Mündigkeit, to je doba,	ko človek lahko govori v svojem imenu, ko je sam svoj, ko lahko odloča o	sebi, ko ne potrebuje varuha ali skrbnika.</p>
						<p>Ko človek postane sposoben, da prevzema razne vloge v življenju, ko lahko	postane mož ali žena, oče ali mati, ko lahko prevzame razna voljena	mesta, ki jih je na tisoče, pravimo, da je za vse to zrel.</p>
						<p>Ko pošljemo človeka na važno pot, na kateri se pričakuje, da bo opravil	pomembne, morda zelo zapletene naloge, je jasno, da to počnemo zato, ker	mu zaupamo. Poznamo ga in vemo, da je naša skupna stvar v varnih rokah.	Dopuščamo sicer, da mu ne bo uspelo, a vemo obenem, da, kot pravijo	Angleži, noben kamen ne bo ostal neobrnjen. Vemo, da se ne bo ničesar	lotil, ne da bi prej pretehtal vse okoliščine in možnosti. Vemo, da se	ne bo zaletaval, da bo znal počakati na najugodnejši trenutek, da bo	rabil prave besede, da ne bo obljubljal ne preveč ne premalo. Ko tako s	toliko besedami nakazujemo, kaj mislimo, ko govorimo o zrelosti, hočemo	povedati, da je zrelost nekaj dobrega, nekaj, kar naj bi vsak človek in	vsaka stvar dosegla. Vemo, da nekatere stvari in nekateri ljudje nikoli	ne dozorijo. To se pravi, da ne dosežejo tiste spopolnitve, ki je v	vsakem začetku: v začetku vsake stvari in vsakega človeka. Če malo	pomislimo, je res, da iz vsake nedozorelosti govori žalost.</p>
						<p>Druga beseda, ki bi nam utegnila pomagati razumeti, kaj je odgovornost,	pa je beseda skrb. Nemški mislec Martin Heidegger je rekel, da je skrb	bit bivajočega. To je strašno učen izraz za zelo preprosto reč, ki jo	vsi zelo dobro poznamo: človeka od vsega najbolj označuje skrb. O treh	stvareh bi morali govoriti: o skrbi za stvari, o skrbi za ljudi in o	skrbi zase. To zadnjo skrb bomo prihranili za konec. Prepričani smo, da	vsi dobro razumete, zakaj v pogovor o odgovornosti vključujemo skrb.	Kako bi bilo namreč mogoče, da skrb ne bi bila spremljevalka odgovornega	človeka. Na obrazu odgovornosti se prej ali slej zarežejo gube skrbi in	ostanejo tam do konca.</p>
						<p>Lahko bi tudi rekli, da je skrb organ odgovornosti. Da je tam, kjer je	odgovornost, vedno tudi skrb, in sicer zato, ker je na svetu tako, da	stvari ne tečejo gladko – da ni tako, da bi mi dali samo začetni sunek,	potem pa bi vse teklo samo od sebe. Skrb je tu zato, ker se vsak	trenutek lahko kaj zgodi, ker je treba vsako stvar spremljati in nad	vsem bedeti. Prihodnost je nenapovedljiva in zato negotova.</p>
						<p>Še bolj je razumljiva skrb, če gre za ljudi, ki jih imamo radi, ali za	ljudi, za katere smo iz kakega vzroka posebej odgovorni. Ko grejo otroci	po svetu, je namesto njih v hiši skrb. Včasih je bila – deloma je še	danes – to predvsem skrb, da se ne bi kateri izgubil. Osrednja nosilka	te skrbi je mati, kakor vsi vemo iz lastne izkušnje, pa tudi iz branja.	Marsikateri od vas ve, da je pesnik France Balantič napisal tudi pesem	Materi. “Mati moja,” jo v njej kliče, “vseh noči predica.” Ni mi treba	razlagati, zakaj pravi “vseh noči predica”. Tako je nepopisno lepo	prikazal njeno skrb. In še pravi Balantič v tej pesmi: “Vidim te pred	križem v kotu stati, grčave dlani poklanjaš Bogu … ” Tudi tu ni nobenega	dvoma, za koga dviga mati pred križem svoje zgarane roke. To je, vidite,	skrb.</p>
						<p>Skrb ima na sebi tudi nekaj, s čimer osvetljuje tudi drugi dve udeleženki	naše besedne druščine: odgovornost in zrelost. Skrb je namreč lepa.	Človek, ki mu je v obraz vrezala svojo pisavo skrb, je na poseben način	lep človek. Ne moremo si kaj, da nam ne bi vzbujal spoštovanja. Morda je	to zato, ker s tem dokazuje, da je sprejel življenje. In to cenimo.	Danes je kar nekaj ljudi, ki si tega ne upajo storiti. Ne upajo si vzeti	življenja nase, čeprav jih nobena zunanja stvar pri tem ne ovira. Tudi	na njih se počasi pojavi žalost nedoraslosti in tam ostane do konca. V	mojih krajih pripovedujejo, <figure>
								<graphic url="slike_z_110/z_110_43.png"/>
								<head>Zametek odgovornosti do drugega <name>Janez Rihar </name>
								</head>
							</figure> da se dekleta nočejo poročati na kmetije. Ostarela mati	neporočenega sina na eni od takih kmetij mi je pripovedovala, kaj je	slišala: “Rajši grem v Ljubljano na Tromostovje vbogajme prosit.” Lahko	nas bi bilo malo strah, mar ne?</p>
						<p>To je bil torej nekakšen uvod. Preden preidemo na glavno temo –	kristjanova odgovornost v politiki – se mi je zdelo prav, da si nekoliko	ogledamo, kaj je odgovornost sama po sebi, potem pa se mi je še zdelo	koristno izmeriti jo s pojmi zrelosti in skrbi. Torej: kristjanova	odgovornost v politiki. Začnimo takole. Kristjan je prebivalec dveh	svetov. Eden od njegovih dveh svetov je Cerkev, drugi pa je svet družbe,	organizirane in neorganizirane, in svet države. To sta dva zelo različna	svetova, urejena po dveh zelo različnih načelih. Na kratko bi lahko	rekli, da odnose v Cerkvi postavlja in ureja ljubezen, odnose v državi	pa politika. Tudi cilji obeh svetov so različni. V Cerkvi se rešujejo	zadnja in dokončna vprašanja človekove eksistence, vprašanja, ki so	prvenstvena ali celo zgolj duhovna, država pa se zavestno omejuje na to,	kar je tu in sedaj, na zemeljsko soobstajanje ljudi.</p>
						<p>Kristjan je torej očitno prebivalec dveh svetov. In možno je – že po	sebi, pa tudi življenje nas o tem poučuje – da te naravne dvojnosti ne	sprejme – dvojne domovinskosti – da se odloči, da bo njegov pravi svet	svet Cerkve, oni drugi svet pa bo sicer sprejemal, a le kot prostor, v	katerem uresničuje svoje osebne interese, interese svoje družine in	mogoče še interese ožje skupnosti. To se pravi, da se zavestno	odpoveduje politiki. Kako bo svet zunaj urejen, katere norme bodo tam	veljale, kateri cilji ga bodo vodili, kateri zakoni se bodo postavljali,	v to pa se zavestno in dejavno ne bo vmešaval – to bo prepustil drugim.	V tem zunanjem svetu bo torej živel, a se ga v celoti ne bo udeleževal.	V Cerkvi bo živel celotno življenje, osebno in občestveno, v zunanji	družbi pa sicer bo, a bo tam kot zasebnik. V zbor mož – če izrazim svojo	misel s podobo –, kjer se odloča o vojni in miru, ne bo hodil. Če pa bo	tam že moral biti, pa prav gotovo ne bo vstal in govoril ter zahteval,	da ga poslušajo.</p>
						<p>Takoj vidimo, da moramo za takega človeka reči, da ne sprejema nase	celotne človeške odgovornosti. Če bi kdo za takega človeka rekel, da	sprejema samo polovično odgovornost, bi se temu morali odločno upreti.	Saj se ne umika pred največjo odgovornostjo, ki jo človek ima, pred	odgovornostjo za svojo dušo. Tudi se ne izmika odgovornosti za svoj	obstanek in za obstanek svoje družbe, pozna tudi zgodbo o popotniku v	Jeriho in se po njej ravna. A takemu življenju ne moremo reči, da je	celo ali celostno ali, s tujo besedo, integralno. Če je takih le nekaj	posameznikov, je to naravno, saj vemo, da so nekateri ljudje poklicani k	tisti obliki življenja, ki ji pravimo svetost. Toda če se ta miselnost	polasti celote, potem moramo reči, da je to celota, ki se je v usodno	pomembni meri odpovedala odgovornosti za svet. In – recimo že sedaj – za	slovenske kristjane ali bolje katoličane velja, da so se tej	odgovornosti odpovedali do take mere, da moramo reči, da je prevelika in	celo nevarna. Škodo trpijo sami, predvsem pa je to škoda za svet.</p>
						<p>Škoda za svet je v tem, da v njem ni več tiste prvine, ki jo najbolj	potrebuje in ki bi jo lahko vnesli ravno katoličani. Današnji svet je v	krizi. O tem so napisane debele knjige in o tem ne bom govoril. Bistvo	krize sveta je v tem, da je iz njega izginil smisel. Zato je svet v	krizi, ker tisti, ki svet misli, to je človek, sveta ne more več tako	misliti, da bi v njem zasledil smisel. Odkritje brezsmiselnosti sveta ni	nekaj takega, da bi se svet zaradi njega takoj podrl. To odkritje deluje	drugače. Najprej se nič ne spremeni, a je bila v tkivo sveta vržena	klica. Potem pa klica začne delovati, a skorajda tudi še ni nič zelo	vznemirljivega. Potem pa se plesen veča in pokriva vedno večji del sveta	in življenja in tiste, ki imajo najboljše oči, ki najostreje vidijo,	prevzame sprva nelagodnost in tesnoba, potem pa groza in obup. To je	takrat, ko so se na stenah že pojavile prve črke pisave <emph>mene tekel	fares</emph>. A to vidijo samo najbistrejši, s Titanika se še zmeraj	sliši plesna glasba.</p>
						<p>Katoličani pa bi lahko v politiko prinesli smisel. Ne tako, da bi ga	naravnost oznanjevali, ampak tako, da bi sijal iz tega, kako mislijo o	svetu in tako z njim ravnajo. Spet smo pri naši osnovni besedi: videlo	bi se, da ravnajo s svetom kakor tisti, ki so zanj odgovorni. Svetu bi	smisel dajali tako, da bi ga opozarjali, da je na smisel pozabil.</p>
						<p>Predvsem pa bi njihovo ravnanje govorilo o tem, da je svet zares in da ni	igra. Če danes odpreš vrata katerekoli predavalnice na filozofski	fakulteti, ne bo dolgo trajalo, da bo butnil vate stavek, da s svetom ni	nič in da je svet igra. O tem so bili prvi poučeni liberalni politiki in	zato mislijo, da je politika tudi samo posebna igra – igra za oblast. Za	krščansko ozaveščenega človeka pa je svet zares: kar boli, v resnici	boli, krivica, ki se komu dela, je zares krivica, laž, ki se o čem ali	kom izreka, je potvorba na kraju, kjer bi morala biti resnica. Predvsem	pa svet ni zbirka slučajev po pravilu: kogar zadene, pač zadene. Tudi ni	treba, da vse, kar je, tudi tako je – lahko bi bilo drugače. Tudi ni	treba, da je vse, kar je bilo, tudi tako bilo – lahko bi bilo drugače.	Vojna je bila, a je lahko tudi ne bi bilo. Državljanska vojna je bila, a	je lahko tudi ne bi bilo. Revolucija je bila, a je lahko tudi ne bi	bilo. Nasilje je bilo, a ga lahko tudi ne bi bilo. In tako dalje in tako	dalje. Morda je bilo vse to zgolj zato, ker svet ni bil deležen dovolj	velike odgovornosti.</p>
						<p>Za kristjana pa je svet opremljen s smislom – stvari so opremljene s	smislom, človek je opremljen s smislom – zato njegova odgovornost za	svet in človeka ni prazna, ampak smiselna. Če zlo zagospodari nad	svetom, se je treba vedno vprašati, ali se to ni zgodilo tudi zato, ker	katoličanov ni bilo tam, kjer bi morali biti.</p>
						<p>Toda sedaj se rajši vprašajmo, zakaj je udeleženost slovenskih kristjanov	v politiki tako obotavljiva, negotova in nepričevalna. Nikakor si ne	domišljam, da bom iz zamotanega klobčiča izbral glavno nit, a se mi zdi,	da je treba tvegati.</p>
						<p>To, kar zelo, morda najbolj tlači političnost slovenskega katoličana, je	pomanjkanje identitete. Kaj je identiteta? Preprosto: biti to, kar si.	Politični človek je tisti človek, ki ve, kaj je, in hoče to, kar je –	tudi biti. V zgodovini so našo usodo urejali drugi. Njihovi cilji niso	bili naši cilji: bili so, a ne prvenstveno in v celoti. O nas so	odločali drugi. Zato smo morali z enim očesom vedno gledati na Dunaj ali	na Beograd. In če smo hoteli kaj doseči, smo vedeli, da tega ne bomo	dosegli, če bomo zahtevali, da smemo biti to, kar smo – v celoti in	javno, na velikem odru. Vedeli smo, da bomo bolj uspešni, če bomo svojo	identiteto ogrnili v plašč popustljivosti in vdanosti. Tega smo se tako	zelo naučili, da se je nazadnje polastilo naše duše. Iz navade smo potem	vedno razmislili, ali se splača biti to, kar smo, ali ne.</p>
						<p>Biti to, kar si – obdržati svojo identiteto –, ni nikoli brez tveganja.	Tudi če ravnaš modro, pametno, razumno, vedno je v tem nekaj tveganja. A	če hočeš biti pravi človek, moraš to tveganje vzeti nase. Na dolgi rok	se to izplača. Prihodnost pripada ljudem z identiteto – ljudem s	strženom.</p>
						<p>Slovenci med obema vojnama nismo imeli svoje države. Slučaj pa je	nanesel, da smo kljub temu imeli veliko samostojnost. Jugoslavija je	bila razdeljena na banovine in Dravska banovina je pokrivala skoraj vse	narodno ozemlje, kar ga je bilo v Kraljevini. Banska oblast je bila tako	nekakšna slovenska vlada, zato smo lahko izpopolnjevali kulturne,	znanstvene in gospodarske institucije, ki jih narod potrebuje, da stopi	v fazo državnosti. Vzporedno s tem je rastel tudi narodni ponos. Potem	pa se je zgodilo dvoje.</p>
						<p>Prvič, komunisti so sprožili revolucijo; prišlo je do državljanske vojne	in katoličani, ki so se je večinsko udeležili, so to vojno izgubili.	Izgubili smo jo na strahoten način. Ne vem, če bi zmogel besede, da bi z	njimi opisal razočaranje nad tem koncem. Za našega človeka je to bilo	neznosno: Borili smo se za dobre reči: za delo, za poštenost, za	zvestobo, za demokracijo, predvsem pa za krščanstvo in njegove vrednote,	a smo bili vseeno poraženi in v veliki meri uničeni. Nihče ni bolje	izrazil nepojmljivosti tega udarca kot neko slovensko dekle v Vetrinju,	ko je izvedela, da so Angleži izdali slovensko domobransko vojsko in jo	predali komunistom. Rekla je tole: “O, da bi bil že sodni dan.”</p>
						<p>Potem je prišlo komunistično petdesetletje. Komunisti – najboljši	manipulatorji v zgodovini – so vedeli, kaj morajo narediti: vzeti	Slovencem identiteto. V cerkev so ljudje še lahko hodili, a niso smeli	reči, da so kristjani. Tudi ni bilo varno poudarjati, da si Slovenec ali	da si kaj drugega. Tako se je začelo lupljenje ljudi, tako da se	nazadnje niso počutili nič več in se niso imeli več na kaj sklicevati.	Rabili so še slovenske besede, a niso z njimi smeli delati svojih	stavkov. Vsi veste, kaj je naredila šola, kaj mediji, kaj časopisi, kaj	film in kaj radio, predvsem pa, kaj so naredili partijski in oznovski	vohuni. Takšni smo dočakali leto 1990. Tako <figure>
								<graphic url="slike_z_110/z_110_44.png"/>
								<head>Zametek odgovornosti za skupnost <name>Janez Rihar </name>
								</head>
							</figure> oslabljenim je bilo naloženo, da naredimo državo, da odslovimo	komunizem ali se ga odvadimo.</p>
						<p>Češki pisatelj Vaclav Havel (Praga, 5. oktobra 1936–Hradeček, 18.	decembra 2011), prvi predsednik Češke republike (predsedoval v letih	1989–1992 ter 1993–2003), je bil v času komunizma disident. Leta 1975 je	pisal generalnemu sekretarju češkoslovaške komunistične partije Gustavu	Husaku pismo, v katerem ga je opozoril, kam bo komunizem pripeljal Čehe	in Slovake. (Mimogrede in v oklepaju: zanimivo bi bilo izvedeti – za	primerjavo, kakšnega predsednika smo imeli mi: kaj je takrat delal prvi	predsednik Republike Slovenije.) Havel je Husaku med drugim pisal:	“Bojim se cene, ki jo bomo morali vsi plačati za tako drastično ukinitev	zgodovine, za tako krut in nepotreben izgon življenja v družbeno	podzemlje in v globine človekove duše, za odvzem možnosti, da bi živeli	kakršnokoli naravno življenje. Morda je iz mojega pisma jasno, da me ne	skrbijo samo posledice sedanje zagrenjenosti nad družbenim razpadanjem	in človeško degradacijo, tudi me ne skrbi samo težak davek, ki ga bomo	morali plačevati v obliki dolgotrajnega miselnega propada. Bolj me skrbi	skoraj neizračunljivo pomanjkanje energije, ki bo ležalo nad nami, ko bo	spet prišel čas za življenje in bo zgodovina zahtevala svoje.” Naj	ponovim zadnji stavek: “Bolj me skrbi skoraj neizrekljivo pomanjkanje	energije, ki bo ležalo nad nami, ko bo prišel čas za življenje in bo	zgodovina zahtevala svoje.” Ali vas ta stavek na kaj spominja?</p>
						<p>Od Slovencev je zgodovina, “ko je prišel čas”, zahtevala pravzaprav	izredne stvari: izhod z Balkana in postavitev države, predvsem pa izhod	iz totalitarnega sistema v demokracijo, to pa se pravi demontažo	institucij totalitarne države in postavitev institucij demokratične	države. Za duhovno, moralno in politično oslabljen narod je bila to	nepredstavljivo težka naloga. Treba je bilo, kot pravi ruski pisatelj	Andrej Sinjavski, predelati piramide v Partenon.</p>
						<p>Biti v identiteti, biti to, kar si, je mogoče samo na temelju tega, čemur	pravimo zgodovinski spomin. Človek mora vedeti, od kod prihaja: skozi	kaj so šli njegova družina, njegov rod, njegov narod. Poznati mora	“očetov naših imenitna dela”, pa tudi njihove klavrne padce. Kako so z	narodom ravnali drugi in kako je ravnal sam s sabo. Kdaj je bil priseben	in zvest svoji biti in kdaj ne. Vse njegove boje mora poznati, vse	njegove zmage in poraze. Sprejeti preteklost svojega naroda – tudi	njegovo kulturo, omiko in vero – to o človeku, ki to stori, nekaj pove.	Kdor namreč sprejme preteklost, sprejme odgovornost za njeno sedanjost.	Še bolj važno pa je to, da ima tak človek zagotovljeno prihodnost. Čista	misel, pogum in moralna moč mu jamčita, da se ne bo izgubil.</p>
						<p>Tu bi rad spomnil na neko zelo znano antično zgodbo. Med Trojanci, ki so	bežali iz Troje, potem ko so jo Grki osvojili in požgali, je bil tudi	Enej, sin stare knežje družine. Na pot se ni odpravil sam. S sabo je	vzel hromega očeta Anhiza in rodovne bogove. Pesnik Vergil, ki nam to	zgodbo pripoveduje, mu zato pravi “zvesti Enej”. Potem je s svojo ladjo	dolgo blodil po Sredozemskem morju, a ga noben kraj ni obdržal za	stalno, dokler ni prišel v Italijo in tam ustanovil mesta Rima, ki je	pozneje zraslo v mogočen svetovni imperij. Iz zgodbe sledi, pa tudi	Vergil nam to pove, da je bilo prvo in najbolj temeljno dejanje	njegovega uspeha sprejetje preteklosti. Če ne bi bila preteklost šla z	njim, če ne bi bil vzel s sabo očeta – na videz mu je bil samo v breme –	če ne bi bil vedel, kdo je, bi se bil že davno pred svojim zgodovinskim	dejanjem izgubil v katerem od mnogih zakotij velikega Mediterana.</p>
						<p>Prva stvar je torej sprejetje zgodovine. Druga reč, na katero bi še rad	opozoril v tem razmišljanju, pa je odgovornost za to, kar se dogaja v	tako imenovanem kulturnem prostoru. Kulturni prostor najgloblje določa	to, kar si ljudje mislijo o sebi in o svoji vlogi v svetu. Važno je,	kakšne knjige berejo, kakšne časopise jemljejo v roke, kakšne programe	spremljajo, kakšne politične govore poslušajo, s kakšnimi ljudmi se	družijo. Vse to je važno, a ni važno zaradi sebe, ampak zaradi načina,	kako se vse pretaka, združuje in razdružuje, kako se vse preceja skozi	osebna doživetja in izkušnje in nazadnje obstane v tistih plasteh	zavesti, iz katerih potem raste človekov pogled na svet. Ta pa se kaže v	tem, kaj človek misli o sebi in svetu.</p>
						<p>Zaradi tega torej, zaradi posrednih učinkov je važno, kaj se dogaja v	kulturnem prostoru, kakšne misli in kakšna občutja dobivajo veljavo in	kakšne misli in občutja izgubljajo. Gre za kakovost kulturnega prostora,	ki je lahko dobra ali slaba, spodbudna ali nespodbudna.</p>
						<p>V kulturnem prostoru nastopajo razni ljudje. Nekateri so taki, da z	neznansko strastjo napadajo vse, kar hoče postavljati in graditi.</p>
						<p>Ne razumemo prav dobro, zakaj. Vemo, da je nekaj denar – a denar ne more	biti vse; vemo, da je nekaj oblast – a tudi oblast, mnogo bolj iskana	kot denar, ne more razložiti vsega. Mora biti še nekaj močnejšega – neka	temna volja morda. Bog ve.</p>
						<p>V kulturnem prostoru pa so tudi ljudje, ki bi hoteli dvigali in reševati.	Saj veste, ustanavljajo se razne skupine, ki si prizadevajo za pomoč	tistim, ki jih je prizadel svet ali ki so se prizadeli sami. Pred časom	sem govoril z nekom, ki vodi skupino nekdanjih alkoholikov in tistih, ki	so bili že na tem, da se ločijo. Zanimalo me je, koliko jih je že rešil.	Ne dosti, je odgovoril, kakih deset. Deset! Človek božji, saj to je	vendar veliko!</p>
						<p>To so ljudje, od katerih je kulturni prostor odvisen. Poleg teh pa so tu	še posebni ljudje, ki so svoje življenje zastavili za to, da zlo ne bi	prodrlo. To so ljudje, ki so podobni materi Tereziji, ljudje, ki so	podobni Solženicinu, Havlu, Kołakowskemu, Tischnerju, našemu Pučniku.	Večina od njih pa so brezimni ljudje: to so dobri učitelji, ki zavestno	in hote pripravljajo mlade ljudi za življenje, to so tihi neznani	duhovniki, kaplani in župniki, ki bi brez njihove besede naše doline	postale puščave, to so mnogi zelo navadni ljudje, ki žrtvujejo svoj čas,	denar, mir, da se podpre dober načrt, da se popravi dolgotrajna krivica,	da se opere oblateno ime. To so ljudje, ki so podobni ženi, ki jo	opisuje Solženicin v Matrjonini hiši. Tako pravi pisatelj o njej: »Bila	je pravičen človek, brez katerega ne stoji ne vas ne mesto, pa tudi ne	vsa naša zemlja.«</p>
						<p>Vsem takim v spomin, pa tudi zato, da bi začutili, kako jih je treba	podpreti, bi vam rad povedal vsebino neke pesmi. Napisal jo je tako	rekoč v našem času grški pesnik Georg Seferis in se imenuje Polotok sv.	Nikolaja. Izletniška ladja vozi ob obali – predstavljam si, da ob obali	Male Azije – na krovu stoji kapitan in razlaga izletnikom znamenitosti,	mimo katerih se peljejo. Ko se v daljavi pokažejo obrisi polotoka z belo	cerkvijo in samostanom, pravi kapitan: Tam v daljavi, vidite, sta cerkev	in samostan sv. Nikolaja in tale skrajni konec, mimo katerega se pravkar	peljemo, je dobil ime Mačji rt. Nekoč, še v davnih časih, se je zgodilo,	da se je v dolgih sušnih letih tu zaredilo toliko kač, da je bilo	nazadnje ogroženo vsako življenje. Nekdo od menihov v samostanu se je	domislil, da bi se mačke utegnile uspešno spopasti s kačami. Zredili so	jih v samostanu nekaj sto in jih potem poslali v boj. Vsako jutro, ko je	zazvonil samostanski zvon, so se mačke odpravile v boj, in ko je opoldne	spet zazvonilo, so se vračale v samostan. A kakšne! V začetku še cele in	zdrave, potem pa z vedno številnejšimi in hujšimi ranami. Vsaka je bila	prizadeta. Ene so imele raztrgane kožuhe, enim so manjkala ušesa, druge	so šepale, ker so jim kače obgrizle noge. Tako so odhajale vsak dan v	boj in tako so se vsak dan vlekle nazaj, vedno bolj utrujene, vedno bolj	onemogle. Nazadnje so vse poginile. Georg Seferis takole konča to	žalostno pesem: »Preveč je bilo strupa, preveč je bilo strupa!«</p>
						<p>Ali bi lahko rekli, da je to zgodba o svetu? Tudi o slovenskem svetu?	Malo že, mar ne? Povedal sem jo zato, da bi se vsi še enkrat spomnili,	da smo za svet odgovorni. Saj ni treba pripovedovati, kako, kajne? Čisto	jasno je, da tudi politično. Zlu, ki vedno od kod prihaja, se je treba	upreti. Če ne drugače pa tako, da podpremo tiste, ki so najbolj	izpostavljeni.</p>
						<p>Čisto nazadnje pa še na nekaj ne bi smeli pozabiti: ne prvega ne drugega	ne bomo mogli prav početi, če ne bomo hkrati želeli postati boljši	ljudje.</p>
					</div3>
				</div2>
			</div1>
			<div1>
				<head>Slovenske teme</head>
				<div2>
					<head>Predgovor k jubilejni angleški izdaji Solžinicinove knjige Otočje	Gulag</head>
					<docAuthor>Jordan B. Peterson</docAuthor>
					<div3>
						<head>Div3-intro</head>
						<p>
							<emph>Najprej si branil domovino pred nacisti, služil si na vzhodni	fronti in bil dvakrat odlikovan v nezaslišano slabo pripravljeni	rdeči armadi, nato si bil zaprt in ponižan. Odvzete so ti bile	vojaške časti. Obsojen si bil na podlagi »večnamenskega« 58. člena	zaradi širjenja protisovjetske propagande. Odvlekli so te v	zloglasni moskovski zapor Lubjanka. Tam si skozi rešetke svoje	celice opazoval, kako tvoja ljubljena dežela slavi zmago v veliki	domoljubni vojni. Potem so te v odsotnosti obsodili na osem let	prisilnega dela. Ampak ti si jo še dobro odnesel. Ne dolgo za teboj	so ljudje zaradi podobnih okoliščin zaslužili deset let, nato pa	četrt stoletja. A usoda je imela s tabo še drugačne namene. V	taborišču si zbolel za smrtonosnim rakom , prenesel si izgnanstvo,	kamor so te prisilili po prestani kazni in komaj ušel smrti. Kljub	vsemu temu si ostal pokončen, nisi se hotel obrniti proti sočloveku	ali Bogu, čeprav si imel vse razloge, da bi to storil. Namesto tega	si ponoči skrivaj pisal, beležil si svoje grozljive izkušnje.	Napisal si osebne spomine z naslovom </emph>
							<emph>En dan v življenju Ivana Denisoviča</emph>
							<emph>, ki opisuje dan v delovnem taborišču. Potem pa so se oblaki po	nekem čudežu razkropili in skoznje je posijalo sonce. Tvojo knjigo	so objavili, in to v tvoji domovini. Občinstvo jo je tako doma kot v	tujini sprejelo z neizmernim odobravanjem. A nebo se je še enkrat	stemnilo in sonce je zašlo. Znova se pojavili pritiski in zatiranje.	Spet si postal neoseba. Tajna policija, strah vzbujajoča KGB je	zasegla rokopis tvoje naslednje knjige, čeprav je ta tudi ugledala	dan, a samo na Zahodu. Tam ti je ugled zrasel, kot si nikoli nisi	mogel predstavljati in komisija za Nobelovo nagrado ti je podelila	najvišje literarno priznanje. Sovjetske oblasti so bile razgaljene	in razbesnele. Tajni policiji so naročile, da te zastrupi. Znova si	komaj ušel smrti. Ti pa si nadaljeval s pisanjem, v samoti te je	neznosno gnal navdih. Otočje Gulag opisuje popolno in skrajno	pokvarjenost naukov in dogem tvoje države, tvojega cesarstva, tvojih	voditeljev in tebe samega. Tudi to delo je objavljeno, a ne v tvoji	državi, temveč znova na Zahodu na podlagi kopij rokopisa, ki so jih	v veliki nevarnosti skrili in pretihotapili čez mejo. Tvoja velika	knjiga je z neprimerljivo in strahovito močjo bruhnila v še vedno	naivno intelektualno in literarno sredino, ki česa takega ni	pričakovala. Izgnali so te iz Sovjetske zveze, odvzeli so ti	državljanstvo, prisiljen si bil oditi v tebi neznano družbo, ki se	je na svoj način upirala tvojim preroškim besedam. </emph>
						</p>
						<p>
							<emph>A tvoja pripovedovalska moč in moralna pokončnost je porazila vse	ostanke etične in filozofske verodostojnosti, na katero so se še	skušali sklicevati zagovorniki kolektivističnega sistema, ki je	odprl pot vsemu, čemur si bil priča. Minilo je vrsto let, z vidika	zgodovine ne mnogo, ko se je zgodil še en čudež. Sovjetska zveza je	propadla, vrnil si se domov, državljanstvo ti je bilo povrnjeno in v	svoji ponovno osvojeni domovini si pisal in govoril vse do smrti	leta 2008. Leto za tem so odgovorni za pripravo nacionalnih šolskih	programov Otočje Gulag uvrstili na seznam obveznega čtiva v srednjih	šolah. Tvoja nemogoča zmaga je popolna. </emph>
						</p>
					</div3>
					<div3>
						<p>Trije zvezki Otočja Gulag, ki so nepretrgan raztegnjen krik ogorčenja,	paradoksalno hkrati predstavljajo odličnost, grenkobo, nejevero in	vzbujajo strahospoštovanje. Čudenje nad močjo, ki lahko v najhujših	možnih okoliščinah iz osebe pritegnejo tisto najboljše. V tem mogočnem	besedilu, objavljenem l. 1973, je Aleksander Solženicin naredil	literarni eksperiment, v katerem je poskusil združiti novinarsko delo,	zgodovinsko raziskovanje in biografijo. Kaj podobnega ni bilo napisanega	ne prej ne kasneje. Leta 1985 je avtor odobril objavo skrajšane verzije	v enem delu, ki jo je naredil Edvard E. Erikson ml. Ta je ponovno	objavljena zdaj, ob 50. obletnici nastanka knjige in ob stoletnici	pisateljevega rojstva. Otočje Gulag je bil prodan v okrog 30 milijonov	izvodih v 35 jezikih. </p>
						<p>Med stranmi Solženicinove knjige poleg opisovanja strahot in doživetij	preštetih in nepreštetih mrtvih ter človeških mas, katerih življenje je	bilo pretrgano, najdemo neštetih pretresljivih osebnih zgodb, ki jih je	avtor skrbno ohranil. Tragedija množičnih izdajstev, mučenj in pobojev	je iz »golih statističnih podatkov«, kot jih je zaničljivo imenoval	Stalin, tako postala stvar posameznika, nekaj resničnega, otipljivega in	grozljivega. </p>
						<p>Zgodovinsko dejstvo je, da je knjiga Otočje Gulag odigrala osrednjo vlogo	pri zrušenju Sovjetskega cesarstva, čeprav je bilo to samo po sebi	gospodarsko nezdržno in so ga vodili na najbolj pokvarjen možen način.	Sovjetskemu sistemu, ki je temeljil na suženjstvu in prisilnem varanju	njegovih državljanov, se je za mnogo preveč desetletij nekako uspelo	obdržati, preden je bil spodsekan. Pogumni voditelji poljskih	sindikatov, veliki papež Janez Pavel II in ameriški predsednik Ronald	Reagan, s svojim odkritim zatrjevanjem, da se Zahod sooča z zloveščim	cesarstvom, so vsi na svoj način prispevali k njegovemu porazu in	zrušenju. </p>
						<p>Vseeno je zaradi Solženicinovega razkritja postalo sramotno braniti ne le	sovjetsko državo, ampak tudi samo miselnost, ki je to državo	vzpostavila. Solženicin je postavil bistveno tezo, da se strahotnih	ekscesov komunizma ne da priročno opravičevati s pokvarjenostjo	sovjetskih voditeljev, s Stalinovim kultom osebnosti ali nemočjo, da bi	sicer občudujoča in sijajna utopična načela marksizma ustrezno	udejanjili. Solženicin je dokazal, da na deset milijone mrtvih in	uničenje toliko drugih ljudi neposredna vzročna posledica filozofije,	morda še huje – teologije, ki je gnala komunistični sistem. </p>
						<p>Hipotetično egalitaren in univerzalen nauk Karla Marxa je v sebi skrival	dovolj sovraštva, <figure>
								<graphic url="slike_z_110/z_110_45.png"/>
								<head>Braniti strahotne ekscese komunizma je sramotno <name>arhiv	Zaveze </name>
								</head>
							</figure> jeze, zavisti in zanikanja posameznikove krivde in	odgovornosti, da je, ko se je pojavil v svetu, sejal izključno strup in	smrt. Po Marxu je bil človek član družbenega razreda, gospodarskega	razreda, skupine, to in nič kaj več. Zanj je bila zgodovina le polje	razrednega boja in boja med različnimi skupinami. Njegovi občudovalci so	Marxov nauk smatrali in ga še vedno imajo za nauk sočutja, ki je po	definiciji moralen, in a priori kreposten, da obravnava zatiranje	delovnega razreda in si skuša neposredno prizadevati za njegovo	osvoboditev. A sovraštvo je morda močnejša in privlačnejša spodbuda od	ljubezni in je zato skoraj takoj po ruski revoluciji solidarnost s	preprostim človekom in navidezno hvalevredno zahtevo po vsesplošni	enakosti pokazala svojo nejasno izraženo in vse bolj mračno senco. </p>
						<p>Najprej je prišlo do najbolj surove obtožbe ljudi za razredne sovražnike.	Potem se je definicija razrednega sovražnika začela vse bolj širiti	dokler ni čisto vsak posameznik v državi tvegal, da se bo ujel v to	nenasitno in pogoltno mrežo. Potem je prišla obsodba, ki so jo nad	domnevno krivimi izrekali tisti, ki so sami sebe postavili na položaj,	ki je v sebi združeval sodnika, poroto in rablja in nato potreba po	popolnem izničenju t. i. zatiralcev brez kakršnega koli upoštevanja	reakcionarnih olepševanj kot so nedolžnost posameznika. Opozorimo tudi	na dejstvo, da do tega izida ni prišlo zato, ker bi se v osnovi	neokrnjen marksistični nauk sčasoma spridil, ampak je šlo za nekaj, kar	je bilo vidno in navzoče že v samem začetku sovjetske države. Solženicin	na primer navaja nekega Martina Lacisa, ki je za časopis Rdeči teror, 1.	novembra 1918 napisal: »Ne borimo se proti posameznikom, ampak uničujemo	buržoazijo kot razred. Ni nujno, da med zaslišanji iščemo dokaze, v	katerih obtoženi nasprotuje Sovjetom v besedah ali dejanjih. Prvo	vprašanje, ki mu ga moramo postaviti, je, kateremu razredu pripada, iz	kakšne družine je, kakšna je njegova izobrazba in poklic. Ta vprašanja	bodo odločila o usodi obtoženega. V tem je smisel in bistvo Rdečega	terorja.« Ob branju takšnih vrstic moramo nujno premišljevati, na dolgo	in široko moramo premleti njihovo sporočilo. Nujno moramo prepoznati na	primer, da je pisec verjel, da bi bilo bolje pobiti deset tisoč	potencialno nedolžnih posameznikov, kot da bi enega zlobnega člana	zatiralskega razreda pustili svobodnega. Enako nujno je, da si zastavimo	naslednje vprašanje: »Kdo natančno je pripadal tej hipotetični entiteti,	ki jo imenuje buržoazija? Meje tovrstne kategorije niso na dlani, niso	jasno izrisane, da jih lahko takoj vidimo, meje je treba še zarisati, a	kje natančno naj to storimo? In kar je še pomembneje, kdo (ali kaj) jih	bo zarisal? Če bo meje zarisovalo sovraštvo namesto ljubezni, bodo	neizogibno zarisane tako, da bodo lahko najnižji, najhudobnejši, najbolj	kruti in neuporabni med temi pojmovnimi zemljepisci lahko upravičili	izvajanje največjega možnega zla in povzročili najhujše nesreče, kar si	jih je mogoče predstavljati. Člani buržoazije so morali neodpustno in	samoumevno biti vsi pospravljeni. Pa njihove žene in otroci? Celo	njihovi vnuki? Proč z njihovimi glavami! Vse je namreč nepopravljivo	pokvarila njihova razredna pripadnost in njihovo uničenje je stvar	etične nujnosti. Kako pripravno, da najbolj mračna in najbolj zlovešča	motivacija prejme najvišji moralni položaj? To je bila resnična poroka	med peklom in nebesi. Katere vrednote in katere filozofske predpostavke	so resnično vladale v takšnih okoliščinah? Je bila to želja po bratstvu,	dostojanstvu in osvobojenosti potreb? Še zdaleč ne. Ne, če pogledamo na	izid. Očitno je šlo za morilski bes sto tisočih svetopisemskih Kajnov,	ki so hlepeli po mučenju, uničenju in žrtvovanju svojih zasebnih Abelov.	Ni drugega načina, ki bi lahko pojasnili vsa ta trupla. </p>
						<p>Kaj lahko v najglobljem in trdnem smislu sklenemo na podlagi	Solženicinove tesnobne pripovedi iz gulaga? Najprej izvemo nekaj	neizpodbitnega, česar bi se do danes morali vsi naučiti in česar se nam	kljub temu ni uspelo naučiti in sicer da gre levica – enako kot desnica	– lahko predaleč. Da je v preteklosti levica šla mnogo predaleč. Drugič,	naučimo se nečesa, kar je veliko bolj pretanjeno in zapleteno, in sicer	kako in zakaj pride do tega 'predaleč'. Solženicin tako poglobljeno	vztraja, da meja med dobrim in zlim poteka skozi srce slehernega	človeka. Izvemo tudi, da smo vsi, sleherni izmed nas hkrati zatiralci in	zatirani. Tako spoznamo, da dvojice kategorij krivičnega zatiralca in	žrtve, ki išče pravico, lahko postanejo neskončno vključujoče. V veliki	meri do tega pride zato, ker imamo vsi nepošteno korist in smo hkrati	vsi enake žrtve naše »vrženosti«, zaradi naše poljubne umestitve v toku	časa. Vsem nam na neki naključen način nezasluženo pripadajo določeni	privilegiji, od nejasnosti rojstnega kraja, neenako razporejenim	darovom, etničnemu izvoru, rasi, kulturi in spolu. Vsi pripadamo neki	skupini, ki je bila v primerjavi z drugo povzdignjena brez našega truda	in zaslug. To v določeni razsežnosti na neki način velja prav za vsakega	posameznika, razen za resnično najbolj obubožane. Nekoč in na neki način	bi potemtakem lahko vsi bili upravičeno označeni za zatiralce, prav tako	pa bi vsi lahko iskali pravice ali maščevanja kot žrtve. </p>
						<p>Tudi če je začetnike revolucije v njihovih najčistejših trenutkih gnala	sveta želja, da bi dvignili poteptane, mar ni bilo zagotovljeno, da jih	bodo z napredovanjem revolucije prerasli ljudje, ki jih je v prvi vrsti	gnala zavist, sovraštvo in želja po uničenju? Zato je nastal rastoč in	največkrat usoden seznam razrednih sovražnikov že od samih začetkov	komunistične revolucije. Uničenje je bilo najprej usmerjeno v študente,	verujoče in socialiste, kar se je pod Stalinom usmerilo tudi na stare	revolucionarje same, hitro zatem pa je sledilo uničenje uspešnih kmetov	kulakov. Sla po uničenju ni bila te vrste, da bi jo nasitila trupla	samih storilcev. Solženicin je zapisal: »Požgali so celotna gnezda,	celotne družine od začetka naprej in ljubosumno so pazili, da	štirinajst, deset celo šest let stari otroci ne bi pobegnili. Vse do	zadnje mrvice, vse je moralo po isti poti splošnega uničenja. Gnala jih	je krivda, ki so jo videli pri vseh, celo pri sebi. Kako je sicer mogoče	pojasniti, da se je na 100.000 če ne milijone ovaduhov, tožilcev,	izdajalcev in neopravičljivo nemih opazovalcev, tako hitro pojavilo med	vstajo rdečega terorja?« </p>
						<p>Od tod se nauk o skupinski identiteti neizogibno konča tako, da so vsi	označeni za razrednega sovražnika in zatiralca, vsi nepopravljivo	okuženih z buržoaznimi privilegiji in nepošteno uživajoč nejasno	zgodovinsko zapuščino. Vsi so brez predaha preganjani zaradi teh krivic	in pokvarjenosti. Za zatiralca ni milosti in nobena kazen dovolj huda za	izkoriščanje. Nemogoče se je tudi oddolžiti, saj ni več individualne	krivde, ni individualne odgovornosti in torej ne načina, na katerega bi	zločin naključnega rojstva lahko bil individualno pojasnjen. Vsa	nesreča, ki jo lahko povzročijo tovrstne obtožbe je resnični razlog za	obtožbo samo. Ko so vsi ljudje krivi, je vse, kar služi pravici,	kaznovanje vseh. Ko se krivda prenese tudi na pojav nesreče same, bo	zadoščala le usodna kazen. </p>
						<p>Bolje bi bili obvarovani polaščajočega se pekla, če bi jasno povedali:	»Res je, poljubno sem vržen v zgodovino. Zato se odločam, da bom na	svoja ramena prostovoljno prevzel odgovornost svojih prednosti in breme	svojih pomanjkljivosti. Kakor vsak drug posameznik sem moralno vezan, da	poplačam za svoje prednosti s svojo odgovornostjo. Moja moralna dolžnost	je, da sprejmem svoje pomanjkljivosti kot ceno, ki jo plačujem za svoj	obstoj. Zato se bom trudil, da ne zdrsnem v zagrenjenost, da ne bi nato	iskal maščevanja. Moje zasluge so namreč manjše in breme, ob katerega se	bom spotikal večje od drugih.«</p>
						<p>Mar ni to tista bistvena razlika med Zahodom z vsemi svojimi napakami in	surovimi grozljivimi egalitarnimi sistemi, ki jih je porajala patološka	komunistična doktrina? Veliki in dobri snovalci ameriške republike so	bili na primer vse kaj drugega kot utopisti. Predobro so se zavedali	neizbrisne človekove nepopolnosti. Zadali so si skromne cilje, ki so v	precejšnjem obsegu izhajali iz osnov previdnega običajnega prava	angleške tradicije. Prizadevali so si vzpostaviti sistem, ki bi ga	pokvarjeni in nespametni neumneži, kakršni smo vsi, ne bi mogli preveč	usodno poškodovati. V tem je ponižnost. To je jasno zavedanje o	omejenosti človeških mahinacij in dobrih namenov. Kaj pa komunisti in	revolucionarji? Njihovi cilji so bili vsaj v teoriji veliko višji in	bolj velikopotezni, njihova vizija bolj nebeška. Začeli so s hipotetično	neposredno in tako zelo moralno opravičljivo uveljavitvijo ekonomske	enakosti. Toda bogastva ni bilo tako lahko proizvajati. Revni niso mogli	preprosto postati bogati. Vendar pa je bilo premoženje vsakogar, ki je	bil nekoliko bogatejši od največjega reveža, ne glede na vso bedo takšne	morale, lahko razdeljeno ali vsaj uničeno. Tudi to je enakost. To je	žrtvovanje v imenu raja na zemlji. Prerazporeditev pa ni zadoščala, z	vsemi svojimi krajami, izdajstvi in smrtjo, zgolj gospodarsko	uravnavanje ni bilo dovolj. Pojavila se je tudi vseobsegajoča in čisto	totalitarna želja po novem človeku. Hrepenenje po preoblikovanju	človeškega duha po komunistični zamisli. Ko so sebi pripisali božansko	sposobnost, presegajočo modrost, so na novo skovani Sovjeti z neomajno	vero v bleščečo, a vselej odmikajočo se prihodnost mučili, ropali,	zapirali, lagali in izdajali, medtem ko so svojemu velikemu zlu nadeli	masko kreposti. </p>
						<p>Solženicin je s svojim Otočjem Gulag strgal masko in pokazal na	strahopetnost, zavist, goljufivost, jezo in sovraštvo do posameznika in	do biti same, ki je utripala v podtalju. Tudi drugi so to poskušali.	Malcolm Muggeridge je poročal o grozljivem razlaščanju kulakov, prisilne	kolektivizacije nedavnih uspehov kmetstva v Ukrajini in drugod, ki so	jim sledile strahotne lakote v 30. letih 20. stoletja. V tem istem	desetletju in naslednjih letih je George Orwell tvegal svoja ideološka	prepričanja in ugled, da bi nam vsem <figure>
								<graphic url="slike_z_110/z_110_46.png"/>
								<head>"Ne borimo se proti posameznikom, ampak uničujemo buržoazijo	kot razred". <name>Arhiv Zaveze </name>
								</head>
							</figure> povedal, kaj se je resnično dogajalo v Sovjetski zvezi v imenu	enakosti in bratstva. Vendar je Solženicin resnično osramotil skrajno	levico in jo prisilil v podtalno delovanje, kjer je v zadnjih 40 let	kuhala in kovala zarote, ne da se ji – kar je neopravičljivo – iz tega	uspelo naučiti, kar bi se moral iz kataklizem 20. stoletja in	egalitarnih utopij naučiti vsak razumen človek. Kljub vsemu danes pod	njihovim vplivom po skoraj treh desetletjih od padca berlinskega zidu in	navideznega zrušenja komunizma delamo vse, da bi pozabili, kar je	Solženicin tako jasno pokazal – na svojo zasluženo odgovornost. Zakaj	naši otroci v srednjih šolah ne berejo Otočja Gulag, kakor to delajo v	Rusiji? Zakaj naši učitelji ne čutijo dolžnosti, da bi jim knjigo naglas	prebrali? Mar nismo zmagali v hladni vojni? Se trupla niso nakopičila	dovolj visoko? Kako visoko bi bilo torej dovolj? Zakaj na primer je še	vedno sprejemljivo in prijazno sprejeto, če nekdo oznanja komunistično	filozofijo? In če ne to, da vsaj občuduje Marxovo delo? Zakaj je še	vedno sprejemljivo na marksistični nauk gledati kot da je v osnovi	pravilna v svojih hipotetičnih diagnozah, da je v demokratičnem Zahodu	svobodnega trga nekaj zlega? Zakaj se lahko njegovo delo še vedno dojema	kot napredno in primerno za sočutnega in pravilno razmišljujočega	človeka? </p>
						<p>25 milijonov mrtvih zaradi notranjega nasilja v Sovjetski zvezi po ocenah	Črne knjige komunizma. 60 milijonov mrtvih v Maovi Kitajski in čisto	preveč lahkoten obrat v avtokratsko tiranijo v tej državi takoj za tem.	Grozote krvavih polj v Kambodži z dvema milijonoma trupel. Politika	komaj živih teles na Kubi, kjer se ljudje še danes težko borijo za	hrano. Venezuela, kjer je zdaj prepovedano otrokovo smrt pripisati	lakoti. Noben politični eksperiment ni bil še nikoli preizkušen tako na	široko, s tako različnim prebivalstvom in v tolikih različnih deželah, s	tako različnimi zgodovinami in se tako popolno in katastrofalno	izjalovil. Gre zgolj za nevednost, čeprav najbolj neopravičljive vrste,	ki današnjim marksistom dovoljuje, da še naprej prisegajo zvestobo, da	jo predstavljajo kot sočutje in skrb? Ali gre v resnici za zavist do	uspešnih v skoraj neskončnih razmerjih? Ali za nekaj podobnega sovraštvu	do človeške vrste same? Koliko dokazov rabimo? Zakaj še vedno odvračamo	pogled od resnice? Morda preprosto nismo dovolj omikani, morda preprosto	ne moremo razumeti, morda je naša težnja in potreba po sočutju v naših	družinah in med prijatelji tako močna, da ne zmoremo uvideti njenih	omejitev, njene nezmožnosti tehtanja in njenega nagnjenja, da se raje	spremeni v sovraštvo do zatiralca kot v zvestobo zatiranemu? Mogoče ne	zmoremo dojeti omejitev in nevarnosti utopičnih vizij, glede na to, da	nujno potrebujemo in stremimo za boljšim jutri? Očitno je, da si ne	moremo na primer predstavljati, da bi hipotezo o popolnem stanju v	prihodnosti, denimo o stanju resnične trajne enakosti in bratstva med	ljudmi, lahko uporabili za opravičevanje kakršnega koli nasilja in	vsakršnih žrtev. Neokrnjeni nebeški cilj posvečuje vsa možna sredstva,	ki postanejo ne le sprejemljiva, ampak tudi etično nujna. Preprosto ni	dovolj visoke cene, ki jo je potrebno plačati za doseganje najvišje	utopije. To še posebno velja takrat, kadar nekdo drug plača. Očitno je,	da potrebujemo prihodnost, h kateri se lahko usmerimo, ki bi našemu	življenju, psihološko rečeno, dala smisel. Zato vidimo, kako se ta	potreba izraža kolektivno in v veliko širšem obsegu v judovsko krščanski	viziji obljubljene dežele in nebeškega kraljestva na zemlji. </p>
						<p>Prav tako je jasno, da je žrtev potrebna, da bi ta željeni cilj postal	resničnost. V tem je odkritje prihodnosti same. Potreba, da se odpovemo	takojšnjemu zadovoljstvu, da odlašamo, da se pogajamo z usodo zato, da	bi izboljšali prihodnost. Vse to povezano s potrebo, da bi določene	stvari spustili iz rok, da odmrejo, da bi ločili zrnje od plev, da bi	žrtvovali, kar je v tem trenutku nevredno, da bi bil jutri lahko boljši	od današnjega dne. Vendar je treba postaviti meje glede tega, kdo ali	kaj je pogrešljivo. </p>
						<p>In prav potreba po neskončnem žrtvovanju predstavlja strašno protiutež	utopične vizije. Nebo je vredno doseči za vsako ceno, ampak kdo plača?	Krščanstvo je to vprašanje rešilo z vztrajanjem na žrtvovanju samega	sebe, na vztrajanju, da je trpljenje in zlohotnost sveta odgovornost	vsakega posameznika; da mora vsak posameznik žrtvovati, kar je	nevrednega, nepotrebnega, jeznega in smrtonosnega v našem lastnem	značaju, kljub bolečini takšne žrtve. Da bi se lahko primerno pomikali	navzgor pod lastno bivanjsko težo, ki smo si jo prostovoljno nadeli na	ramena. Vendar je mnenje materialističnih utopistov vedno bilo in je, da	je treba žrtvovati koga drugega, da bi dosegli raj na zemlji. Kakšnega	storilca ali zatiralca ali preganjalca ali člana privilegirane skupine.	Ciniku zato lahko odpustimo, ko vpraša, če je cilj dejansko Božja država	ali je resnični cilj želja, da bi iz vsakogar in vsega naredili gorečo	daritveno grmado in ali ni hipoteza o vzhajajočem bratstvu med ljudmi	zgolj platnica, zgolj kamuflaža? Morda je cilj prav groza in ne utopija?	V takšnih situacijah še zdaleč ni očitno, kaj je konj in kaj je voz.	Ravno zaradi smrti sto milijonov in več ljudi si takšna vprašanja moramo	postavljati. Prav tako moramo opozoriti na dejstvo, da se utopična	vizija neizogibno ogrne v plašč sočutja, zaradi česar se ji je zelo	težko upreti. Zato lahko tudi ponuja zelo pretanjena in zahrbtna	opravičila za opustošenje. </p>
						<p>Nekaj misli, ne, nekaj dejstev: vsak družbeni sistem v današnjem svetu	proizvaja neenakosti in vsak družbeni sistem je tako delal od začetka	časov. Revni so bili in bodo vedno z <figure>
								<graphic url="slike_z_110/z_110_47.png"/>
								<head>Tolika bolečina bi morala stopiti našo trdovratnost ...<name>arhiv Zaveze </name>
								</head>
							</figure> nami. Analiza najdb v paleolitskih grobovih posameznikov nudi	veliko dokazov o obstoju znatnih razlik v porazdelitvi zmožnosti,	privilegijev in bogastva celo v zelo oddaljeni preteklosti. Naši	slavnejši predniki so bili pokopani z veliko lastnine, s kupi dragocenih	kovin, orožja, nakita in oblek. Vendar se je večina prebijala skozi	življenje in je bila pokopana brez imetja. neenakost je železno pravilo,	celo med živalmi, ki med seboj neprestano tekmujejo za kakovostno	bivalno okolje in priložnost za razmnoževanje. Celo med rastlinami in	mesti celo med zvezdami, ki napolnjujejo vesolje, manjšina	privilegiranih in zatiralskih nebesnih teles vsebuje maso tisočih,	milijonov in celo milijard povprečnih razlaščenih planetov. </p>
						<p>Neenakost je najgloblji pojav, vpisan v samo zgradbo resničnosti in ga ne	bomo rešili z domišljavim ideološko navdahnjenim preoblikovanjem redke,	svobodne, stabilne in produktivne demokracije, ki jo najdemo v svetu.	Edini sistemi, ki so proizvedli kanček izobilja, skupaj z neizogibno	neenakostjo in trpljenjem, ki ga ta prinaša, so tisti, ki so se razvili	na Zahodu, s koreninami v judovsko-krščanskem izročilu. To so prav	sistemi, ki na prvo mesto postavljajo bistveno dostojanstvo, božanskost	in najvišjo odgovornost vsakega posameznika. Zato bo vsak poskus, da bi	pojav neenakosti pripisali delovanju teh produktivnih ustanov, ki smo	jih uspeli ustvariti in zaščititi šele nedavno in jih še vedno lahko	pravilno smatramo za svobodni svet, najprej prizadel najšibkejše in	najbolj ranljive med nami. </p>
						<p>Skrajneži, ki dejavnosti Zahoda povezujejo s stiskanjem zatiranih, s tem	torej ne naredijo ničesar, da bi pomagali tem, za katere pravijo, da se	borijo in da jih spoštujejo, naredijo pa veliko v njihovo škodo. Njihove	trditve, da to delajo zaradi sočutja, moramo zato vzeti z najglobljo	zadržanostjo, še bolj pa bi morali do njih biti zadržani tisti, ki si	takšne trditve drznejo postaviti. Nevarnosti utopične vizije so bile	razgaljene, čeprav razlogi za nevarnost še niso bili najjasneje in	sprejemljivo opredeljeni. Biti marksist je bilo morda opravičljivo leta	1917 in oba, Nietzsche in Dostojevski sta dolgo pred tem prerokovala, da	bomo ta nauk peklensko plačali. Končno za to danes ni nobenega	opravičila. To vemo predvsem zaradi Aleksandra Solženicina in njegove	knjige Otočje Gulag. Bogu hvala za tega velikega avtorja, za njegovo	ogorčenje, pogum in neusahljivo žejo po pravici in resnici. Solženicin	nas je opozoril, da so katastrofe Sovjetske države neločljivo in vzročno	povezane z varljivim dobrikanjem marksistične utopične vizije.	Solženicin je skrbno popisal ceno trpljenja, ki smo jo plačali za ta	grozljiv komunistični eksperiment. Iz tega trpljenja je znal povzeti	modrost, ki jo lahko upošteva vsak izmed nas, da nas takšne katastrofe	ne bi več obiskale. Morda bi iz njegovega pisanja lahko posnemali	ponižnost, ki bi nam dala razumeti, da zgolj naši dobri nameni niso	dovolj, da postanemo dobri možje in žene. Morda bi lahko razumeli, da so	takšni nameni prepogosto posledica našega neopravičljivega nepoznavanja	zgodovine, naše popolnoma zavestne slepote in naše požrešne skrite	lakote po maščevanju, terorju in uničenju. Morda bi si lahko zapomnili	in se naučili o nedopustnih sojenjih vseh, ki so šli skozi ognjene peči	marksistične ideologije. Morda bi se iz njih lahko naučili, kako nujno	je, da prevzamemo osebno odgovornost za trpljenje in zlo, ki še vedno	tako neopravičljivo vlada v svetu. Na voljo so nam sredstva, da se	spremenimo v dolžni ponižnosti zaradi moralnega in literarnega genija	tega velikega ruskega avtorja. Prav tako bi morali kar najbolj vdano	moliti h kateremu koli božanstvu, ki nas jasno ali manj jasno usmerja,	da bi imeli željo in voljo, da se iz ponujenega kaj naučimo. Naj nam Bog	za vekomaj ne odpusti, če se tudi ob tako bolečih razkritjih prelivanja	krvi, mučenja in tesnobe, še naprej ne bomo spremenili in bomo ostali	neprevidni in trdovratni. </p>
						<p>Prevedla Jasmina Rihar</p>
					</div3>
				</div2>
			</div1>
			<div1>
				<head>Teharje</head>
				<div2>
					<head>Poleg molitve tudi resnica, protest in zahteva</head>
					<docAuthor>France Cukjati</docAuthor>
					<div3>
						<p>Kot vsako leto smo se tudi to jesen zbrali na kraju<note place="foot"	n="20"> Teharje, 7.10.2018.</note> trpljenja naših slovenskih mož in	žena, naših fantov, deklet in otrok. Pahnjeni v pekel revolucionarnega	nasilja, so bili mučeni, pomorjeni, zmetani v tankovske jarke, kraška	brezna, rudniške jaške, zazidani, zasuti z odpadki in razglašeni za	izdajalce, kolaborante, ničvredno golazen. Naši dragi može in fantje,	žene in dekleta, katerih edini »greh« je bil, da so ljubili svojo – našo	– domovino.</p>
						<p>Smo na kraju holokavsta mlade domoljubne Slovenije. Na kraju zločina, ki	ga je prinesla tako imenovana »osvoboditev«. Na kraju žetve	apokaliptičnega sovraštva, kakršnega slovenski narod do tedaj še ni	videl. </p>
						<p>Le malo pred tem holokavstom je Tito na Kongresnem trgu v Ljubljani	napovedal osnovni program novega režima: sovraštvo, maščevanje in razkol	naroda. Tone Seliškar pa je v Slovenskem poročevalcu zapisal: »Mi pa	bomo in smo že s krvjo vžgali v naša srca maščevanje kot program in	vsebino, da to družbo izdajalcev in krvnikov uničimo in stremo!«</p>
						<p>In še dvajset let pozneje – kot pravi Drago Jančar – najdemo partijski	dokument, v katerem je o otrocih razrednih sovražnikov rečeno, da je	treba »iztrebiti gadjo zalego«.</p>
						<p>A tudi danes, sedemdeset let pozneje in trideset let po padcu	komunističnega režima, to sovraštvo še vedno traja in traja in še vedno	pobite množice obkladajo s psovko »izdajalci« in »kolaboranti«. Največji	zločinci, organizatorji in izvajalci slovenskega holokavsta, pa se še	vedno častijo kot narodni heroji in osvoboditelji, saj je Ljubljana še	polna njihovih spomenikov. </p>
						<p>Krvni in ideološki dediči zločina očitno živijo v iluziji, da se bodo	lahko še naprej izogibali bremenu neznosne krivde, če bodo žrtve še	naprej veljale za krive in nevredne življenja. Tudi ob spomenikih	»herojev« se hranijo z utvaro, da so delali prav in so tudi sami heroji.	S tem ko lažejo javnosti, upajo, da bodo lahko nalagali tudi sebe in	svojo vest. </p>
						<p>Vsaka izpoved resnice jih silno moti, zato vsako žrtev še naprej	sovražijo. Tudi mrtvo, ker tudi mrtva žrtev, že davno pahnjena v kraško	brezno ali rudniški jašek, še naprej govori in njena kri še vedno »vpije	v nebo«. Tudi če prepovedo vsa Pričevanja in vse kritične medije ter	pozaprejo vse novinarje, ki imajo pogum povedati resnico, resnice ne	morejo zazidati niti zločinov ne morejo izničiti. Nikoli jih ne bodo	mogli izbrisati, kot da jih ni bilo. Zločini so še vedno tu. Del nas so.	Kot je otroštvo del odraslega človeka, tako je tudi zgodovina naroda del	sedanje družbe. In tudi sedanjega stanja slovenske družbe ne moremo	razumeti, če ne razumemo njene grozljive travme.</p>
						<p>Sovraštvo, predvsem če je načrtovano in spodbujano, pa potrebuje	sovražnika. Notranjega sovražnika. Le s pomočjo sovraštva je režim lahko	vzpostavil dvorazredno družbo: razred privilegirancev in razred	zatiranih, izkoriščanih, izključenih. In tudi ta družbena obsedenost se	z osamosvojitvijo Slovenije ni končala. </p>
						<p>Usodna politična izključevalnost, ki je bila zakoličena že leta 1941, je	svoj novi vrh dosegla prav letos, v volilnem letu 2018, torej 77 let	kasneje. Kot je od leta 1941 pripadnike boljševizma povezovalo sovraštvo	do pripadnikov evropske krščanske kulture, tako je sedaj vse leve	stranke povezovalo le sovraštvo oziroma izključevanje tistih, ki so jih	na svoj način razglasili za notranje sovražnike, ker se zavzemajo za	slovenski narod in spoštovanje zahodnoevropske kulture. </p>
						<p>Slovenija je še vedno ujeta v sovraštvo, izključevalnost in razklanost.	Tudi zato prihajamo sem, da ohranjamo zavest o izvoru prekletstva, ki še	vedno bremeni slovenski narod. Ne moremo niti nočemo utihniti. Ne le kri	nedolžnih žrtev, tudi naše molitve kličejo v nebo. Da bi žrtvam vrnili	človeško dostojanstvo, narodu pa blagoslov brez sovraštva,	izključevalnosti in razdeljenosti.</p>
						<p>A že skoraj trideset let je minilo od vzpostavitve samostojne slovenske	države, kar je čas ene cele generacije, sovraštvo, izključevalnost in	razdeljenost pa so še vedno tu. Nekdanja revolucionarna »avantgarda«,	skrbno prenovljena in pomlajena, še vedno deluje v posmeh tritisočletnim	civilizacijskim normam: »ne laži«, »ne kradi«, »ne ubijaj«. </p>
						<p>Sem, na kraj zločina smo prišli, da tudi mi z molitvijo kličemo v nebo. A	klicati moramo tudi v človeška ušesa, tudi v ušesa vplivne »avantgarde«	in vsega ljudstva. Z resnico, protestom in zahtevo. »Prvikrat je človek	oskrunil svojo mladost, kadar je prvikrat molčal, ko mu je srce	ukazovalo, da naj govori,« pravi Ivan Cankar. In vsakemu iskrenemu	človeku, ki ima rad svoj dom in ga skrbi usoda domovine, srce jasno	ukazuje, kaj naj govori in dela.</p>
						<p>Ne gre namreč le za kruto pomorjen cvet slovenskega naroda, ampak	predvsem za ideološko, vrednotno in duhovno izhodišče, ki je pripeljalo	do tega holokavsta. To izhodišče je namreč še vedno prisotno. Ta	vrednotni koncept še naprej deluje in omogoča »laž«, »krajo« in »uboje«. </p>
						<p>Na nürnberškem procesu je francoski glavni državni tožilec François de	Menthon takole opozoril na ideološke razsežnosti teh zločinov: »Sleherna	organizirana in množična zločinska dejavnost izvira iz zločina proti	človeškemu duhu, to je iz doktrine, ki zanikuje vse duhovne, razumske	ali moralne vrednote, na temelju katerih si narodi že tisočletja	prizadevajo zboljšati človekov položaj.« </p>
						<p>Zato se mi, ki prihajamo na Teharje, ne spopadamo samo s težnjami pozabe	in zanikanja zločina, ampak tudi in predvsem z miselnostjo, ki je	privedla do holokavsta in je v vel- <figure>
								<graphic url="slike_z_110/z_110_48.png"/>
								<head>Nagovor Franceta Cukjatija <name>Ivo Žajdela </name>
								</head>
							</figure> iki meri še vedno prisotna. Gre za spodbujano in tako rekoč	uzakonjeno sovraštvo in izključevalnost pri pomembnem kadrovanju in	oblikovanju vodstev državnih institucij.</p>
						<p>Komunistična elita, tako imenovana »avantgarda«, ni bila tiste vrste, ki	bi se na vrh moralnega in političnega vpliva spontano povzpela s svojo	sposobnostjo in moralno pokončnostjo oziroma s svojim požrtvovalnim	delom za narod, ampak je bila tiste vrste, ki se je rodila iz moralne	pokvarjenosti, iz zločina, kraje in laži. Ker je ta »avantgarda« tudi po	osamosvojitvi ohranila svoje vplivne položaje po državnih institucijah,	je še naprej sprejemala v te institucije nove ljudi po svojem izboru.	Osnovni ključ vzpostavitve in ohranjanja take »avantgarde« je	izključevalnost in negativna kadrovska selekcija, kar predstavlja	nepovratno samodestrukcijo naroda.</p>
						<figure>
							<graphic url="slike_z_110/z_110_49.png"/>
							<head>Slabo vreme romarjev ni zadržalo doma. <name>Ivo Žajdela </name>
							</head>
						</figure>
						<p>Zgodovina človeštva je namreč že mnogokrat dokazala, da je	»izključevalnost« tisti rak družbenega organizma, zaradi katerega narodi	propadajo.</p>
						<p>Ni zastonj Parlamentarna skupščina Sveta Evrope (leta 1996) v Resoluciji	1096 takole svarila pred nevarnostjo neuspešne tranzicije: »Namesto	demokracije bo vladala oligarhija, namesto vladavine prava korupcija in	namesto človekovih pravic organiziran kriminal.« Ob tem pa je svetovala,	»naj se kazniva dejanja, ki so jih posamezniki storili med komunističnim	totalitarnim režimom, kazenskopravno preganjajo in kaznujejo«.</p>
						<p>Po osamosvojitvi, v času ene cele generacije, pa slovenskemu sodstvu ni	uspelo procesirati niti enega zločinca iz vrst komunističnega	totalitarnega režima. Tudi druge nekdanje komunistične družbe, ki niso	uspele z lustracijo, so še vedno v veliki meri obsojene na pohabljeno	sodstvo. A prav sodstvo je tista veja oblasti, brez katere ni mogoče	vzpostaviti pravne države. In ta naša pohabljenost je jasno vidna tudi	daleč prek državnih meja nekdanje Jugoslavije.</p>
						<p>Pred dvema letoma, torej leta 2016, je münchensko sodišče na dosmrtno	ječo obsodilo dva nekdanja pripadnika jugoslovanskih tajnih služb, ker	sta leta 1983 v Nemčiji na grozljiv način umorila hrvaškega emigranta.	Predsedujoči nemški sodnik Manfred Dauster je svoj nastop takole	zaključil:</p>
						<p>»Do tega procesa je prišlo samo zato, ker se to prej ni zgodilo že na	Hrvaškem. Mi si pri tem ne postavljamo vprašanja, zakaj je bilo tako.	... Upamo, da bo v državah nekdanje Jugoslavije prišlo do znanstvenega	soočenja s tem zgodovinskim obdobjem. Kako zelo je to področje v njih še	neraziskano, govori dejstvo, da smo morali kot izvedenska strokovnjaka	pozvati enega danskega in enega nemškega zgodovinarja. Bodoči rodovi	bodo sodili o tem, zakaj se proces soočenja s to stranjo zgodovine še ni	zgodil.« </p>
						<p>Tu nismo samo zato, da prižgemo svečko in se poklonimo žrtvam	komunističnega terorja. Ampak tudi zato, da se upremo vsem poskusom	nadaljnjega prikrivanja resnice in zločina, ki je bil storjen nad	slovenskim narodom. Da se upremo vsem manipulacijam laži in vsem	poskusom sodnega pregona novinarjev, ki imajo pogum, da spoštujejo	resnico. </p>
						<p>Ker se zavedamo pomena resnice za bodočnost slovenskega naroda.</p>
						<p>Leta 1975 je naš tržaški pisatelj Boris Pahor v intervjuju vprašal	Edvarda Kocbeka: »Kaj bi bilo po tvojem potrebno storiti glede na	nezaslišano usodo domobrancev?« In Kocbek mu je takole odgovoril:</p>
						<p>»Predvsem si jo moramo vzdigniti iz zanikanja v javno priznanje. ... Tako	dolgo se ne bomo znebili preganjavice in môre, dokler javno ne priznamo	svoje krivde, svoje velike krivde. Brez tega dejanja Slovenci ne bomo	nikoli stopili v čisto in jasno ozračje prihodnosti.« </p>
						<p>Če nas bo ta kraj prebudil, da se bomo vsega tega zavedali, potem to ne	bo več le »polje trpljenja in smrti«, ampak tudi polje »spoznanja in	vstajenja«. In če bo kri slovenskih žrtev še naprej »klicala v nebo« ter	bodo naše besede še naprej klicale k spravi z resnico, potem bomo tudi	Slovenci prej ali slej »stopili v čisto in jasno ozračje	prihodnosti«.</p>
						<p>Zato: Bog blagoslovi Slovenijo!</p>
					</div3>
				</div2>
			</div1>
			<div1>
				<head>Spominske slovesnosti</head>
				<div2>
					<head>Članstvo v Marijini družbi kot kaljenje javnega reda in miru<note	place="foot" n="21"> Nagovor na slovesnosti v Ferdrengu, 9. 9.	2018</note>
					</head>
					<docAuthor>Lidija Drobnič</docAuthor>
					<div3>
						<p>»Ljudstvo moje, kaj sem ti storil,« vprašuje Križani iznad oltarja v	cerkvi svetih Cirila in Metoda za Bežigradom. Kaj se dogaja s slovenskim	narodom, ki je ponosen ustoličeval svoje kneze? Žal postajamo duhovni	invalidi, brez zgodovinskega spomina, brez pravega občutka za resnico in	pravico, v sebi pa nosimo strup izključevalne politike.</p>
						<p>Današnje politično prizorišče je zaznamovano z nedelovanjem tako	izvršilne kot zakonodajne in sodne veje oblasti. Obenem je prežeto z	izključevanjem desnice, z napadi na drugače misleče in vse tiste, ki se	ne strinjajo s politiko tistih strank, ki krojijo življenje v	državi.</p>
						<p>Naša malo Slovenija, lahko bi rekli žepna republika, ki ima manj	prebivalcev kakor kakšno velemesto, ima na vsakokratnih volitvah več	kandidatov za predsednika države ali za vstop v državni zbor kot	katerakoli evropska država. Dogajajo se nam liste, niti ne stranke, ki z	zvenečimi imeni skrivajo svojo pravo identiteto. Ob najavi nove liste	državljani množično drvijo v njen objem in pričakujejo čudež, a sami ne	vedo, kakšen. Da je le nova lista in nov obraz. Pozabljajo, česa vse so	sposobni levičarji za svoj obstoj in za to, da obdržijo oblast v svojih	rokah. V državnem zboru rohnijo nad državljani, ki ne sprejemajo njihove	zavajajoče politike, in grozijo z nacionalizacijo njihovih podjetij.	Obenem si prisvajajo absolutno oblast nad mediji in RTV in bi znova	uvedli komunistično cenzuro. Pozabljajo, da so bili prav komunisti	odločno proti osamosvojitvi in proti večstrankarskemu sistemu.</p>
						<p>Na zadnji parlamentarnih volitvah je največ glasov dobila pomladna	stranka in s tem bi ji pripadal mandat za sestavo vlade. Pa so se	predstavniki strank in list odločili za izključevalno politiko in s tem	jasno pokazali, koliko politične zrelosti premorejo. Žal so vsi padli na	preizkušnji. </p>
						<p>Mediji so v zadnjem času kot za stavo tekmovali, kdo bo več in bolj	negativno pisal o intervjuju, ki ga je imel Jože Možina z Jožetom	Dežmanom, zgodovinarjem. Vsebina pogovora je bila pravzaprav le povzetek	do sedaj napisanega ali povedanega o zločinski dejavnosti komunistov v	času revolucije in po njej. </p>
						<p>Ali so se predsednik društva za ohranjanje vrednot NOB in njihovi člani	kdaj seznanili z naslednjimi podatki?</p>
						<list type="unordered">
							<item>
								<p>Z odločbo ustavnega sodišča U-I-109/10-17 z dne 3. 10. 2011 so	ustavni sodniki odpravili drugi člen Odloka o imenovanju ene od	ljubljanski ulic po Titu. Odločbo je sprejelo soglasno. Tiskovno	sporočilo Ustavnega sodišča RS med drugim navaja: »Dejstvo, da	je bil Josip Broz Tito dosmrtni predsednik nekdanje SFRJ,	pomeni, da prav njegovo ime v največji meri simbolizira nekdanji	totalitarni režim. Ponovno uvedbo ulice, poimenovane po Josipu	Brozu Titu kot simbolu jugoslovanskega komunističnega režima je	zato objektivno mogoče razumeti kot priznanje nekdanjemu	nedemokratičnemu režimu. V RS, kjer se je razvoj demokracije in	svobodne družbe, ki temelji na spoštovanju človekovega	dostojanstva, začel s prelomom s prejšnjo ureditvijo, je vsako	oblastno poveličevanje komunističnega režima protiustavno.«</p>
							</item>
							<item>
								<p>Zgodovinar Jože Pirjevec je 12. julija letos v Primorskem	dnevniku zapisal: »Sedaj, ko končujem knjigo o partizanih, ne	morem mimo ugotovitve, da so Tito, Kardelj in številni drugi	gradili pred vojno in med vojno svojo politiko na ukani.«<note	place="foot" n="22"> Kažipot časopisa Družina št. 32 z dne	5. 8. 2018.</note>
								</p>
							</item>
							<figure>
								<graphic url="slike_z_110/z_110_50.png"/>
								<head>Maša na prostem na lepo septembrsko nedeljo <name>Bogomir	Štefanič </name>
								</head>
							</figure>
							<item>
								<p>V Zakonu o vojnem nasilju je zakonodajalec navedel kot žrtve	vojnega nasilja poleg prizadetih po okupacijskih silah tudi	tiste, ki so bili prizadeti zaradi nasilnih dejanj ali prisilnih	ukrepov drugih oboroženih sil.</p>
							</item>
							<item>
								<p>Prvoborec in predsednik zveze borcev Janez Stanovnik je položil	tri vrtnice ob breznu na Lajšah, v katerem ležijo posmrtni	ostanki žrtev revolucionarnega nasilja, obtoženi izdaje	partizanskega izobraževalnega centra, ker je ugotovil, da tega	zverinsko pomorjeni niso storili. </p>
							</item>
						</list>
						<p>In še in še bi lahko naštevala.</p>
						<p>In kako smo se me znašle v primežu brezobzirnega komunističnega nasilja?	Obstoj delovnih taborišč je časovno sovpadal z obdobjem najhujšega	terorja komunističnih oblasti, ki je trajalo od konca vojne do začetka	petdesetih let. Bil je čas po t. i. informbiroju leta 1948, ko naj bi se	jugoslovanska komunistična srenja iztrgala iz stalinističnega objema.	Spet so iskali notranjega sovražnika in ga našli v idejno drugače	mislečih državljanih. Takratni minister za notranje zadeve Boris	Kraigher je 7. julija 1949 izdal odločbo o ustanovitvi ženske delovne	skupine za izvrševanje prisilnega dela, za javnost olepšanega z imenom	družbeno koristno delo. Obtožene smo bile kaljenja javnega reda in miru,	kar naj bi zagrešile npr. s članstvom v Marijini družbi,	prijateljevanjem z angleškim oficirjem, delomrznostjo (čeprav so te	aretirali na delovnem mestu).</p>
						<p>Splošna deklaracija o človekovih pravicah iz leta 1948 je izrecno	prepovedala prisilno delo in mučenje. Jugoslavija, ustanovna članica ZN,	se za to prepoved ni zmenila. Navzven je kazala lep obraz, v skritih	krajih pa je za ohranitev komunistične diktature uporabljala najbolj	zavržna dejanja. Le trdna vera nas je ohranjala duhovno močne in	dejstvo, da naša dejanja, zaradi katerih so nas preganjali, niso bila	nevredna, ampak so bila dejanja, ki vodijo na pot demokracije in	vladavine prava. </p>
						<p>Evropski parlament je 2. aprila 2009 sprejel Resolucijo o evropski	zavesti in totalitarizmu, ki poziva k razglasitvi 23. avgusta za	vseevropski dan spomina na žrtve vseh totalitarnih in avtoritarnih	režimov. Republika Slovenija se je z Resolucijo le seznanila, sprejemu	te pomembne resolucije pa se je spretno izmaknila z izgovorom, da je bil	komunistični režim v vsaki od držav drugačen in da je bil slovenski bolj	blag kot v drugih državah Vzhodne Evrope. Kakšno sprenevedanje	komunističnih politikov!</p>
						<p>Naj ostane ta košček domovine, kjer so pod težo komunističnega nasilja	trpele slovenska dekleta, žene in matere, kot kraj spomina nanje in na	vse žrtve totalitarnih in avtoritarnih režimov. Bog vas živi!</p>
					</div3>
				</div2>
				<div2>
					<head>Revolucionarna pobesnelost brez normalnega smisla</head>
					<docAuthor>France Cukjati</docAuthor>
					<div3>
						<p>Smo na enem od številnih slovenskih krajev,<note place="foot" n="23">Nagovor na slovesnosti v Ferdrengu, 9. 9. 2018</note> kjer se je po	koncu druge svetovne vojne živo razodela tako imenovana »osvoboditev«,	kakršno nam je podarila komunistična revolucija pod krinko NOB-ja. Tu, v	Verdrengu je revolucionarno zlo poniževalo in trpinčilo slovenska	dekleta in žene. Preživele znajo še danes povedati, da je bilo trpljenje	v tem slovenskem komunističnem taborišču mnogo hujše kot v nemških	nacističnih taboriščih.<lb/>
						</p>
						<p>Žeja, stradanje, fizično izčrpavanje, skrajno poniževanje, vse to pa se	ne da primerjati s težo absurda, ki se je zgrnil nad taboriščnice. Zakaj	to trpljenje? Zakaj to razosebljenje? Zakaj popolno izničenje? So bile	zločinke? So ogrožale komunistično oblast? Bodo lahko še kdaj videle	svoje domače? Svoje otroke, svoje starše? Zakaj ta bestialnost	komunistične oblasti nad nemočnim, izčrpanim, zdesetkanim narodom, ki	nikogar ne ogroža, ampak želi le živeti?</p>
						<p>Ta brezciljnost, brezvzročnost, nerazumljivost je spremenila vse tiste	surove okoliščine taborišča v peklensko trpljenje. Če veš, zakaj trpiš,	kaj te čaka in kako dolgo boš trpel, postane trpljenje namreč nekako	znosnejše. A takratna revolucionarna pobesnelost ni dala niti slutiti	nikakršnega normalnega smisla. Tudi mi – sedemdeset let kasneje – ne	razumemo, kako je bilo to mogoče. Kakšni so bili ljudje, ki so to	počeli? Kakšna je bila oblast, ki je celo govorila, da je »ljudska«	oblast?</p>
						<p>Niti človek niti narod ne more niti ne sme mimo stvari, ki človeka ali	narod tako prizadenejo, dokler jih ne predela in razume. Tudi zato smo	danes tu. Bolj se bodo dediči revolucije trudili, da narod izbriše iz	spomina vse nesmiselno in nerazumno povzročeno gorje, bolj bomo čutili	potrebo in dolžnost, da ohranjamo spomin.</p>
						<p>Najprej iz spoštovanja do slovenskih deklet, žena in mater, ki so šla	skozi ta pekel ali končala v njem. Ne moremo jim odvzeti prestanega	trpljenja. Z ničimer ne moremo tega gorja izbrisati iz spomina. Tudi s	slepim molčanjem in brezvestnim zanikanjem se tega zločina ne da	izničiti, kot da ga nikoli ni bilo. Žrtvi pa lahko omilimo bolečino s	priznanjem resnice. Javno priznana in sprejeta resnica že sama po sebi	pomeni žrtvi odrešenje, rablju pa obsodbo.</p>
						<p>Tu smo tudi zaradi nas samih, ki se zavedamo narodne tragedije in nočemo	postati neobčutljivi za krivice in trpljenje drugih. Nočemo pozabiti!	Nobelov nagrajenec za mir Elie Wiesel je preživel Auschwitz in	Buchenwald. V <figure>
								<graphic url="slike_z_110/z_110_51.png"/>
								<head>Slavnostni govornik France Cukjati in vsakoletna organizatorka	Lidija Drobnič <name>Bogomir Štefanič </name>
								</head>
							</figure> svoji knjigi Noč opisuje, kako so nacisti z odraslima obesili	še otroka, ki je bil prelahek, da bi se vrv zategnila, zato je še dolgo	umiral pred očmi taboriščnikov. Ob sprejemu Nobelove nagrade je	rekel:</p>
						<p>
							<emph>»Zdaj se fantič obrača name: 'Povej, kaj si storil z mojo	prihodnostjo? Kaj si storil s svojim življenjem?' In odgovoril sem	mu, da sem poskušal. Da sem poskušal ohranjati pri življenju spomin,	da sem se poskušal boriti proti tistim, ki so hoteli pozabiti. Kajti	če pozabimo, smo krivi, smo sostorilci.«</emph>
						</p>
						<p>Tako Nobelov nagrajence Elie Wiesel.</p>
						<p>Tu pa smo tudi in predvsem zaradi slovenskega naroda. Zločin, ki je sredi	prejšnjega stoletja opustošil slovenske dežele, je bil nepredstavljivo	globok in obsežen. Tak zločin pusti za sabo usodno in dolgotrajno	pohabljenost ljudstva. Nobeno skrivanje, nobeno potiskanje v podzavest,	nobena zapoved molka ne more niti ublažiti bremena, ki narod dolgoročno	pritiska k tlom.</p>
						<p>Ko je Gospod vprašal Kajna: <emph>»Kje je tvoj brat Abel?«,</emph> se je	Kajn sprenevedal: »<emph>Ne vem,«</emph> je odgovoril. A Gospod mu je	naravnost rekel: <emph>»Kaj si storil? Glas krvi tvojega brata vpije iz	zemlje k meni.« </emph>Tudi slovenski Kajn je trdo postavljen pred	zid. Nobena prepoved razkrivanja resnice ga ne more osvoboditi. Bolj ko	bodo tajili resnico in preganjali tiste redke novinarje, ki si upajo	resnico spustiti v javnost, bolj bo kri naših bratov vpila v nebo.</p>
						<p>In mi smo tu, da ohranjamo resnico pri življenju. Bolj se	postrevolucionarne sile trudijo, da bi resnico znova zakopali, zazidali,	nepredušno zaprli, bolj moramo ohranjati vsaj priprta vrata do resnice,	kajti »edino resnica nas bo osvobodila«. To so tudi edina vrata do	sprave, vrata do ozdravljenja našega naroda.</p>
						<p>S tem ko prihajamo v Ferdreng, Kočevski rog, na Teharje, k Hudi Jami …,	tudi simbolno rušimo mit NOB-ja, rušimo laž vseh laži, tisto laž, ki je	nesmrtna duša tudi in predvsem slovenskega komunizma. Šele tisti	trenutek, ko ne bomo več živeli v laži, bomo lahko rekli, da je konec	komunizma in konec tranzicije. Ko ne bo več dirigirano orkestrirane laži	v osrednjih medijih in ne bo več histeričnih napadov na pričevalce	resnice ter bo tudi resnica našla prosto pot v javnost, bo konec	ujetosti in pohabe slovenskega naroda.</p>
						<p>Današnji Ferdreng pa ni namenjen samo spominu, sočutju in lajšanju	bolečine, ampak tudi osvoboditvi in ozdravljenju našega naroda. Gre za	resnico, ki edina odpira pot do državotvorne sprave. Gre za boleč, a	tudi dragocen spomin, ki prinaša še bolj dragoceno sporočilo za	bodočnost slovenske države. Bilo bi usodno za narod, če bi zanemarili ta	spomin in zavrgli svoje boleče zgodovinske izkušnje.</p>
						<p>Pred sedmimi leti je ob vseevropskem dnevu spomina na žrtve vseh	totalitarnih in avtoritarnih režimov pokojni prof. dr. Jože Trontelj na	Ptuju med drugim rekel:</p>
						<p>
							<emph>»Spomin na grozljivo deviacijo 20. stoletja moramo sprejeti kot	neločljiv del naše dediščine. Sprejeti ga moramo kot silen etični	opomin. Ne bo nam odpuščeno, če bomo ta del naše zgodovine kar tako	– ne dovolj pregledan, neovrednoten – izrinili iz naše zavesti. Z	menjavo generacij se bodo vojne in povojne izkušnje iz zgodovinskega	spomina Evropejcev porazgubile, s tem pa bo zapravljeno tudi njihovo	silovito katarzično etično sporočilo. To bo še zadnje hudodelstvo	nad pobitimi.«</emph>
						</p>
						<p>Tako pokojni prof. dr. Jože Trontelj.</p>
						<p>Ne vem, kaj bi on rekel danes, ko dobiva ideološka nestrpnost nov zagon	in hoče z vsemi sredstvi ponovno doseči, da bi <emph>»ta del naše	zgodovine kar tako – ne dovolj pregledan, neovrednoten – izrinili iz	naše zavesti«. </emph>Morda bi nas le pomiril, da so minili časi, ko	se je resnica lahko uspešno prikrivala in prepovedovala. Ob tem pa bi	nas gotovo tudi spodbudil, da vsako izpoved človeka, ki je šel skozi	pekel komunistične revolucije, sprejmemo in spoštujemo	kot <emph>»katarzično etično sporočilo«,</emph> kot dragoceno	zdravilo za bolno razdeljen in pohabljen slovenski narod.</p>
					</div3>
					<div3>
						<p>Nameščene smo bile v podirajočih kmečkih hišah, ki so jih po 2. svetovni	vojni prostovoljno ali prisilno zapustili kočevski Nemci. V njih smo le	prespale, kolikor spanca smo sploh imele, saj so nas ponoči neštetokrat,	tudi na pol ure, zbujali s kričanjem in z zahtevo “lezi, diži se”. Že ob	prihodu v taborišče in do odhoda 31. oktobra 1949 na grad v Škofji Loki	je bilo slišati kričanje in zmerjanje, da smo belogardistična banda in	podganja zalega, nevredne da živimo. Tako so se izživljali pazniki in	paznice nad nami. Priljubljeno trpinčenje taboriščnic je bilo ure dolgo	stanje na prostoru pred bivališči podnevi v najhujši vročini ali ponoči.	Po celodnevnih fizičnih naporih ob pičli hrani, dolgo časa brez kruha,	je mnogo taboriščnic padlo v nezavest. Prepotrebno spanje so nam kratile	podgane, velike kot male mačke, ki so lezle po nas, nas grizle po	obrazih ali drugih delih telesa. Ležale smo le v oblekah, v katerih smo	bile oblečene ob aretaciji, brez odej, pod nami pa presušena mrva, ki se	je v hipu zdrobila. Tudi spodnjega perila nismo imele. Lidija	Drobnič</p>
					</div3>
				</div2>
				<div2>
					<head>Branili so to, kar so bili in kar so hoteli biti </head>
					<docAuthor>Matija Ogrin</docAuthor>
					<div3>
						<p>Nima vsako slovensko mesto 1000 let dolge zgodovine, Škofja Loka<note	place="foot" n="24">Govor s spominske slovesnosti ob vseh svetih v	Škofji Loki, 30. oktober 2018</note> pa jo ima. Toda s tem, kar sta	škofjeloško mesto in njegova okolica doživela v vojnem času, med	komunistično revolucijo, se verjetno ne da primerjati nobenega dogajanja	v dolgih stoletjih njene zgodovine. Tu so se v vojnem in povojnem času	zgostili dogodki, ki uhajajo vsem običajnim predstavam in izkustvom	vojne; dogodki, ki po svojem značaju izstopajo iz okvirov evropske	civilizacije. Ti dogodki so po svoji nečloveškosti morda primerljivi le	s strahotami turških vpadov ali morda turških predhodnikov – davnih,	skoraj mitičnih nasjeglavcev, ljudstev iz zgodnjega srednjega veka.</p>
						<p>To, kar so partizani delali na Notranjskem in Dolenjskem, je prišlo na	Škofjeloško z majhnim časovnim zamikom, bilo pa je enako – enako	neznansko in v nebo vpijoče. Pomislimo na krvavo rihto v Dolenji vasi	27. januarja 1943, ko so partizani prišli pomorit družino in prijatelje	že prej umorjenega župana Franca Benedika.</p>
						<p>Pomislimo na zlo, ki je doletelo deseterico izmed tistih ubogih ljudi, ki	so se iz bližnjih hribovskih vasi in samotnih kmetij v strahu za	življenje zatekli k sorodnikom v Škofjo Loko, misleč, da bodo tu na	varnem. Toda niso bili na varnem; zvečer 14. marca 1944, ko so v Bičkovi	in Čikovi hiši ti begunci ravno sedeli pri skromni večerji, so v obe	hiši vdrli partizani in jih z brzostrelko, še pri mizi, postrelili.	Starejši Ločani dobro veste, da je po tem pokolu na mestnem trgu stalo	pripravljenih za pogreb devet krst; pobitih pa je bilo deset žrtev.	Kajti fantiča, 6-letnega Janeza Pustovrha s sv. Ožbolta so položili v	krsto k njegovi materi Ivani. Tako sta bila skupaj – v cvetu materinstva	in v cvetu otroštva – položena v grob. Kaj so morali njuni bližnji ob	tem doživljati? Morda so zmogli reči edinole s sv. Ambrožem, ki je	svojemu mrtvemu bratu ob grobu dejal: »Pojdi pred menoj v tisti skupni	dom, kamor vsi želimo in ki si ga zdaj bolj kot vse drugo želim tudi	sam.« To je plemenit človek lahko rekel v duhu; toda navzven, kot človek	v zgodovini, je vendar moral živeti in preživeti, »stati inu obstati«.	Zato so prav na dan pogreba teh žrtev (18. 3. 1944) v Škofji Loki	ustanovili domobransko postojanko; prva pot, na katero so loški	domobranci stopili, je bil pogrebni sprevod žrtev iz Bičkove in Čikove	hiše. Desetih žrtev v devetih krstah. Tako je bilo tudi marsikod drugod	po Sloveniji: vaški stražarji in domobranci so iz lastnega, drastičnega	izkustva vedeli, kaj branijo in pred čim se branijo.</p>
						<p>In nazadnje, tisto najbolj nepojmljivo po koncu vojne, ko so 28. maja	1945 z vlakom pripeljali vrnjene domobrance s Koroške in jih odgnali na	Loški grad, kjer so morali doživeti mučenje in množični pokol – in ob	tem videti tudi popoln poraz pravice ter zmago največje krivice, kakršne	ni videlo 1000 let škofjeloškega mesta in je ni poznala zgodovina	Slovencev od Brižinskih spomenikov do danes. Njihove poslednje zdihljaje	so slišali Lovrenška in Bodoveljska grapa, Veštrska soteska in mnogi	samotni kraji. Tisti kamni, tista drevesa vedo stvari, ki sežejo le v	malokatero človeško srce: nekatera srca zaklepa mrzla ideologija NOB-ja,	druga (tudi naša srca) pa so premajhna, da bi vase lahko sprejela tako	neznanske, gorostasne resnice – morda jih lahko sprejmemo le s sočutjem	in molitvijo.</p>
						<p>In vendar želimo to resnico sprejeti in ohraniti. Zakaj namreč prihajamo	na spominske slovesnosti, zakaj poromamo k soteskam in breznom, kjer	ležijo naši pokojni?</p>
						<p>Prvič, sem prihajamo predvsem zato, da ohranjamo spomin na njih, mučene	in pobite – kot ljudi, kot osebe. Več kot vemo o njih, bolje se jih	lahko spominjamo kot konkretnih ljudi. K temu sodijo vsa prizadevanja,	da se izve čim več o njihovih življenjih in o podrobnih okoliščinah	njihove smrti, kot tudi, da se žrtve identificira in da se z analizo DNK	vzpostavi genetska povezava med njimi in živečimi sorodniki. To je zelo	pomembno in se mora nadaljevati. Po drugi strani je bistveno, da na	žrtve nasilja gledamo kot na osebe, to pomeni, kot na bitja z	neuničljivim, osebnim jedrom, neuničljivim zato, ker je bilo ustvarjeno	po božji zamisli iz Stvarnikove roke je oseba izšla, k njemu se je	vrnila in v njem, tako verujemo, ti ljudje živijo in so nam navzoči.</p>
						<p>Drugi pomemben razlog, zakaj se srečujemo ob mislih na pokojne, zakaj	romamo na odmaknjene kraje, kjer so zasuti, je, da se spominjamo tega,	kaj so hoteli s svojo odločitvijo, da se ne pridružijo OF in da ostanejo	neodvisni od komunizma. Da torej premišljujemo, kaj je bila njihova	»stvar«? Zadnje besede, ki jih izreče umirajoči Hamlet, preden ga zagrne	molk, so prošnja prijatelju: »Razloži mene in mojo stvar, tistim, ki je	ne vedo!« Kaj je bila »moja stvar« domobrancev in drugih žrtev	revolucije? To je kompleksno vprašanje, vendar se ne motimo dosti, če	kratko odgovorimo: hoteli so ohraniti slovenski svet, kakor jim je bil	izročen; svet, ki se je razvil v stoletjih krščanske omike in so ga	gradili z lastnim življenjem; svet, ki ga je utelešala domača kmetija,	polja, delo, cerkev, znamenja ob poteh … To je bil svet, ki gotovo ni	bil lahek in idiličen, marveč tudi težak in trd, vendar je pošten človek	v njem mogel preživeti. Tega sveta niso hoteli zamenjati za lažno	postavljen svet ideologije. Kot je zapisal Justin Stanovnik, ti ljudje	»niso brez razloga poiskali drug drugega, ampak zato, ker so hoteli	braniti sebe, svojo družino, svojo vas, svojo slovensko in krščansko	tradicijo – svojo v zgodovini pridobljeno istovetnost, svojo identiteto	– to, kar so bili, po slovensko povedano. Branili so to, kar so bili in	kar so hoteli biti.« To je bila njihova »stvar« in to moramo	razumeti.</p>
						<p>In tretje, zaradi česar se zbiramo in kar želimo ohraniti, je spomin na	to, kar se je družinam naših pobitih zgodilo potem, po pokolih in po	zmagi revolucije: spomin na svet sirot brez očetov in ovdovelih mater,	spomin na zaničevane otroke, na lačne družine, na neznanske krivice, ko	je bilo celo bolečino žalovanja mogoče pokazati le s tihoto črne rute, s	črno obleko v cerkvi … To je svet naših ljudi, kakršen je ostal po	velikem uničenju, svet, ki bi ga smeli imenovati z bibličnim izrazom	»Izraelov preostanek«. Ali bo ta preostanek pognal zeleno mladiko?</p>
						<p>Tako se nam strnejo tri načela ali razlogi, ki jih imamo posebej v srcu	ob naših pokojnih: pokojni kot osebe, njihova »stvar« ali kultura in	slovenski »Izraelov preostanek«.</p>
						<p>V življenju slovenske družbe je danes toliko stvari, sredi katerih nam je	tesno in kažejo, kot da slovenski narod izgublja stik s sabo: noče	vedeti za svojo zgodovino in zato ne ve, kaj sploh hoče biti; zdi se,	kakor da izgublja svojo v stoletjih težko pridobljeno podobo in	istovetnost … Kako zelo drugačno življenjsko držo so izpričali	domobranci in drugi nasprotniki revolucije, ki so vedeli, kaj so in kaj	hočejo biti.</p>
						<p>Ob vseh svetih nam je posebej v mislih, da ti naši pokojni naprej živijo	v Bogu, kot pravi Knjiga modrosti:</p>
						<p>Duše pravičnih pa so v Božji roki</p>
						<p>in nobeno trpljenje jih ne bo doletelo.</p>
						<p>V Božji roki so ohranjena tudi vsa njihova dobra dela, tudi vsa njihova	dobra prizadevanja za ohranitev tega, kar so bili in kar so hoteli biti.	– Da bi le tudi mi, sodobni Slovenci, uvideli, kaj smo, in spoznali, kaj	hočemo biti.</p>
					</div3>
				</div2>
			</div1>
			<div1>
				<head>Po branju</head>
				<div2>
					<head>Ubogi človek</head>
					<docAuthor>Janez Gašperlin</docAuthor>
					<div3>
						<p>Mohorjeva založba Celovec je leta 2017 izdala zajetno knjigo Mirka	Bogomirja Mikliča z naslovom Sredi krute sile nežno trajam s podnaslovom	Idejno-politična dediščina Edvarda Kocbeka in slovenski kristjani. Avtor	Mirko Miklič, po izobrazbi ekonomist, je temeljito proučil Kocbekovo	življenje, literarno in politično delovanje in njegovo vlogo v	komunistični revoluciji med drugo svetovno vojno in po njej in na	Teološki fakulteti v Ljubljani uspešno zagovarjal doktorsko disertacijo	pod mentorstvom dr. Janeza Juhanta.</p>
					</div3>
					<div3>
						<head>Edvard Kocbek danes</head>
						<p>Kaj bi o njem znala povedati mlajša generacija, recimo dijaki naših	gimnazij? Kaj vedo o njem starejši, rojeni po koncu druge vojne, kaj	menijo o njem tisti, ki so vojno preživeli, kaj o njem slišimo danes?	Odgovori bi bili zelo različni, vsebina prav tako, veliko bi bilo	popolnih nepoznavalcev. Ali pa bi navedli nekaj dobro „prečiščenih“	stavkov, ki skoraj nič ne povedo ... Bil je pesnik, pisatelj, krščanski	socialist – to je pa ja pozitivno, no, krščanski malo manj, bil pa je	tudi socialist, to skupaj pa je že bolje … Sodeloval je v NOB, pridružil	se je Osvobodilni fronti, pa UDBA ga je nadzirala … Skratka, vse kot je	treba! „Naš človek!“ Velika manjšina bi kaj vedela tudi o Kocbekovem	navdušenem sodelovanju in druženju z vodilnimi komunisti že pred vojno	pa o njegovi ključni vlogi za ustanovitev OF. Tržaški pisatelj,	stoletnik Boris Pahor celo meni, da brez Kocbeka ne bi bilo OF. Bolje	poučeni bi rekli, da so že slišali o njegovi soodgovornosti za medvojne	in povojne zločine, ki jih je med vojno zagovarjal in utemeljeval,	Kocbeka bi posledično povezali z genocidom nad slovensko vojsko in	tisoči drugih Slovencev. </p>
						<p>Je potem čudno, da je bil Kocbek proti koncu življenja popolnoma obupan	zaradi svojega sodelovanja s komunisti in Osvobodilno fronto? Žal daleč	prepozno.</p>
						<p>Še najbolj Kocbeka danes „poznamo“ obiskovalci ljubljanskega parka	Tivoli, kjer mu je bil leta 2005, z zamudo enega leta po stoti obletnici	rojstva, postavljen spomenik. Poznamo v navednicah zato, ker ob	spomeniku ni nobenega napisa, ne kdo je to ne kdaj je živel ne kaj je	bil. Je potem to sploh spomenik ali le parkovna oprema? V naravni	velikosti nekdo sedi na klopci blizu tivolskega ribnika. Sklepamo, da je	gotovo pozitivna in pomembna zgodovinska osebnost, če ima v Ljubljani	tako impozanten spomenik na prijaznem kraju. Že mora biti, saj spomenika	v Ljubljani res nima kdorkoli! Blizu ga imata recimo Kidrič in Kardelj.	Zdaj ga ima tudi Boris Pahor, še vedno vitalen zamejski pisatelj, tudi	njemu je bil postavljen ob stoletnici, leta 2013. V Tivoliju sta torej	skupaj dva pomembna literata, to bi vedeli samo, če bi nam kdo povedal,	napisa ni nobenega! Toda eden je bil tudi revolucionar; za katero vlogo	so Kocbeka počastili s tem „nespomenikom“? Najbrž bi komunisti tudi brez	Kocbekovega prispevka izvedli krvavo revolucijo, saj so znali pod krinko	t. i. NOB in na številne druge načine iz učbenika oktobrske revolucije	privabiti v partizanske vrste tudi domoljube iz krščanskih množic, ki so	večinoma nato morali postati vojaki revolucije. Kocbekovi krščanski	socialisti pa so partiji takrat vendar močno pomagali pri zavajanju	slovenski ljudi. Tako pri vtisu o pluralnosti OF pri izvedbi	komunistične revolucije kot posledično pri prevzemu oblasti, ki je	nikoli niso zares izpustili iz rok.</p>
						<p>Mu je spomenik postavljen prav zato?</p>
					</div3>
					<div3>
						<head>Knjiga o Kocbeku</head>
						<p>Pisati o Edvardu Kocbeku je še danes nehvaležno opravilo, posebej v	deželi „več resnic“. Ker je usodna osebnost za slovensko zgodovino	prejšnjega stoletja, se v zvezi z njim na osnovi njegovega delovanja in	pisanja tako ali drugače presoja dogajanje v prejšnjem stoletju v	Jugoslaviji in Sloveniji.</p>
						<p>Pohvala avtorju, da se je sploh lotil tako zahtevne teme. Kot bi na	primer bila tudi knjiga o Kardelju, Kidriču ali pa so knjige o	revoluciji ali partizanstvu.</p>
						<p>Ta zapis poskuša osvetliti Kocbeka, njegovo življenje in delovanje, kot	je to mogoče povzeti iz vsebinsko bogate Mikličeve knjige. </p>
						<p>Bralcu Zaveze, ki ga Kocbekovo življenje in delo zanimata, vsekakor	priporočam, da knjigo prebere. Veliko bo izvedel o tistem času, marsikaj	bo razumel bolje kot zdaj, saj se je avtor zelo potrudil, o Kocbeku pa	so v knjigi obširno spregovorili nekateri znani Slovenci.</p>
					</div3>
					<div3>
						<head>O Kocbeku poznavalci in sopotniki</head>
						<p>Knjiga obsega 446 strani, uvodno besedo sta prispevala dr. Janko Prunk in	avtor, obsežno celovito spremno besedo pa dr. Janez Juhant, sijajen	poznavalec Kocbeka kot tragičnega politika, ki ga je duhovni zanos gnal	v revolucionarni ples.</p>
						<p>Avtor navaja, da je bilo o Kocbeku že veliko napisanega, tako v diplomski	nalogi Borisa Pahorja kot v delih Janka Kosa, Igorja Omerze, Andreja	Inkreta, Mihaela Glavana in Janeza Juhanta, tudi drugega gradiva je	veliko. Pogrešal pa je analize Kocbekove ideje o socialni pravičnosti,	predvsem pa podrobnosti o Kocbekovi vlogi med drugo vojno in po njej in	o sodelovanju in odgovornosti za izvedbo komunistične revolucije v	Sloveniji. Večina objavljenega Kocbeka ne povezuje neposredno z	revolucionarnim nasiljem niti ne s pobijanjem političnih nasprotnikov,	ne med vojno niti po njej, pri čemer pa se ni mogoče izogniti Kocbekovi	odgovornosti v smislu idejne podpore komunistični revoluciji. O tem	pričajo njegovi zapisi, kjer izraža razumevanje za najbolj odmevne	zločine med vojno in jih na svoj način opravičuje.</p>
						<p>Posebej zanimivi v Mikličevi knjigi so vsebinsko bogati pogovori s	sopotniki in poznavalci Kocbekovega političnega in literarnega	delovanja. Avtorju knjige so na podobna vprašanja odgovarjali Viktor	Blažič, Boris Pahor, Igor Omerza, Justin Stanovnik, Alojz Rebula, France	Bučar, Ivan Štuhec, Janko Kos, Janez Stanovnik, Veno Taufer in Peter	Kovačič Peršin.</p>
						<p>Njihova politična in svetovnonazorska opredelitev in predvsem odnos do	komunistične revolucije in državljanske vojne pogojujeta videnje Kocbeka	v zelo različnih odtenkih, za nekatere je junak in velikan 20. stoletja,	za druge velik literat in eden ključnih za slovensko nesrečo 20.	stoletja, največjo v narodovi zgodovini.</p>
						<p>Vprašani ocenjujejo njegov bogat literarni opus, njegovo ostro	nasprotovanje delovanju Cerkve in v času med obema vojnama in med drugo	svetovno vojno Kocbekovo vodilno vlogo v krščansko socialnem gibanju,	občudovanje marksizma, sprejetje komunizma, ki naj bi bil po Kocbekovem	trdnem prepričanju v povezavi s krščanskim naukom pravi način za	potrebne spremembe v slovenskem narodu in družbi. Za nekatere je Kocbek	največji slovenski pesnik 20. stoletja (Peter Kovačič Peršin), drugi	menijo, da bi lahko prejel Nobelovo nagrado za svoj literarni opus	(Alojz Rebula, pa ne samo on), najde se tudi kdo, ki meni, da je Kocbek	največja slovenska osebnost 20. stoletja … in da ima konkurenco le v	Kidriču (Janez Stanovnik)!</p>
						<p>Ob slednji oceni Janeza Stanovnika se potemtakem ne čudimo ljudem, ki so	preživeli drugo vojno in komunistični teror v Ljubljani in so s strahom	govorili o treh K (Kidrič, Kardelj, Kocbek) kot odgovornih za atentate	in umore civilistov na raznih koncih Slovenije. Bo že res, če ga je	Stanovnik tako visoko postavil, prezrl mnoge, od generala Rudolfa	Maistra do Jožeta Pučnika ...</p>
						<p>Kocbek je bil vsekakor vključen, zavezan in s tem soodgovoren za medvojni	in revolucionarni razplet na Slovenskem. Njegova vloga v komunističnem	taboru je bila ena ključnih, vsekakor je možno govoriti o posredni	odgovornosti, ki se kaže zlasti v naknadnem odobravanju in potrjevanju	storjenih zločinov, ki jih je nemogoče opravičiti. Kar samo se poraja	vprašanje, kako je lahko nekdo kristjan, a hkrati sodeluje z	ukazodajalci morije in izkazuje razumevanje za revolucionarni teror nad	ključnimi ljudmi v politiki in družbi, pa naj gre za raven države ali za	manjše kraje. In s tem še toliko bolj nad stotinami in tisoči civilistov	med vojno!</p>
						<p>Bralec je lahko pretresen, ko prebere Kocbekov stavek, da „v Natlačenovi	likvidaciji doživljam zakonito porajanje novega prava, revolucionarnega	prava in občutka za pravico ..." in da „revolucionarni proces s	kaznovanjem tirana odpravlja staro pravo in postavlja novo“.</p>
						<p>Ali citat iz Kocbekovega dnevnika z dne 27. septembra 1945, potem ko je	prebral poročila, ki so jih v London pošiljali iz protikomunističnega	tabora: „Pravi stud me je prevzel. Neznanje, nespretnost, laž,	hinavščina, sovraštvo. To so dokumenti katoliške degeneracije na	Slovenskem ... Kako prav je, da teh ljudi ni več na oblasti. Zdaj vidim	da svež veter veje na Slovenskem.ʺ</p>
						<p>To je Kocbek zapisal v svoj dnevnik po štiriletni revolucionarni moriji	med vojno in po njej!</p>
						<p>Ob navedenih dveh citatih, pa seveda ne samo zaradi teh dveh, je Justin	Stanovnik v daljšem zapisu o Kocbeku, ki je objavljen v Mikličevi	knjigi, neko razmišljanje končal z vzklikom: „Ubogi človek!“ Tudi zaradi	stavka, izrečenega na partijskem shodu na Cinku 5. julija 1942: „Tudi	mi, dragi tovariši, tudi mi zaupamo vaši človečnosti!“ Kakšen je bil	človek, ki je lahko julija 1942, po enoletnem boljševiškem terorju in	več sto umorjenih, kaj takega rekel, se sprašuje Justin Stanovnik.</p>
					</div3>
					<div3>
						<head>Mladost in ...</head>
						<p>Edvard Kocbek se je rodil leta 1904 v Svetem Juriju ob Ščavnici. Oče je	bil cerkovnik in organist. Družino je spremljala revščina, z nekaj	malega zemlje pa so živeli v lepem kmečkem okolju in naravi, ne tako	drugače od drugih v tistih krajih in tistem času. Kocbek je bil	ministrant, zvonar in deklamator, očetu v pomoč pri cerkvenih opravilih.	Cerkev je bila za malega Kocbeka drugi dom, kraj vsakdanjega obiska.</p>
						<p>Z 12 leti je odšel na gimnazijo na Ptuj, kasneje pa na klasično gimnazijo	v Maribor. Očetova mobilizacija v prvi vojni ter revščina, ki jo je	občutil v mestu, sta zanj pomenili prelom z otroštvom in prvi	življenjski pretres. V Mariboru se je Kocbek veselil Maistrovega	junaštva in nove države. Po maturi leta 1925 se je vpisal na mariborsko	bogoslovje, pred koncem drugega letnika pa iz ne povsem znanih razlogov	iz njega izstopil, kot vzrok navaja doživeto „krivico“. To je bil drugi	pretres v Kocbekovem življenju, o čemer je veliko napisal, ni pa	povedal, kakšna krivica naj bi se mu zgodila. Podal se je v Ljubljano na	študij romanistike, postal urednik mladinskih glasil Križ na gori in	Ogenj, začel sodelovati pri Krekovi mladini in krščansko socialnem	gibanju, bil je urednik njegove revije Dejanje. Eno študijsko leto je	preživel v Berlinu, leta 1928 je že pisal o razmerju katoličanov do	marksizma ... Po diplomi leta 1930 se je kot profesor francoščine	zaposlil na Hrvaškem. Tja je šel, ker v Sloveniji službe ni dobil, kar	ga je kot tretje v življenju zelo prizadelo. Dve leti kasneje je postal	štipendist francoske vlade in je bival v Lyonu in Parizu, nato služboval	v Varaždinu in od leta 1936 poučeval na bežigrajski gimnaziji v	Ljubljani. Leto kasneje je napisal odmevni esej Premišljevanje o	Španiji, ki je povzročil ostro in usodno delitev v slovenskih katoliških	krogih.</p>
						<p>To je bil četrti prelomni dogodek v Kocbekovem življenju. „Odpadnik“ iz	krogov institucionalnega katolištva Kocbek se je vse bolj zbliževal z	idejami Kardelja, Prežiha, Kidriča, ki jih je spoznal v Parizu.</p>
						<p>Edvard Kocbek je bil sicer zgleden družinski človek, mož in oče treh	otrok, poročil se je nekaj let pred drugo vojno.</p>
					</div3>
					<div3>
						<head>…. sodelovanje s komunisti</head>
						<p>S skupino krščanskih socialistov se je kmalu po okupaciji pridružil tako	imenovani OF, gotovo povsem v začetku upravičeno prepričan, da gre za	boj proti okupatorju, ne pa zlasti za „narodno osvobodilni boj“, čeprav	direkten prevod iz srbohrvaščine pove, da je šlo za tudi jezikovno	zakrito komunistično revolucijo. Kar pa bi, po nekaterih mnenjih iz	današnjih levih krogov „največji Slovenec 20. stoletja in najbolj	inteligenten Slovenec prejšnjega stoletja“ moral in mogel spoznati zelo	hitro, če bi seveda hotel in si upal. Pa je raje v svojih spisih in	dnevniku stalno opravičeval tovarišijo in samega sebe.</p>
						<p>Po ilegali v Ljubljani je 17. maja 1942 odšel v vodstvo OF v Rog. Tam ga	je kmalu doletela vest o strahopetnem VOS-ovskem atentatu dne 26. maja	1942 na dr. Lamberta Ehrlicha na Streliški cesti sredi Ljubljane. Ni mu	bilo posebej težko obrazložiti in utemeljiti „neogibnosti in	zakonitosti“ tega umora! 28. maja, dva dni po Ehrlichovem umoru, je v	svoj dnevnik zapisal. „Tudi v meni še utripa sled romantične	revolucionarnosti, želim jo čim prej oplemenititi z jasnimi in	neizprosnimi zakoni revolucionarne stvarnosti.ʺ In ne ostaja zgolj pri	tem, dodaja še : „Vse doslej sem se pripravljal, zdaj se začenja moje	resnično življenje, zdaj moram napeti vse sile. Zdaj je prišla ura	dokončnih odločitev. Na eni strani puščam igrivost duha, na drugi strani	usodnost časa, v sredini pa grabim za neugneteno in nedognano zgodovino.	Proč pomisleki in pridržki, pripravljen in prepričan stopam v tok	dogajanja. Začenjam do kraja odgovorno življenje. Nič nisem, če svojih	dejanj ne podpišem s svojo krvjo.“ Čez nekaj dni so tudi Kocbekovega	prijatelja Aleša Stanovnika, krščanskega socialista v vrhu OF, Italijani	ustrelili kot talca v Gramozni jami. Njegovo smrt so spremljali namigi,	da so ga Italijanom izdali komunisti, ker jim ni bil poslušen. Kocbek pa	naj bi zapisal, da so ga Italijanom izdali „belogardistiʺ (če jih ni	bilo, pa jih je bilo treba „ustvariti“ – op. pisca). Ni trdnih dokazov,	da je Kocbek to v resnici zapisal, dejstvo pa je, da je Kocbek ostal	„trden“, verjel je v OF in „boj proti okupatorju“, zlasti pa v	potrebnost korenitih „sprememb“ v slovenski družbi, ki so se na krvav	način, ki ga verjetno vendarle ni želel niti kakorkoli ukazoval,	dogajale pod krinko „NOB“. Je pa iz njegovih zapisov mogoče razumeti, da	„tovariši“ delujejo v pravi smeri in je revolucionarne zločine na sebi	lasten način „znal pojasniti in opravičiti“! In nanje pristajati vedno	znova.</p>
						<figure>
							<graphic url="slike_z_110/z_110_52.png"/>
							<head>
								<name> </name>
							</head>
						</figure>
						<p>Novembra 1943 je s slovensko delegacijo odšel na zasedanje AVNOJ v Jajce,	nato pa deloval zunaj Slovenije, v Bosni, doživel je tudi desant na	Drvar in rešitev v Bari. Da je bil zelo visoko v komunističnem projektu,	priča tudi to, da je julij in avgust 1944 kot Titov odposlanec prebil v	Vatikanu, kasneje se je zadrževal na Visu in prišel v osvobojeni	Beograd.</p>
						<p>Po koncu vojne so do Kocbeka v Beograd prišla obvestila o pomoru vrnjene	slovenske vojske in mnogih drugih. Dobil pa je Kidričevo zagotovilo, da	so to le zlonamerne govorice. Kocbek je deloval naprej, kot da je	Kidriču verjel, znal je odganjati zase nesprejemljive vesti, ker je	vendar tako dolgo sodeloval pri revolucionarnem pohodu na oblast. Tudi v	marsikaterem svojem pisanju je poskušal razlagati svojo vlogo med vojno	in posredno odgovornost za dogajanja, se opravičevati pred samim seboj	in zgodovino. Čeprav je tako: ali si zraven ali pa te ni. Kdor molči	...</p>
						<p>Po koncu druge vojne je bil do marca 1952 jugoslovanski poslanec,	minister, podpredsednik prezidija slovenske „ljudske“ skupščine. Marca	1952 je moral odstopiti z zadnje funkcije in bil umaknjen iz političnega	življenja. Komunistična partija v Sloveniji je ocenila, da ga ne	potrebuje več in da je zanjo postal nevaren zaradi knjige Strah in	pogum, ki je izšla oktobra 1951.</p>
						<p>Edvarda Kocbeka so njegovi, več kot deset let tesni sodelavci primorali v	kulturni molk, po skoraj desetletju pa je spet lahko objavljal. Za	zbirko pesmi Groza je leta 1964 prejel tudi Prešernovo nagrado.</p>
						<p>Slovenska matica, Založba Obzorja, Mohorjeva v Celju, Cankarjeva založba	so izdajale Kocbekova dela, ponatisnile Tovarišijo, Dnevniške zapise iz	let 1938 do 1942 ter številna druga dela.</p>
						<p>Kocbek je znova vznemiril režim leta 1975, ko je v Trstu izšel zbornik	Edvard Kocbek, pričevalec našega časa, ki sta ga pripravila Boris Pahor	in pred nedavnim umrli Alojz Rebula. Kocbek odgovarja tudi na vprašanja	o vlogi krščanske skupine v OF in o povojnem pomoru domobrancev. Istega	leta so Naši razgledi Kocbekov intervju s Pahorjem v celoti objavili v	Ljubljani. Režim je očitno ocenil, da je Kocbek primeren za odstiranje	zavese za uradno skrbno zamaskiranim Zločinom. Sta zato spomenika	Kocbeku in Pahorju blizu skupaj v Tivoliju?</p>
						<p>V Mikličevi knjigi se lahko seznanimo z obširnim Kocbekovim literarnim	delovanjem, ki je bogato in raznovrstno. Pravzaprav bo vsakdo, ki bo	prebiral Mikličevo knjigo, obžaloval, da se Kocbek ni udejstvoval samo	na kulturnem področju! Bo ali pa bi moral, glede na Kocbekovo politično	delovanje s tako strahotnimi posledicami za slovenski narod.</p>
						<p>Edvarda Kocbeka je totalitarna oblast leta 1952 uradno izločila iz svoje	politike, v kateri je imel nazivno visoke funkcije z vprašljivim	odločujočim vplivom.</p>
						<p>Tajna policija ga je do smrti strogo nadzorovala. Umrl je 3. novembra	1981. Na državniškem pogrebu ob nenavadno zgodnji uri, 15 minut čez	deveto, je v imenu partije govoril Milan Kučan, takrat predsednik	skupščine. Cerkvenega pogreba ni opravil nadškof Alojzij Šuštar, pač pa	njegov pomočnik Stanislav Lenič.</p>
					</div3>
					<div3>
						<head>Kocbek osebno</head>
						<p>O Kocbeku kot osebnosti nam največ povedo njegova literarna dela Strah in	pogum, Tovarišija, eseja Premišljevanje o Španiji in Razumnik pred	odločitvijo.</p>
						<p>Sam zase pravi, da je bil vse življenje strahopeten in se je brez uspeha	bojeval zopet to telesno in duševno muko. Je morda zato občudoval	„pogumneʺ in dobro organizirane komuniste, ki se niso ustavljali pred	nobeno oviro, zanje niso veljali nobeni zadržki? Ob njih se je očitno	čutil močnega, uspešnega. Uresničevalca svojih sanj? Je zato opravičeval	zločine, molčal, ko bi moral kričati, je zato vztrajal, ko bi moral	tvegati in oditi? Je videl samo končni cilj: „novega človeka in pravične	družbene razmere“, ne gleda na način, kako se ta cilj poskuša doseči in	kako se hkrati dejansko dogajanje odvija v prav nasprotno smer?</p>
						<p>„Kakšen človek je bil Kocbek, da se nikoli ni ustrašil samega sebe, da bi	v tem, kar je zagledal v sebi, ne videl prepovedi, da gre naprej? Ali mu	pesniška obdarovanost ni zagotavljala oči, ki bi bile sposobne vedno	znova spregledati protinaraven pohod revolucij? Kako se je mogel tako	ideološko izdelati? Kako mu je uspelo, da se je tako ustrojil, da je	sprejemal svet, ki so ga pod grobimi reflektorji revolucije izdelovali	napol pismeni politkomisarji?“ o Kocbeku razmišlja Justin Stanovnik. „En	pol Kocbekove miselnosti predstavlja visoka duhovnost krščanskega izvora	– ni naša stvar, a to lahko ve vsak, da je Kocbek vseskozi bil in hotel	biti kristjan. Drugi del njegove intuicije pa predstavlja odsotnost	nečesa, čemur ne moremo reči drugače kot razum, ki ga krščanstvo ni	nikoli izključilo ne v teoriji ne v praksi,“ tako o Kocbeku še govori	Justin Stanovnik in zaključi: „Ko prebiramo Kocbekova dela, nas obhajata	veselje in muka – veselje ob njegovih intuitivnih prodorih v bit in muka	ob njegovih kaotičnih umestitvah v svet. Kocbek je bil izkoriščan	človek, a ker je prinesel iz krščanstva idejo žrtve, je na to – na nekem	napačnem terenu – pristal. Na površini se je upiral, a okope, ki jih je	gradil – ker ni bil v identiteti s seboj – sproti rušil.“</p>
						<p>Kocbeka so nedvomno oblikovale življenjske okoliščine, relativna revščina	v mladosti, ki jo je občutil zlasti v občutljivem času šolanja v	Mariboru, zaradi njegove tudi utopične kritičnosti so ga zavračali v	cerkveni hierarhiji, izstopil je iz bogoslovja, kar je bil eden usodnih	življenjskih prelomov. Kako hitro lahko na mladega zanesenjaškega	iskalca pravičnega sveta usodno vplivajo srečanja s takratnimi šolanimi	komunističnimi revolucionarji, vrstniki Kidričem, Prežihom, Kardeljem,	potemtakem ni tako težko razumeti. Nedvomno je Kocbek čutil socialne	probleme, njihovega reševanja pa se ni znal lotiti na organiziran	politični način. Krščanski socialisti niso bili organizirani kot	politična stranka, Kocbek je verjel, da njihov program lahko uveljavi	skupaj s komunisti. In njemu so žal verjeli mnogi slovenski možje in	fantje, ki jih je Kocbek navdušil in prepričal za partizanstvo in s tem,	kot se je kmalu izkazalo, tudi za komunistično revolucijo. Za slednjo pa	nikoli, niti v Intervjuju z Rebulo in Pahorjem leta 1975, ni hotel	sprejeti soodgovornosti niti ni izgubil zaupanja v svoje revolucionarne	sopotnike, ki so na zločinski način prišli na oblast in pahnili narod v	dolgoletno diktaturo.</p>
					</div3>
					<div3>
						<head>Prepozno in žal le etapno spoznanje</head>
						<p>In kako se je vse skupaj končalo?</p>
						<p>Nekaj nam pravzaprav sporoči Edvard Kocbek sam v svojem dnevniškem zapisu	iz leta 1976: „Kupa grenkobe se je zvrhala. Najbridkejše ure v mojem	življenju. Prvič v življenju mi je iz globine žal, da sem se rodil kot	Slovenec. In prvič po tridesetih letih mi je postalo iz vseh vlaken	mojega človeka žal, da sem se odločil za partizanstvo. Komunizem je	resnično satansko maščevalna in infernalna sila.«</p>
						<p>Ste opazili, da tudi v tem zapisu ni omenjena revolucija, pač pa le	partizanstvo? Kot da je bilo mogoče tesno sodelovati s Kidričem in	Kardeljem brez udeležbe pri revoluciji? Ki jo je Kocbek v vsej strahoti	moral spoznati že takoj na začetku. Bil pa ji je osebno tako zavezan, da	je tudi zaradi svojega značaja – samovšečnosti in nezmotljivosti – ni	želel zapustiti. Raje se je stalno zatekal k literarnim samoprevaram o	svoji vlogi in partijske zločine utemeljeval na vse mogoče načine.	Povsem nesprejemljive za vsakogar, pa naj bo kristjan ali ateist.</p>
						<p>Janko Kos, ki je Kocbeka osebno poznal od leta 1951, je prepričan, da je	ostal komunizmu in socializmu zvest do smrti, ker ni hotel priznati, da	se je kakorkoli zmotil v svoji izbiri – to je bila njegova življenjska	izbira. </p>
						<p>Kakšna je bila, pa je povedal Justin Stanovnik:</p>
						<p>„Pri vrednotenju Kocbekove vloge moramo vendarle vseskozi misliti na	posledice, ki jih je v našem narodu – v njegovi duši – povzročil	boljševiški angažma. Ali lahko kdo zagotovo reče, da rane, ki so nam	bile tedaj zadane, ne nosijo smrtnih klic?“ </p>
					</div3>
				</div2>
				<div2>
					<head>Nadeža Beljakova et. al.: <emph>»Ni Boga« - Cerkve in komunizem. Zgodovina	spora</emph>
					</head>
					<docAuthor>Janez Juhant</docAuthor>
					<div3>
						<p>Knjiga odslikava spor v moderni družbi, ki ga je povzročil razvoj	kapitalizma, povezanega z razvojem liberalizma in komunizma, ter	predstavlja brutalnost ruskega boljševizma, ki je povzročila	opustošenje, uničenje človeka in njegovih dosedanjih pridobitev. Vzroki	so bili socialni: neurejenost družbenih razmer v Rusiji pred revolucijo	ter povzpetniška sla boljševikov, da bi v zmedenih razmerah za vsako	ceno, ne glede na človeške žrtve, prevzeli oblast.</p>
						<p>Prvi del je posvečen tekmovalnosti (rivalstvu) med nastajajočim	komunizmom ter krščanstvom v 19. stoletju. Odločilno usmeritev je takemu	revolucionarnemu izključevalnemu tekmovanju dala francoska revolucija	leta 1789 z ostrim nasprotovanjem katoliški Cerkvi in veri. V veliki	meri se je z njo institucionaliziralo sporno razmerje med katoliško	Cerkvijo in laično (sekularno) moderno družbo, ki je prevzemala	liberalne in komunistične nazore. Poglavitni razlog za razkol v družbi	moderne pa so bili družbeni spori in rastoča neravnovesja v družbah, ki	jih je povzročila selitev ljudi s podeželja v mesta, razmah delavstva in	predvsem nepravičnost do delavcev, ko so delodajalci uporabili neurejene	družbene razmere in množitev delovne sile za izkoriščanje, kar je	povzročalo pravo bedo novega delavskega sloja. Socialno vprašanje je	postalo preizkusni kamen družbenih razmer. Ozaveščeni in zavzeti možje	obeh Cerkva: katoliške, kot W. E. von Ketteler, in evangeličanske, kot	J. H. Wichern in drugi, so spodbujali družbo in državo k reševanju	problemov, vendar so se uspehi kazali korakoma in dolgoročno. Sicer ima	že Sveto pismo določene prvine komunitarizma oziroma skupnostnega	oblikovanja življenja. Na drugi strani sta K. Marx in Fr. Engels na	podlagi sekularnih in proticerkvenih idej v novih razmerah postavila	svojo zasnovo revolucionarne prenove družbe. Cerkveni nauk in neurejene	družbene razmere ter pritisk marksizma, ki zahteva nasilno presnovo	družbe, pa so oblikovali podlage za ustrezno reševanje družbenega	vprašanja v cerkvah. V katoliški je Leon XIII. z okrožnico <emph>Rerum	novarum </emph>(<emph>Nove stvari</emph>) dal odločilno spodbudo za	razvoj sodobnega družbenega nauka katoliške Cerkve. Tudi evangeličanske	cerkve so se odzvale na zahteve časa. Ti tokovi so v različicah tako v	Cerkvah kot v sekularni družbi v okviru marksizma sprožili	socialno-demokratska gibanja: od korenitega revolucionarnega marksizma	in socialne demokracije na laični do krščanskosocialnih gibanj na	krščanski strani. Konec 90. let 19. stoletja so se namreč po Evropi	razvila krščansko-socialna gibanja, ki so dala podlago za	krščansko-socialne politične stranke. Pri nas je odločilno vlogo pri	organiziranju krščansko-socialnega delavstva odigral Janez Ev. Krek s	sodelavci. Katoliško gibanje na začetku 20. stoletja pri nas je v veliki	meri zasluga njegove darovite, k človeku in njegovim potrebam usmerjene	osebnosti ter sposobnosti organizirati in osamosvojiti slovenskega	delavca in tudi kmeta. Vsi krščanski socialisti po Evropi so razumeli	sporočilo Evangelija kot temelj družbenega zavzemanja za pravičnost,	predvsem delavcev; Krek je zaklical leta 1892 na Prvem katoliškem shodu	v Ljubljani: »Delavcem ne delimo milosti, pač pa pravičnost.«</p>
						<p>Drugi del obravnava zapletene družbene razmere v Rusiji pred revolucijo,	vlogo in pomen ruske pravoslavne Cerkve v teh procesih ter potek	boljševistične revolucije do leta 1945. To izjemno stresno in za	sovjetskega človeka tragično obdobje ima svoje korenine v več	dejavnikih. Ruska družba se je konec 19. stoletja razvijala v izredno	protislovnih razmerah. Ruska pravoslavna Cerkev je bila kot pomemben	družbeni dejavnik pogosto tudi ovira za družbene reforme. Sicer so tudi	člani Cerkve npr. skupina 32 duhovnikov iz St. Peterburga ali arhimadrit	in profesor ter kasnejši škof Mihail Semjonov zahtevali prenovo Cerkve	že pred revolucijo. Kljub temu pa je vodilni del Cerkve nasprotoval	reformam. Seveda pa se je glavni del Cerkve iz razumljivih idejnih	razlogov izrecno uprl boljševiški revoluciji. Tako je poleg načelnega	idejnega nasprotovanja komunizmu praktična opredelitev Ruske pravoslavne	Cerkve kot drugih cerkva proti boljševiški revoluciji imela težke	posledice za življenje vernikov in celotne Cerkve. V ločitev Cerkve od	države je bil vključen tudi dosleden in popoln nadzor nad vsako	dejavnostjo cerkvenih ljudi, ki je pomenil stalno šikaniranje cerkvenih	predstavnikov, posebno če so vztrajali v samostojni verski in družbeni	drži, izključitev Cerkve iz družbe ter preganjanje in zapiranje	kristjanov. Voditelj Cerkve patriarh Tihon se je takoj znašel v hišnem	priporu, bil izpostavljen pritiskom, tako da je v nepojasnjenih	okoliščinah umrl leta 1925. Vse premoženje Cerkve je bilo zaplenjeno,	cerkve zaprte, dejavnost vernikov pa izrinjena v ilegalo. Religija je	bila označena kot sovražnik industrializacije in napredka. Verniki in	kleriki so se v težkih razmerah znašli, kakor so mogli. Oblast je	skušala deliti in vladati, tj. razdeliti vodstvo Cerkve, da bi jo laže	pokorila. Milijoni vernikov in duhovnikov so bili zaprti, pregnani v	Sibirijo in drugam. Ne glede na vse so verniki in drugi državljani kljub	preganjanjem in šikaniranju ohranili samostojno držo. Posebno ostro je	režim nastopil zoper grško-pravoslavno Cerkev v Ukrajini. Ukrajinci so	bili že tako deležni svojskega preganjanja in narodnega iztrebljanja	(holodomor). Tudi druge pravoslavne Cerkve so bile preganjanje, posebno	Cerkev v Gruziji, ki so ji zaplenili vse imetje. Podobno so zatirali	tudi Cerkev v Armeniji. Izredno žilavo so Sovjeti preganjali katoličane	in protestante, ki so imeli stik z Zahodom. Nekoliko se je za vse	položaj izboljšal med drugo svetovno vojno, ko je država potrebovala	pomoč Cerkve za obrambo proti nacistom. </p>
						<figure>
							<graphic url="slike_z_110/z_110_53.png"/>
							<head>Nadezhda Beljakova/Tohmas Bremer/Katharina Kunter. »<emph>Es gibt	keinen Gott!«: Kirche und Kommunismus. Eine Konfliktgeschichte.</emph>Založba Herder 2016, 255 strani. <name> </name>
							</head>
						</figure>
						<p>Tretji del govori o položaju in razmerah Cerkva v SZ in v drugih	komunističnih deželah po drugi svetovni vojni. Sicer se je položaj delno	izboljšal, vendar so tudi pod Hruščovom verniki zelo trpeli. Izrazito se	je okrepil tako imenovani 'znanstveni boj' zoper religijo. </p>
						<p>Ker je veliko srednjeevropskih katoliških in evangeličanskih skupnosti	padlo pod komunistične režime, se je tudi tam podobno kot prej v SZ	razmahnila protiverska gonja proti katoličanom, evangeličanom in drugim	kristjanom. Razmere so nam znane iz jugoslovanskega komunizma, ki glede	boja zoper vero in Cerkev, posebno v Sloveniji, ni zaostajal za	sovjetskim. Mednarodno politično je igral v teh preganjanjih pomembno	vlogo odnos med Cerkvami oziroma ekumensko gibanje. Z njim se je	postavljalo ne le vprašanje dialoga krščanskih Cerkva med seboj, pač pa	tudi vprašanje mednarodnih odnosov komunističnih držav, ki so prek	ekumenizma skušale – posebej seveda Moskva – izkoriščati ekumenizem za	svoj mednarodni prestiž. Položaj v drugih komunističnih državah je bil	zelo različen. Zanimivo, da se je odnos komunistov do Cerkva oblikoval	tudi glede na pravni sistem, ki ga je imela določena država. Večina	držav je sicer priznavala svobodo veroizpovedi in svobodo mišljenja,	obenem pa je uvajala strog nadzor nad verniki oziroma Cerkvami in vero.	To velja tako za NDR (Vzhodno Nemčijo) kot za druge države, čeprav je	med njimi, glede na versko izročilo, vlogo Cerkve itd., razlika.	Romunska pravoslavna Cerkev je bila npr. tesno povezana z nacionalno	identiteto, in to so komunisti spretno izrabili za stabilizacijo	sistema. Teže je bilo v Romuniji madžarskim katoličanom in protestantom	v Sedmograški. Večina držav je katoliško Cerkev bolj ostro kontrolirala	kot pravoslavno – prim. Jugoslavija – ker je bila del mednarodne Cerkve	in povezana s Svetim sedežem v Rimu tudi prek diplomatskega	predstavništva. V Jugoslaviji so vladali pri odnosih režima do	pravoslavne, katoliške in evangeličanskih Cerkva ter islamske skupnosti	različni pristopi. Posebno so se vsi komunistični oblastniki ostro	lotili grškokatoliških Cerkva, tj. vzhodnih Cerkva, združenih z Rimom,	in jih v večini držav prepovedali oziroma ukinili, posebno seveda v	Ukrajini. Metropolit Josef Slipyj je bil zaprt in potem izgnan. Kljub	temu so verniki in duhovniki opravljali molitve oziroma bogoslužje,	včasih kar pred zaprtimi cerkvami. Posebno trden in v narodu utemeljen	položaj je imela Cerkev na Poljskem, ki je zato pripomogla k spremembam	leta 1989, na kar sta vplivala izvolitev Karola Wojtyłe za papeža Janeza	Pavla II. in tudi delovanje poljske Solidarnosti. Tudi evangeličanske	Cerkve so bile, čeprav niso imele vse central v Nemčiji ali drugod, v	razmeroma težkem položaju, so pa njihovi verniki v zahodnih državah	podpirali njihovo versko življenje in delovanje s pomočjo v denarju,	knjigah ter z obiski predstavnikov pri njih.</p>
						<p>Povsod pa se je v teh državah odvijal zanimiv proces prilagajanja	razmeram – od socialistične teologije Vekoslava Grmiča v Sloveniji do	dialoga čeških protestantov pod vodstvom Jozsefa L. Hromadke in drugih	vernih predstavnikov, ki so iskali »<emph>modus vivendi«</emph> – način	življenja v zahtevnih razmerah. S tem se je postavljalo tudi vprašanje	sodelovanja s tajnimi službami, ki se jim je bilo zelo težko izogniti,	zaradi česar je ta problem še vedno 'v zraku' tudi v postkomunističnih	državah in vpliva tudi na potek tranzicije. Zdi se, da je Slovenija v	tem smislu zelo obremenjena, saj se prenova Cerkve v postkomunizmu	odvija z bolečimi povezavami ljudi in tudi predstavnikov Cerkve z	službami Udbe, ki še danes obvladujejo slovenski politični in družbeni	prostor. Na drugi strani imamo disidente v SZ, na Češkem in drugod, tudi	v Jugoslaviji, ki so bili zaprti, a so vztrajali v izpovedovanju svobode	vesti in vere. Proces varnosti in sodelovanja v Evropi – helsinški	proces: KVSE je pomembno vplival tudi na širjenje svobode veroizpovedi,	čeprav so komunistični režimi v svojih državah praviloma stalno držali	roko nad Cerkvami in religijami. Tako je nadškof Jermogen Golubev v SZ	pisal Nikitu Hruščovu, da je dolžan na podlagi sovjetske zakonodaje	zagotavljati svobodo veroizpovedi in vernikom pustiti, da se udeležujejo	bogoslužja in izpovedujejo svojo vero tudi v javnosti. Na Madžarskem je	bilo zelo močno gibanje Georgija Bulanyja, imenovano bokor, ki je	zagovarjalo nenasilje ter ekološko in odprto družbo. Predstavnike je	oblast preganjala, a so kljub obsodbam vztrajali pri nenošenju orožja.	Na Češkoslovaškem imamo Karto 77 in tudi drugod so taka gibanja	pripomogla k spremembi sistema. Glavni vzrok njegovega padca pa je bila	predvsem ekonomska neučinkovitost. </p>
						<p>Izjemno vlogo sta imela, kot že rečeno, v vseh državah ekumensko gibanje	in podpora organizacij v izgnanstvu, ki so po različnih poteh spodbujale	svobodno delovanje vernih doma, čeprav včasih z velikimi težavami. Tudi	v samih državah so se pojavljali ljudje, kot Gleb Jakunin v SZ, ki so na	ekumenskih srečanjih zahtevali podporo verski svobodi, čeprav državne	oblasti niso izdale dovoljenja za izhod iz države ljudem, za katere so	menile, da bodo v tujini delovali proti režimu. Krščanski socialisti na	zahodu so podpirali svoje partnerje v deželah komunizma že pred	spremembami, da bi omogočili tudi tam razmah krščanske demokracije, kar	se je zgodilo po spremembah leta 1989.</p>
						<p>Tudi na drugih celinah so bili verniki deležni preganjanj. Kitajska šele	zdaj utira korake k sodelovanju s katoličani, čeprav je ta proces boleč	in po mnenju preganjanjih, zatiranih in zaprtih katoliških škofov in	duhovnikov – gnil kompromis. Vse Cerkve so v tem času utrpele številne	žrtve – mučence, ki gredo v milijone, in tega krščanstvo in verniki	Cerkva, ki niso bili ogroženi – tudi Rim – ne bi smeli pozabiti. </p>
						<p>Cerkve so torej pomembno prispevale k političnim spremembam in padcu	komunizma, kar se danes pogosto zanemarja ali celo omalovažuje. Verniki,	pri evangeličanih tudi duhovniki, so prevzeli v teh procesih tudi	vodilne idejne in politične vloge. Avtor poudarja, da je proces potekal	miroljubno z izjemo Jugoslavije, kjer imamo »opravka z nacionalizmom«.	Temu je treba dodati, da je bil jugoslovanski komunizem dvojna laž in je	zato pot iz njega – to potrjuje tudi razmerje sil v postkomunistični	Sloveniji – problem. Avtorji se strinjajo, da je proces normalizacije	zelo zahteven in bo trajal ter zahteva izjemno prisebnost vernih, ki so	še posebej poklicani, da na osnovi svoje presežne usmerjenosti (vera v	Boga) pripomorejo k uspešni družbeni prenovi. Avtorji opozarjajo, da	spor, ki ga je uspešno vgradil v sistem komunizem, v Cerkvah z razvojem	moderne družbe še traja in da je zato v postkomunističnih ter tudi v	drugih modernih državah zelo zahteven proces urejevanja in pomiritve	družbe. Tudi od vernih in njihovih voditeljev terja prisebnost,	zavzetost ter delovanje za spreminjanje družbenih razmer v smislu	evangelijske pravičnost in miru. Od tega delovanja vernih je v veliki	meri odvisna prihodnost Evrope in sveta. Knjiga je sistemsko in	vsebinsko bogat prispevek ne le k razumevanju postkomunistične	resničnosti, pač pa tudi položaja vere in Cerkve v razvoju moderne, v	uveljavljanju globalizacije, tržnega gospodarstva in potrošništva ter	medijskih in drugih sodobnih povezav. Vrednost in pomen knjige sta v	iskanju in prikazu globljih zgodovinskih, idejnih in socialno-političnih	in kulturnih razlogov, ki so vplivali na revolucije in njihov razvoj na	posameznih območjih. Vse pa je vplivalo tudi na različnost posledic, s	katerimi se še danes spoprijemamo v državah tranzicije. </p>
					</div3>
				</div2>
				<div2>
					<head>Boštjan Marko Turk: Kota 101, Kronika črne utopije titoizma </head>
					<docAuthor>Rado Pezdir</docAuthor>
					<div3>
						<head>Philopatridus, Ljubljana 2017</head>
						<p>Konec leta 2017 je Boštjan M. Turk izdal svoje monumentalno delo,	775-stranski pregled deviacij slovenske tranzicije, ki so v zadnjih	letih pošteno degenerirale celoten slovenski institucionalni sistem. Gre	za publicistično delo, ki je nastajalo nekaj let in podaja poglobljen	Turkov vpogled v mehanizme nekega vzporednega sveta, ki se poskuša	manifestirati kot vsakodnevna realnost.</p>
						<p>Turka ne poznam dolgo, vem pa o njemu dvoje. Prvič, da je njegovo	publicistično delo peklensko, in drugič, da ima bistveno več sovražnikov	kot prijateljev. Kaj mislim s peklenskim publicistom? Turk je redek	primer avtorja, ki svoje mnenje zapiše, ne glede na to, ali bo sploh	komu všeč ali ne, in gre v spopade, ki bi se jih drugi, predvsem zaradi	udobja, raje izognili. Slednje tudi pomeni, da velja Turka brati, saj je	njegova volja po interpretaciji sveta, ki nas obdaja, izjemna, njegov	jezik pa oster in brez kompromisa. V zvezi z drugič pa naj povem, da ima	Turk verjetno danes več sovražnikov na desni kot pa na levi. Nekateri ga	enostavno sovražijo, ker njegovih mnenj ne morejo sprejeti ali pa jih	zanikati. Kakorkoli že je, Turka se splača brati, in jaz ga berem.</p>
						<p>
							<emph>Koto 101</emph> je stilsko zanimiva, saj jo lahko začnete brati,	kjerkoli jo pač odprete, od vaše prve strani lahko potem navigirate	naprej ali nazaj, kakorkoli boste obračali, boste deležni Turkove	konsistentnosti in logične, deloma tudi časovne zaokroženosti. Turk	precej zapisov posveti konstrukciji slovenske partije in opisu njene<emph>forme mentis,</emph> ki je bila tako ključna za komunistično	revolucionarno idejo o prekucu slovenske tradicije v neko mešanico	shizofrene marksistične histerije. Ta je za svoje preživetje morala	uničiti tradicijo in prepričati vse okoli sebe, da se je svet začel s	komunistično revolucijo, potem pa je morala še leta 1990 prepričati	taisti narod, da so pravzaprav oni tradicija, ki se s tranzicijo ne sme	izgubiti. Turk ta bizarni paradoks opiše na več mestih in v več	dimenzijah in pokaže, kako je prekuc sveta nezavedno zdrsnil v slovensko	podzavest kot tradicija in ne razkrita aberacija. Zame najbolj povedne	zgodbe o tem paradoksu so levitev liberalnega zamejskega zgodovinarja	Pierazza v na novo izumljenega ljubljanskega interpreta komunistične	revolucije Pirjevca, transformacija konfidenta Tauferja v kulturnika in	platonističnega filozofa, na glavi katerega počiva in se v prihodnost	odpira smer razvoja slovenskega kulturnega prostora, in zgodba o	hrvaškemu glasbeniku Marku Perkoviću.</p>
						<p>Razodetje Pirjevčevega in Tauferjevega paradoksa je Turka vrglo v	kafkovske sodne procese. Sodni sistem je odločil: Pirjevčeve	transformacije se ne sme omenjati, ker zadeva njegovo zasebnost, čeprav	ta zgodovinar kroji našo javnost, razkrinkanja Tauferjeve avtopoetske	praznine ne sme biti, tudi če jo izpelje profesor francoske književnosti	Turk, ker praznina, morda nastala na obveščevalni nemoralnosti, ne more	kredibilno polniti filozofovega kreiranja naše nove kulturne zgodovine.	Tu je še problem Thompsona, za katerega menim, da ga mnogi ne razumejo,	ne razumejo niti Turka, ko o njem piše. Turk, tako kot ga jaz berem,	mislim, da ga berem pravilno, saj imava oba iste hrvaške prijatelje,	vidi spor med Slovenijo in Hrvaško kot del lažnive tradicije, ki ne	temelji na stoletnem sosedstvu, skupni kulturi in tradiciji, ampak na	zazrtosti slovenske partije k balkanski Moskvi, komunističnemu Beogradu,	še eni iluziji komunistov, saj Beograd ni bil nikoli komunističen.	Velika izdaja Hrvaške leta 1991 je posledica te mentalitete, spor s	Hrvaško pa je danes najhujša manifestacija zlagane mitologije.</p>
						<p>Zanimivi so tudi zapisi, ki razkrinkavajo praznino projekta Alenke	Bratušek in njene neobičajne vlade, ki je bila pravzaprav nekakšna	tranzicija v tisto, kar se je zgodilo kasneje – levi politični stampedo	na ustavodajno večino v državnem zboru. Verjetno nihče od nas ni pozabil	s kakšnimi, dobesedno mitološkimi opisi so levi politični inženirji v	javnem prostoru vzpostavljali Bratuškovo, ko je postala predsednica	vlade, in kako brutalno so jo taisti sivi liki odrezali, ko ni bilo več	nobene potrebe po tem, da obstaja v političnem prostoru. Branje teh	zapisov bi priporočil predvsem levičarjem, ki morda včasih delujejo, kot	da ne bi razumeli, s kako hladnim in kalkulantskim inženiringom imajo	opravka.</p>
						<p>Tudi če Turka ne marate ali ga ne želite brati, vas vseeno izzivam, da	preberete sklop njegovih prispevkov o Patrii, sodni farsi stoletja, ki	je pokazala, kako zelo sta v času tranzicije konvergirala politična	sivina in sodstvo. Turk ponuja kompleten pregled tega sodnega procesa in	postavlja teze, ki z vsakim novim zapisom vse bolj razkrivajo ne samo	ničevost političnega spopada v tej državi (ničevost v smislu prenosa	političnega spopada v sodni sistem), ampak tudi Turkovo videnja sveta.	To pa je brezkompromisno in predvsem odkrito. S tega vidika je Turk	pošten avtor, ki se ne skriva pred temami in za zavitimi stavki. V	Sloveniji ni ravno velikih publicistov, ki bi se takšne teme lotili	popolnoma odkrito. Turkovega antipoda na levici v zvezi s Patrio pač ni.	Vprašajte se zakaj. Morda na levici ni poguma ali pa nočejo odstreti	tega, kar bi moralo ostati zastrto.</p>
						<p>Turk se dotika tudi vprašanja desnice. Osebno menim, tudi če mi Turk to	zameri, da vidi desnico precej utopično. Moja razlaga je, da izhaja iz	utopije o prvobitni SKD, ki mu je sicer kmalu pokazala, da ga ne želi v	bližini, ker pač ni istovetno to, kar on misli, da desnica je, in kar	kapitalsko zaledje misli, da bi desnica morala biti. Turk, tako jaz	vidim v njegovih zapisih, vztraja kot kak Proust, da je spomin na	konstituiranje desnice, posebno SKD v času slovenske pomladi, nekaj več	kot zgolj hotenje in da ga je mogoče spet, ob pravih okoliščinah,	obuditi. Desnica Turka že dolgo poriva na rob in mu odreka možnost	interpretacije, on pa ne vidi, da je njegovo videnje desnice samo še	utopija. Avtor tega teksta sicer ni kaj boljši s svojo zagledanostjo v	anarholiberalno utopijo, razlika med nama je samo v tem, da je mene	zajel trmasti cinizem, on pa še vedno vztraja pri svoji naivni utopiji.	Domnevam, da je zaradi tega boljši človek in avtor.</p>
						<p>Od vsega pa v branje najbolj priporočam epilog knjige, ki je posvečen	vprašanju velike zgodovinske farse o Brozovem razhodu s Stalinom in	kasnejši jugoslovanski, torej tudi slovenski umestitvi v svetu. Turk	uničuje ta mit, ki naj bi dal Brozu avreolo svetovnega politika in	moralne avtoritete, ki so se ji na pogrebu poklonili vsi svetovni	voditelji. Ko boste prebrali njegov esej, boste videli, da je toliko	državnikov prišlo na Brozov pogreb samo zato, da bi se prepričali, ali	je res mrtev. Miti, lažne moralne avtoritete in nadomestitev tradicije z	bizarno totalitarno utopijo so končno rodili zgolj neizbežno – krvave	vojne devetdesetih letih preteklega stoletja. In to je poanta Turkovega	pisanja, lahko se riše paralelna struktura realnosti, toda resnica bo	nekoč že v neki obliki udarila na plano. Dlje bo postopek paralelne	konstrukcije realnosti trajal, bolj kruto bo končno razkritje.</p>
						<p>Turkovo knjigo priporočam predvsem njegovim sovražnikom z levice in	desnice, zakaj? Ker piše o njih in ni slabo, če razumejo, kaj je druga	stran realnosti, v kateri mislijo, da živijo. </p>
					</div3>
				</div2>
			</div1>
			<div1>
				<head>Iz arhiva</head>
				<div2>
					<head>Pismo borca škofu</head>
					<docAuthor>Slavko Žižek</docAuthor>
					<div3>
						<p>Med letošnjim predprazničnim pospravljanjem pisalne mize, kar sicer ne	pomeni nič drugega kot prestavljanje papirja z enega konca na drugega do	naslednjič, sem ponovno našel pismo Zdravka Trohe, pokojnega	zgodovinarja in pisca partizanskih spominov, med drugo svetovno vojno	pripadnika Zahodnodolenjskega odreda. Pismo je avgusta 2001 pisal	naslovnemu škofu Vekoslavu Grmiču v Maribor. Po naključju sem na pismo	naletel že pred leti in ga nato nehote založil. V njem vabi škofa, da bi	se kot govornik udeležil partizanske proslave v Beli krajini in mu	hkrati predlaga, kako naj pozdravi zbrane in kaj naj jim med drugim	pove. Grmič se je v starem režimu dokaj rad udeleževal raznih državnih	in partizanskih proslav in s to prakso nadaljeval tudi v samostojni	Sloveniji. Kolikokrat je ob vabilu prejel še takšna ali drugačna	navodila, ne vem. Trohovo pismo je lep primer odnosa povojnega	zmagovalca do zgodovinske resnice. Pismo navajam v celoti in brez	slovničnih popravkov.</p>
						<p>
							<emph>Dragi, spoštovani prijatelj</emph>
						</p>
						<p>
							<emph>Govoril sem s tovarišem Kocjan Ladom, general major v p. k. in	profesor na fakulteti za družbene vede. Bil je na ustanovitvi	Gubčeve brigade 4. septembra 1942 na Trebelnem. Mimogrede: prvi	komisar in takoj zatem kot drugi komandant je bil Lado Ambrožič –	Novljan. </emph>
						</p>
						<p>
							<emph>Rekel sem mu, oz. sva se dogovorila, da boš Ti zbor pozdravil. Jaz	mislim največ oz. 10 minut. Govornika sta tudi ljubljanska	županja/Vaša in Tvoja Prleška/ in minister za obrambo dr.	Grizold.</emph>
						</p>
						<p>
							<emph>Zakaj Grizold, ne vem in tudi nočem spraševati. Ko je govoril	29.7. na Ogenjci, je začel le z gospemi in gospodmi, čeprav nas je	bilo tam vsaj 80 % borcev in svojcev. Verjetno bo tudi tako 9.	septembra. Tvoj nagovor za take prilike je najbolj in zajame vse:	tovarišice in tovariši, bratje in sestre</emph>
						</p>
						<p>
							<emph>Prilagam ti odlično zgodovinsko kroniko BOJ BELOKRANJCEV od Rudi	Vogriča. </emph>
						</p>
						<p>
							<emph>Jaz mislim/rekel sem tudi Kocjanu/, da bi ti med drugim	povedal:</emph>
						</p>
						<list type="unordered">
							<item>
								<p>
									<emph>da je bila B. krajina vsa na strani upora v času	NOB,</emph>
								</p>
							</item>
							<item>
								<p>
									<emph>da od 26 nov. 1942 ni bilo v s o vojno v Beli krajini niti	ene postojanke bele garde oz. domobrancev. Tega, 26. nov.	1942, so združeni slovenski in hrvaški partizani likvidirali	močno postojanko na Suhorju.</emph>
								</p>
							</item>
							<item>
								<p>
									<emph>kako je bilo vso vojno aktivno bratsko vojno in bojno	sodelovanje hrvaških partizanov, ne Kolpa, ne jezik ne	oblast ni bila nikdar meja. Omeni, da so hrvaški partizani	sodelovali z mladinskim bataljonom kot npr. v bojih za Stari	trg ob Kolpi, Osilnico, Banja loko itd., slovenski pa na	hrvaški strani kot npr. Bosiljevo in v drugih krajih.</emph>
								</p>
							</item>
						</list>
						<p>
							<emph>Tega gotovo ne bo nihče omenil. Drugi del pa bodi Tvoja sodobna	tema.</emph>
						</p>
						<p>
							<emph>Prosim Te, kot običajno, napiši.</emph>
						</p>
						<p>
							<emph>Ali se boš Ti dogovoril za prevoz z Mitjem. Če, mi sporoči.</emph>
						</p>
						<p>
							<emph> Nasvidenje v lepi, že malo jesenski Belikrajini.</emph>
						</p>
						<p>
							<emph> Tvoj prijatelj</emph>
						</p>
						<p>
							<emph>Ljubljana, 27. avgust 2001 Zdravko Troha</emph>
						</p>
						<p>Vabilo v pismu se je nanašalo na 43. srečanje borcev in prijateljev Bele	krajine v Prilozju pri Metliki. Ali se je škof Grmič vabilu odzval,	nisem preverjal. Dolenjski list v 36. številki leta 2001 v najavi	dogodka med naštetimi govorniki in nastopajočimi sicer škofa Grmiča ne	omenja, kakor ga tudi ne omenjata dnevnika Delo in ljubljanski Dnevnik,	ki sta 10. septembra 2001 na kratko poročala o dogajanju. </p>
					</div3>
				</div2>
			</div1>
		</body>
		<back>
			<div1>
				<head>Na platnicah</head>
				<div2>
					<head>Voščilo</head>
					<div3>
						<head>Pri jaslicah</head>
						<p>Tiho, tiho, </p>
						<p>bratci in sestrice, </p>
						<p>v Betlehemu </p>
						<p>ne žgolijo tice, </p>
						<p>kadar lepo </p>
						<p>Detece Device </p>
						<p>pod večer zaspi. </p>
						<p>Tiho, tiho, </p>
						<p>da ne prebudimo </p>
						<p>sveto Dete; </p>
						<p>k jaslicam stopimo </p>
						<p>lahno, lahno, </p>
						<p>da Ga ne zbudimo </p>
						<p>s hrumom naših dni. </p>
						<p>Ali vendar, </p>
						<p>bratci, prebudimo </p>
						<p>božje Dete </p>
						<p>in mu potožimo </p>
						<p>hude čase, </p>
						<p>ki jih zdaj živimo </p>
						<p>bedni mi ljudje. </p>
						<p>Dete, naša </p>
						<p>zemlja je goreča, </p>
						<p>Dete, naša </p>
						<p>srca krvaveča </p>
						<p>vsa, da, vsa so; </p>
						<p>stiska se še veča, </p>
						<p>dušo nam duši. </p>
						<p>Dete, Dete, </p>
						<p>o, poslušaj glase </p>
						<p>naše: Dete, </p>
						<p>vrni zopet čase </p>
						<p>sončne, Dete, </p>
						<p>ki sprejelo nase </p>
						<p>si gorjè svetà. </p>
						<p>Dvigni roko </p>
						<p>čez svetà valove, </p>
						<p>zgradi zopet </p>
						<p>zrušene domove, </p>
						<p>pošlji vsem nam </p>
						<p>zarje boljše, nove </p>
						<p>za bodoče dni. </p>
						<p>Dete, Dete, </p>
						<p>mir z neba nam rosi, </p>
						<p>betlehemski </p>
						<p>mir nam v srca trosi; </p>
						<p>Dete, Dete, </p>
						<p>to te milo prosi </p>
						<p>ves človeški rod. </p>
						<p>Lado Piščanc, Cerkno, 31. decembra 1943 o polnoči, dober mesec pred	strašno smrtjo na Lajšah</p>
						<figure>
							<graphic url="slike_z_110/z_110_54.png"/>
							<head>
								<name> </name>
							</head>
						</figure>
					</div3>
					<div3>
						<p>Vsem bralcem Zaveze voščimo blagoslovljen božični čas in ponosno	praznovanje dneva samostojnosti!</p>
					</div3>
				</div2>
				<div2>
					<head>Priporočamo</head>
					<div3>
						<head>France Cukjati – Slovenske podobe zla</head>
						<figure>
							<graphic url="slike_z_110/z_110_55.png"/>
							<head>
								<name> </name>
							</head>
						</figure>
						<p>Trda vezava, obseg 460 strani</p>
						<p>Mere: 160 x 235 mm</p>
						<p>Leto izdaje: 2018</p>
						<p>Cena: 35,00 EUR</p>
					</div3>
				</div2>
			</div1>
		</back>
	</text>
</TEI>