<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>

<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>Tamino Petelinšek </name>
               <name>Andrej Zgonc </name>
               <name>Boštjan Zgonc </name>
               <name>Franc Popek </name>
               <name>Simon Dan </name>
               <name>Blaža Cedilnik</name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>554 KB XML </extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">82</idno>
            <idno type="ISSN">xYxyxcc ??</idno>
            <date>2012-03-03</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">82</biblScope>
                     <biblScope type="vol">XXI</biblScope>
                     <biblScope>številka 3, september 2011</biblScope>
                     <date when="2011-09">2011</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2012-03-03">
            <name>Alexander Jerman</name> - pretvoril besedilo v zapis TEI, dodal strukturne oznake
               <name>Andrej Jerman</name> - pregled besedila </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 82</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2012</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar revije Zaveza </head>
            <div type="div2">
               <div type="div3">
                  <head>Slovenska nelagodnost in nedorečenost</head>
                  <p>Če hoče biti tudi pričujoče razmišljanje o sedanjih slovenskih zadevah
                     aktualno, kot obljublja, potem ne more mimo specifičnega razpoloženja, ki je
                     zajelo Slovence znotraj njihove države, deloma pa tudi zunaj nje, saj ni
                     mogoče, da bi ostali nedotaknjeni od razpoloženja doma. Če bi skušali najti
                     primerno ime za to razpoloženje, in ne bi hoteli povedati preveč, pa tudi ne
                     premalo, bi se morda odločili za besedo nelagodje. Ne počutimo se dobro,
                     predvsem pa ne poznamo vzrokov svojega nezadovoljstva, vemo le, medlo, da ima
                     nekaj opraviti predvsem z nami. Zunanji svet sicer ni bil nikoli pretirano
                     prijazen do nas, a zadnji dve desetletji nam upravniki evropskega političnega
                     gospodinjstva niso bili izrazito nenaklonjeni. Celo ne nepomembna okoliščina,
                     da nas je Slobodan Milošević nepričakovano kmalu izpustil iz svojih
                     integralističnih ambicij in se nam odpovedal, bi morali, čutimo, vnesti na
                     pozitivno stran svojih bilančnih papirjev. (Bilo bi seveda neokusno, če bi za
                     gospoda, za katerega je visoki haaški tribunal imel toliko razlogov, da ga
                     povabi na osebno poročanje, predlagali kakšno priznanje ali celi hvaležnost.
                     Bilo bi pa seveda vse skupaj lahko tudi drugače.) </p>
                  <p>Od kod torej ta nezadovoljenost in negotovost, predvsem pa ta nepojasnjena
                     neprisebnost? </p>
                  <p>Za stanje, ki ga skušamo artikulirati, je mogoče tudi trditi, da ni naštudirana
                     drža določenih poklicev, ampak ga izkazujejo tudi množični ljudje, ki so daleč
                     od tega, da bi morali imeti kake javne, recimo politične ozire. Programerji
                     določenih televizijskih oddaj kdaj pa kdaj pošljejo svoje uslužbence na ulice,
                     da tam ustavljajo ljudi in jim zastavljajo vprašanja o tekočih javnih, družbeno
                     zanimivih vprašanjih. In ob takih prilikah imamo kaj videti. Ljudje, ki zelo
                     verjetno blestijo v svojih poklicih in od katerih bi – če bi nanje zelo
                     pritiskali – marsikdo lepo popisal katero od svojih ključnih doživetij; ljudje
                     ki brez najmanjše napake sestavijo seznam stvari, ki jih potrebujejo za
                     izdelavo »plate«, če zidajo hišo; ljudje, ki berejo, ko pride taka ura, ne samo
                     Gregorčiča, ampak tudi Kosovela in Gradnika – ti isti ljudje se pri vprašanjih,
                     ki so sicer v zraku in jih v resnici vsi dosegajo, rešujejo s slaboumnimi
                     stereotipi in zapuščajo prizorišče z nedokončanimi stavki. In potem se človek
                     vpraša: Ali so to državljani? Ali ni mera državljana končno tudi ta, da odloča
                     o vojni in miru? Mogoče je to pretirano in tu ne gre ravno za odločanje,
                     vprašamo pa se lahko, komu na primer bi verjeli, ali Natlačenu in Rožmanu ali
                     pa Kardelju, Rozmanu, Leskovšku, Kocbeku in Lubeju. </p>
               </div>
               <div type="div3">
                  <head>Meja in molk</head>
                  <p>Slovenski človek je torej nezadovoljen, ne da bi vedel prav, zakaj. Ves videz
                     je tak, da nima moči, da bi to odkril, in potem, kar je našel, sebi in drugim
                     povedal. Tudi pred tem ga nekaj zadržuje. To svojo domnevo naslanjamo na
                     vzdušje, ki spremlja večino nastopov naših ljudi. Govorim o tisti prvini
                     človeških komunikacij, ki ne uporabljajo besede, a zato njihova sporočila še ne
                     ostanejo neizražena in nesporočena. Ko poslušamo ljudi, ki so pozvani, da
                     izrazijo gledanje na kako skupno, obče, predvsem politično vprašanje, vidimo,
                     da tik pred tem, ko bi morali povedati kaj določenega, konkretnega in
                     obvezujočega, nenadoma <emph>umolknejo</emph>. Ta <emph>umolknitev</emph> – ta
                     aposiopeza, kakor smo temu rekli v šoli – ni nič tako zelo dramatičnega, a
                     vseeno tako vidna, da se pozoren človek ne more slepiti, da tu ne obstaja neka
                        <emph>meja</emph>, za katero ljudje, bogve zakaj, mislijo, da jo je treba
                     upoštevati. Za nič banalnega in vulgarnega tu ne gre, za nič takega, kar bi
                     zanimalo tajno policijo. Ta meja je nekaj veliko globljega, neko epohalno,
                     nikoli definirano zgodovinsko spoznanje, neka temeljna obveščenost o tem, kako
                     svet je; neko zavedanje, do katerega je človek prišel, ne da bi to ravno hotel.
                     To občutje – da se o nekaterih rečeh ne sme govoriti – ima tudi to v sebi, da
                     je vsem ljudem skupno: da velja tako za pastirja pod Triglavom kot za člana
                     akademije znanosti in umetnosti. Da je tako globoko, da mu vsi podležejo. Da je
                     neka meja, ki jo vsi spoštujejo tako, da se delajo, da je ni in da za njo, ker
                     je pač ni, tudi ni nobenega prostora. Ravno tistega prostora, za katerega pa
                     redki posamezniki verjamejo in trdijo, da bi, če bi ga obstoječa kultura
                     registrirala in legalizirala, razrešil enigmo časa. Da bi vsi nenadoma videli,
                     kako v resnici je, za kaj v slovenski zgodovini ta trenutek gre. Da bi se
                     Ojdipova Sfinga končno vrgla v prepad. Da bi bile slovenske Tebe končno
                     svobodne. </p>
                  <p>Od kod ta meja, ki nam brani stopiti v ta prostor? </p>
                  <p>Eden od možnih odgovorov je narodov spomin, s krivdo obremenjen. Ta molk
                     nastopi takrat, ko se nam odkrije, da so grehi, ki smo jih kot narod delali nad
                     seboj, povezani z boljševiško agresijo nad nami in s podporo, ki jo je ta
                     agresija našla med nami. Zakaj čeprav nismo bili vsi izdelovalci te preteklosti
                     in njeni vzdrževalci, ne moremo biti varni in reči, da nismo v nekem smislu
                     njeni sokrivci. Sokrivi smo bili na primer zato, ker smo molčali, ko bi morali
                     govoriti, ko smo se delali neprizadete, ko bi morali vstati in obsojati, ko smo
                     v sebi čutili zadovoljstvo, ko je smrt poiskala druge in ne nas. Ali pa
                     preprosto takrat, ko smo čutili, da smo ljudje in smo bili vseeno pripravljeno
                     prenašati nekaj, kar je bilo narejeno proti človeku, izdelano v delavnicah,
                     kjer so izumljali stroje za uničenje človeka – idejne, družbene, politične. In
                     potem je prišla kazen – z zamudo kot se to običajno dogaja. Prišla je na
                     valovih spomina – nepoklicanega. Prišla je z zahtevo, da si nadenemo oblačila
                     sramu, kot narod, za to, kar smo storili nad seboj. Od tod molk, o katerem tu
                     govorimo. Molk, ki nam brani do spoznanja, da ne bomo prosti, dokler se ne
                     soočimo s preteklostjo, kakršna je bila. To pa bomo lahko storili le tako, da
                     ji bomo vzeli njeno mitsko fakturo in jo predelali v historično. Ko bomo
                     preteklost defetiširali, ko bomo dosegli, da se bo zavest polastila podzavesti
                     in nas osvobodila. Ko bomo spet postali racionalna zgodovinska bitja. </p>
               </div>
               <div type="div3">
                  <head>Slediti jeziku</head>
                  <p>Če hočemo svet, v katerem živimo, razumeti, se moramo najprej dokopati do
                     njegove adekvatne podobe. Šele od te točke naprej smemo upati na stik s tem,
                     čemur pravimo resničnost. Če pa se hočemo resničnosti zares približati, moramo
                     podobo, ki smo si jo pridobili ali zagledali, narediti za kraj svojega
                     zavestnega prebivanja. To pomeni, da se moramo odločiti za dvojni odnos do
                     jezika: da mu izkazujemo pokorščino in zvestobo. S to odločitvijo smo stopili
                     na pot, ki nas bo, če bomo vztrajno po njej hodili, pripeljala do cilja. </p>
                  <p>Jezik ima to v sebi, da meri na celoto – če mu zavestno in samovoljno ne
                     postavljamo meje. To pa se ravno dogaja v družbah, ki se jih je polastila
                     ideologija. Če jezik kakega naroda dolgo obstaja v takem podnebju, se na njem
                     pokažejo deformacije, ki jim pravimo totalitarna poškodovanost. Ideološka
                     zaplemba stvarnosti je ravno v tem, da so nekatere reči resnične in legitimne,
                     druge pa neresnične in nelegitimne. Poškodovanost jezika nastane prav zaradi
                     tega, ker je naravni domet jezika omejen. Naravna meja, ki je lastna dometu
                     jezika, je končno celota. Nobena prvina stvarnosti, ki jo jezik potrebuje za
                     izdelavo kake konkretne ali splošne resnice sveta, ni apriorno izbirana. Lógos
                     ksyno`s – beseda je skupna – je načelo, ki ga je za evropskega človeka na
                     začetku njegove civilizacije postavil Heraklit: vse domovine so domovine, vse
                     rane so rane in vse smrti so smrti. Človek, ki svobodno odkriva resnico sveta,
                     se pokorava – v dometu celotnega horizonta jezika – asociativni inteligenci
                     jezika, (pokorava v veselju in upanju). Noben od smerokazov te inteligence ni
                     apriorno blokiran. Poenotenja sveta je torej za njegovo razumetje potrebno.
                     Ali, če smemo nekoliko prirediti znani Horacov izrek: greši se zunaj obzidja, a
                     se greši tudi znotraj. V ideološko razparceliranem svetu pa se greši samo
                     zunaj. </p>
                  <p>Zato bomo v tem razmišljanju veliko govorili o jeziku. In v kakšnem odnosu do
                     jezika so predstavniki treh poklicev, od katerih smo Slovenci trenutno ne malo
                     odvisni: novinar, pisatelj, politik in mislec. </p>
               </div>
               <div type="div3">
                  <head>Asociativna inteligenca jezika</head>
                  <p>Najprej bomo citirali novinarko Barbaro Kramžar, ki je v pogovoru s Florjanom
                     Lipušem, slovenskim pisateljem na avstrijskem Koroškem, v Sobotni prilogi Dela
                     (28. maj) navedla tudi enega svojih spominov iz te dežele: »Tudi meni se je med
                     obiskom parade skozi Celovec desetega oktobra letos zdelo, kot da bi bila v
                     filmu <emph>Ples vampirjev</emph> Romana Polanskega, še bolj pa na slovesni
                     prireditvi koroških brambovcev, ki še vedno slavijo zmago nad vojsko SHS iz
                     daljnega leta 1919.« Novinarka ni opazila ali pa je v samopoučenosti mislila,
                     da ne sme opaziti, da je z zgornjim spominskim prikazom povedala nekaj, kar ni
                     moglo, da je ne bi spominjalo na to, kar je pogosto imela priliko videti tudi v
                     svoji domovini. Kaj je bilo tisto, kar je v njej blokiralo delovanje
                     asociativne inteligence jezika? Kakšna pa je bila zmaga, ki jo je videla
                     slaviti slovenske »brambovce« v spominu na daljno leto 1945, ko so v množičnih
                     pokolih morili zvezane vojake slovenske narodne vojske in tako z
                     velikopoteznimi storitvami začenjali boljševiško ero. Ali si je tudi ob kateri
                     od teh mnogih priložnostih zaželela, da bi jo Roman Polanski odrešil s kakim
                     umetniškim komentarjem? Kakšen naslov pa bi predlagala za film, ki naj bi ga v
                     ta namen naredil? Toda mogoče je novinarka že tako dolgo na ideoloških drogah,
                     da je samo gledala in malo videla!</p>

                  <figure>
                     <graphic url="slike_z_82/z_82_01.png"/>
                     <head>Človekovo prebivališče nad meglo <name>Simon Dan</name></head>
                  </figure>
                  <p>Potem pa je dobil besedo tudi pisatelj Lipuš. Pripovedoval je, kako živijo
                     Slovenci v njegovi tuji domovini. A spet ju nič ni spomnilo na širši slovenski
                     svet, ne njega ne gospe Barbare. Naj navedem nekaj pisateljevih krokijev. </p>
                  <p>Na primer: »Med drugo svetovno vojno so slovenske sorojake spravljali ob
                     domove, ob imetje, ob življenje, po vojni pa ob pravice, čeprav zapisane v
                     veljavne pogodbe.« Ali niso tudi v Sloveniji spravljali »slovenske sorojake ob
                     domove, ob življenje, ob imetje, po vojni pa ob pravice, v veljavnih pogodbah
                     zapisane«? Ali ustava ni bila veljavna pogodba, z vsemi žigi in podpisi
                     opremljena? Kam pa so potem šle znamenite <emph>človekove pravice</emph>? </p>
                  <p>Ali: »Kompromis ne bo omajal ustavljenega duha, saj razsvetljenost ni koroška
                     stvar – še naprej bomo jemali iz teh usedlin, slavili 10. oktober, osmi maj je
                     pa tako ali tako že izbrisan iz deželnega spomina.« </p>
                  <p>Ali: »Lepe urejene hiše stoje, a iz njih je izginila narodna zavest, je izginil
                     slovenski jezik.« </p>
                  <p>Ali: »Kar je treba izgnati iz duha koroških Slovencev, »je hitra pripravljenost
                     naših ljudi na asimilacijo, pot najmanjšega upora, prilizovanje in udobno
                     klanjanje tuji družbi, zatajevanje svoje preteklosti in še kaj.«</p>
                  <p>Ali: »Nikoli nismo govorili o osebnih problemih, teh kratkomalo ni bilo. Nihče
                     o njih ni govoril o otroški dobi, ne pozneje prefekti v internatih ne sošolci
                     ne profesorji niso zinili besedice.« </p>
                  <p>Ali naj se tu ustavimo in pomagamo jeziku do njegove moči? Ali je na primer
                     »razsvetljenost« stvar slovenskega duha? Ali tudi mi ne bomo še naprej slavili
                     27. april? In ali ni 25. junij dobil že povsem drugo intonacijo? Kako pa je z
                     narodno zavestjo in slovenskim jezikom v »urejenih hišah«? Ali tudi nas ne bi
                     morala skrbeti pripravljenost naših ljudi na hitro »asimilacijo, prilizovanje,
                     klanjanje tuji družbi«? Kako pa je pri nas z »zatajevanjem naše preteklosti«?
                     Ali so naši otroci smeli govoriti v šoli o svojih majhnih velikih bolečinah?
                     Ali ni bilo tako, da so tudi pri nas vsi molčali, sošolci, prefekti in
                     profesorji«? </p>
                  <p>Ne ugledna novinarka ne renomirani pisatelj nista z nobeno besedico eksplicitno
                     povedala ali pa vsaj nakazala, da ju te pripombe spominjajo na neko drugo
                     zgodovino z nekim drugimi akterji, ki pa jih je s temi tu gotovo nekaj družilo,
                     če so upoštevali in se ravnali po tako podobni gradbeni doktrini? Kaj pa je
                     družilo naciste na Koroškem in boljševike v Sloveniji? Ne bomo sami odgovarjali
                     na to vprašanje, a če pomislite, kakšne perspektive se z njim odpirajo! </p>
               </div>
               <div type="div3">
                  <head>Praznina novih prostorov</head>
                  <p>S to mislijo zapuščamo novinarko Kramžarjevo in pisatelja Lipuša in prehajamo
                     na misli, ki jih je na slovenski televiziji 25. maja razgrinjal pred nami dr.
                     France Bučar in nas z njimi opozarjal – nehote kot Lipuš – kakšno razumetje
                     Slovenije bi moralo nastajati v prostorih, ki so jih odpirale ali pa vsaj
                     nakazovale njegove besede. Vsakič ko je odprl kak prostor, smo se v
                     pričakovanje nekoliko dvignili, a smo se vsakič, sedaj malce razočarani, spet
                     izročili sedežem, na katerih smo sedeli. Prostori, ki jih je Bučar s svojo
                     logiko odpiral, so ostajali prazni, ker se avtor, bogve zakaj, ni mogel
                     odločiti, da bi spregovoril v pravem pomenu te besede. </p>
                  <p>A še preden se odločimo za nekaj ilustracij njegovega malce frustrirajočega
                     početja – nismo se mogli znebiti vtisa, da ne more prestopiti neke
                        <emph>meje</emph>, k čemur ga je sicer logika pogovorne situacije neprestano
                     priganjala – še preden storimo to, se vsaj dotaknimo mučnega vprašanja, ki gre
                     preko Slovenije, zakaj so med nami »tolikšne količine nerazuma«, kakor se bo v
                     povzetku spraševala Bučarjeva televizijska sogovornica. </p>
                  <p>V isti številki sobotne priloga Dela kot razgovor z Lipušem je tudi razgovor z
                     Josipom Vidmarjem, kjer izvemo, da je bil gospod sicer nepolitičen človek, leta
                     1941 pa se je moral »odločiti: ali fašizem ali komunizem. Šlo je namreč za
                     civilizacijski spopad«. Ko človek to prebere – da je bil komunizem, bolj
                     neposredno povedano, boj za civilizacijo – ga obide porazno spoznanje: <emph>če
                        je mogoče reči kaj takega, je mogoče reči karkoli, in če je mogoče reči
                        karkoli, ni mogoče povedati ničesar</emph>. In takšni stavki – tako sovražni
                     jeziku – se v Sloveniji izrekajo že sedemdeset let. Kultura demokracije pa je
                     življenjsko odvisna od tega, da so ljudje v stanju kaj povedati. Če vzameš
                     jeziku predikativno vlogo, ljudje – državljani, cives – ne morejo ničesar več
                     povedati. Povedo lahko kaj samo še tisti, ki so ne samo v boljševiških, ampak
                     tudi v sedanjih postboljševiških časih, jeziku dali novo mero. Upamo, da nas bo
                     ta glosa nekoliko uvedla v Bučarjevo prizadevanje po odpiranju prostora, v
                     katerem bi morali stati določeni stavki, ki pa ga je Bučar iz znanih, mogoče pa
                     tudi neznanih razlogov večidel puščal praznega. S tem je veliko povedal o
                     svojem času, nekoliko pa mogoče tudi o sebi, nam pa je dal možnost, da v njem
                     sami – na zelo visokem, čeprav izposojenem koturnu, povemo kako svojo misel, ki
                     zanjo menimo, da bi tam lahko stala. </p>
                  <p>Profesor Bučar pravi, da je »treba stvari v temelju spremeniti v nov način
                     družbenega življenja, da tega pri nas ni dojel še noben politik«. Da torej o
                     pravem prehodu pri nas pravzaprav sploh ni mogoče govoriti. Avtor tega očitka
                     je očitno pozabil, da je malo mogoče kriva tudi njegova začetna pretnja, da bo
                     tisti, ki bi mislil na resnejše spremembe, »moral preko njegovega trupla«.
                     Škoda se Bučarju zdi nadalje to, da so stranke prevzele celotno družbeno
                     iniciativo, »vse druge centre pa uničile«. Nenavadno pri tem je to, da Bučar ni
                     izpostavil pomena jezika in ni pomislil, da je prvi med centri družbene veljave
                     jezik. V Sloveniji pa je jezik najprej uničevala totalitarna ideologija – pet
                     desetletij – potem pa dvajset let posttotalitarna ideologija, ki je utrujala in
                     uničevala jezik z nemogočo zahtevo, da dokaže, da totalitarne ideologije sploh
                     ni bilo. Nadalje pravi Bučar, da je stranke treba »obglaviti« in omogočiti
                     »nastajanje drugih centrov moči«, ki jih bodo ljudje »v okviru pravnega reda
                     sami ustvarjali z delom, z uspehom«. </p>
               </div>
               <div type="div3">
                  <head>Opustošenost postboljševiške ere</head>
                  <p>Bučar tu meri na ustvarjalnost. Toda za ustvarjalnost je potreben predvsem
                     humus, ki je sestavljen iz državljanske normalnosti – kulturne, politične,
                     človeške. Ustvarjalni humus je sestavljen iz družbene in duhovne svobode, ki
                     predpostavlja možnost resnice in spoštovanje do nje. Humus, ki je sestavljen iz
                     velikih laži, na primer, da je med drugo svetovno vojno v Sloveniji potekala
                     »narodnoosvobodilna borba«, ali pa humus, ki ga sestavljajo veliki zločini, o
                     katerih govori geografija medvojnega in povojnega boljševiškega terorja, ta
                     humus ne bo omogočal ustvarjalnosti. Tako pridobljeni humus bo sproti uničeval
                     samega sebe in, sterilen, puščal za sabo požganost in jalovost. Ko se Bučar
                     pritožuje, da gospodarskih nosilcev, ki bi bili zainteresirani, da neko
                     podjetje uspe, »pri nas ni«, bi moral vedeti, da je revolucija normalni tok teh
                     tako koristnih ljudi – v bistvu kapitalistov – s sekiro svoje ideološke
                     intervencije presekala in da je v polstoletnem pritisku zadušila celo spomin na
                     nekdanjo ustvarjalno spontanost. Spontano ustvarjalnost ukazati pa enostavno ni
                     mogoče. Tu človeku prihaja na misel obupen klic Franceta Popita sredi
                     osemdesetih let izza enega od avtoritativnih beograjskih mikrofonov: »Ali ne bo
                     že nekdo poskrbel za ta jugoslovanski dinar?« Toda ukazati umor deset tisoč ali
                     dvajset tisoč ali petdeset tisoč ali sto tisoč neoboroženih in zvezanih ljudi
                     je mogoče – dokazano mogoče – sanirati valuto, ki se je izgubila v meandrih
                     ekonomske zamočvirjenosti, povzročene od partijske gospodarske doktrine, tega
                     pa ni mogoče enostavno ukazati. Britanski zgodovinar Timothy Garton Ash
                     pripoveduje, da je odkril v arhivih nekdanje vzhodnonemške državne varnosti
                     dokumente o nekem polkovniku te službe, ki je v osemdesetih letih zbiral
                     zlatnino, stare slike in druge vnovčljive predmete in jih prodajal na Zahodu,
                     da je vlada mogla plačati obresti, ki so zapadle naslednji teden. V takem ni
                     mogoče ničesar ukazovati. V takem ni mogoče več ukazovati, v takem je mogoče
                     samo kapitulirati. To se je kmalu tudi zgodilo – na svetovni boljševiški sceni. </p>

                  <figure>
                     <graphic url="slike_z_82/z_82_02.png"/>
                     <head>Vsaka te kam pelje <name>Simon Dan</name></head>
                  </figure>
                  <p>Bučar je nadalje govoril, z obžalovanjem, o neuspehu »trenutno vladajoče
                     elite«, da »produktivna središča izroči v oskrbo osebni odgovornosti«. Toda ta
                     »vladajoča elita«, takšna, kakor je bila, je zagledala samo takšne posameznike,
                     ki so zmogli samo toliko »osebne odgovornosti«, da so se razvili v tajkune.
                     Kakor da bi na gmajni postkomunistične miselnosti mogli zrasti kakšni drugi
                     cvetovi kot tisti, ki jih politična botanika imenuje tajkune. Ali, kakor pravi
                     profesor Bučar, da se je »produktivna ideja te elite izrodila v tajkunizacijo«
                     in s tem realni problem postboljševiške sociologije naprtil nekim brezosebnim
                     in zlobnim sferičnim in htoničnim silam. Bučar se zaveda, da družbeno življenje
                     poganjajo posamezniki, da morajo podjetja in ustanove imeti ljudi, ki bodo
                     zainteresirani za njihovo prosperiteto, ki bodo v tem videli pogoj za »svoj
                     osebni obstoj«. »To je«, pravi Bučar, »največji problem pri nas, ki se ga nihče
                     ne loti.« Bučar spet meri na ustvarjalno angažiranost moralnih ljudi. Toda,
                     kako pa naj postboljševiški svet utemelji moralnega človeka? Katere energije pa
                     naj bi napajale njegovo skrb – človekovo skrb za koga drugega ali za kaj
                     drugega, kot je sam. Zdi se, da Bučarju ta misel ni tako tuja, saj ga
                     obravnavama tema vzpodbuja k lucidni dilemi: »Če pa te skrbi ni, se človekovo
                     prizadevanje nujno spremeni v skrb zase.«</p>
                  <p>Zdi se, da se Bučar umika pred soočenjem s celotno stvarnostjo. Ko se že loteva
                     veselja do ustvarjalnega življenja, ne bi bilo tako nenavadno, če bi pomislil
                     na razliko med človekom, s katerim so boljševiki začeli graditi svojo državo
                     leta 1945, in človekom, s katerim je leta 1990 bilo naloženo demokratom, da
                     opravijo to delo. Leta 1945 je bil to moralen, zvečine krščanski človek, leta
                     1990 pa je to bil totalitarno poškodovan človek. V to poškodovanost spada tudi
                     Bučarjeva tožba, da ustvarjalnost povzroča največji problem, ki se ga pri nas
                     nihče ne loteva«. Medtem ko je leta 1945 vsakdo hotel nekaj narediti, hoče po
                     letu 1990 vsak nekaj dobiti. A Bučar tega ni pripravljen tematizirati. Kako naj
                     si razložimo to obzirnost? </p>

                  <figure>
                     <graphic url="slike_z_82/z_82_03.png"/>
                     <head>Ena do slavnih svetišč <name>Andrej Zgonc</name></head>
                  </figure>
                  <p>Da hoče komunistično oblikovan človek predvsem nekaj dobiti, ni tako nenavadno.
                     Ali ni ena od osnovnih tez socialistične propedevtike, da problem ni
                     proizvajanje dobrin, ampak njihovo razdeljevanje. Za to – za razdeljevanje – pa
                     smo mi, boljševiki, eksperti<emph>. Le bonheur</emph> – sreča – ki jo je
                     oklical Saint-Just, je za komuniste preprosta reč. Človek je materialen fenomen
                     in zato nasitljiv. Človeka ja mogoče osrečiti tako, da ga nasitiš in tako
                     pomiriš. Zlasti v času, ko je svet nehal misliti na »ozimnico« in je
                        <emph>carpe diem – zgrabi ta dan</emph> – postala dnevna zapoved ne samo
                     množice, ampak tudi elite. (Če seveda izvzamemo splošno postboljševiško mantro,
                     da se je treba »treba ozirati v prihodnost«, čeprav seveda vemo, da jo je treba
                     razumeti v maniri postboljševiške semantike, kjer gledati v prihodnost ne
                     pomeni gledati v prihodnost, ampak gledati stran od preteklosti. Torej ne gre
                     za prihodnost kot prihodnost, ampak za prihodnost, ki onemogoča preteklost, za
                     prihodnost kot ideologem. (V obe smeri hkrati namreč zares ni mogoče gledati.) </p>
                  <p>A vsega tega z očali, ki jih nosi Bučar, ni mogoče videti. Tudi tega ne, od kod
                     prihaja nova norma, da »le špekulacija omogoča hitro bogatitev«. </p>
                  <p>Od nekod neki, če ne od revolucije, ki je tudi velika špekulacija, in omogoča,
                     če si spreten in so ti dovoljena vsa sredstva – bližnjico do oblasti. (Ne pa da
                     se kot kak nespamentni Adeauer, De Gasperi, Schuman, Korošec ali Krek
                     pripravljaš leta in leta, nazadnje pa izročiš izbiri neukih slehernikov.) </p>
               </div>
               <div type="div3">
                  <head>Nemoč razuma</head>
                  <p>Središčno točko pogovora pa je potem spraševalka označila tako, da je zapičila
                     šestilo pogovora v naslednjo zahtevo: »Povejte mi, dr. Bučar, zakaj ima
                     racionalni razum danes tako malo možnosti v Sloveniji?« Ko smo videli, da
                     vprašani nekoliko okleva, smo na to vprašanje skušali odgovoriti sami. To je
                     zato, smo si rekli, ker je družbo, od katere smo se hoteli ločiti, obvladal
                     nerazum, nas pa so prepričali, da je to družbo mogoče zapustiti, ne da bi
                     hkrati morali zapustiti njeno neracionalno načelo. Zato smo še vedno v družbi,
                     kjer se lahko zgodi karkoli. Kjer te na primer kaznujejo, če si napravil
                     prometni prekršek, če pa si načrtoval in potem izpeljal velik zgodovinski
                     prekršek – ki ni bil prekršek, ampak zločin – da si narod, okupiran od
                     sovražnih sosedov, napadel še sam, pa za to nisi bil kaznovan, ampak
                     povzdignjen in nagrajevan. Kako naj ima v takih okoliščinah razum kako veljavo
                     ali kako možnost? Toda dr. Bučar na to vprašanje tudi pozneje ni odgovoril.
                     »Racionalnost ni pot do napredka.« </p>

                  <figure>
                     <graphic url="slike_z_82/z_82_04.png"/>
                     <head>Druga do utrjenih dradov <name>Andrej Zgonc</name></head>
                  </figure>
                  <p>Varuhi razuma in razumnosti so seveda izobraženci. To temo, vprašanje
                     izobraženstva, je na koncu razgovora spet odprla voditeljica in Bučarjeva
                     vzpodbujevalka. Naštela je nekaj momentov: sazujevci molčijo, ekonomisti se
                     zgolj ponujajo vsakokratni vladi, univerze se kot institucije ne oglašajo! Kaj
                     je z našimi izobraženci? Bučar je, se zdi, sogovornico razumel, a vseeno ostal
                     na splošni ravni. »Slovensko izobraženstvo je odpovedalo.« »Slovensko
                     izobraženstvo ni še na evropski ravni.« Izobraženci seveda nosijo na sebi
                     značaj elite. Temu svojstvu se ne morejo odpovedati in izstopiti. A zakaj niso
                     pripravljeni plačati cene za to vlogo, ali bolje, za ta privilegij? Ali jim
                     manjka odličnosti? Ali misel slovenskega izobraženca ni prignana do te višine
                     in do te ostrine, da bi zavarovala svoje avtorje, ljudem zunaj pa kazala
                     razumno in možno pot in si tako utrjevala svoj ugled? Neintelektualnost
                     intelektualcev je ena stvar. Druga pa je zgodovinska in pripoveduje o tem, kako
                     so bili katoliški intelektualci kaznovani za to, da so se v celoti angažirali
                     za obstoj evropske in katoliške civilizacije: vsi – pa tudi vse – se je obrnilo
                     proti njim. S svojo osamljenostjo niso bili vabljiv zgled. Za tako slabo
                     plačanimi in ocenjevanimi delavci nihče ne bo pobiral orodja, ki leži križem po
                     vinogradu, potem ko jim je popadalo z rok. Ali bo ostalo tam in počasi rjavelo?
                     Pred kom moramo zakričati, da je za to odgovoren? </p>
                  <p>Katoliški razumniki so torej ostali sami. Nihče ni hotel razumeti njihovega
                     osamljenega boja za civilizacijo, nihče ni hotel podpreti njihove, vsiljene,
                     odločitve. Vsi so bili, kot smo rekli, proti njim: doma liberalci, ki so v
                     stiski katoličanov videli možnost, da se jim maščujejo za njihovo nekdanjo
                     veljavo, tem so se pridružili levi katoliški disidenti, zlasti kocbekovci in
                     krščanski socialisti. Vse, kar ni bilo slovensko in krščansko trdno, je začelo
                     kolebati. Tujina je imela svoje račune, ki jih je bila pripravljena plačevati s
                     komerkoli in tudi s slovenskimi katoličani. Za slovenske intelektualce je bila
                     usoda katoličanov dokaz, da se zvestoba ne splača, da je boljše cankarjansko
                     »upoštevati razmere«. Začelo se je nekaj, čemur bi lahko rekli slovenska
                     kohabitacija z boljševizmom. Njena poglavitna prvina je bila molk, oplemeniten
                     z občasnimi vdanostnimi kretnjami – nič pretiranega, a vendar vse tako
                     odmerjeno, izvedeno in uprizorjeno, da gospodarjem ni bilo treba dvomiti, da se
                     pred njimi potrjuje brezpogojna vdaja. </p>

                  <figure>
                     <graphic url="slike_z_82/z_82_05.png"/>
                     <head>Tretja do skritih dolin <name>Boštjan Zgonc</name></head>
                  </figure>
                  <p>Za ilustracijo, kako se intelektualci tudi lahko vedejo, bomo navedli dva
                     poljska dogodka iz druge polovice šestdesetih let. Za deseto obletnico
                     poljskega oktobra, 21. 10. 1966, je med študentskimi zborovanju na fakulteti za
                     zgodovino univerze v Varšavi nastopil tudi profesor Leszek Kolakowski. Govoril
                     je o omejevanju svobode govora, o večanju cenzure in o političnem vmešavanju v
                     raziskovalno delo v humanističnih in družbenih vedah, o rastočem prepadu med
                     Partijo in državljani in o poljubni uporabi prava in zakonov. Naslednjega dne
                     je bil Kolakowski izključen iz Poljske združene delavske partije. </p>
                  <p>Tej odločitvi je sledil val protestov na Univerzi in v intelektualnem miljeju.
                     Pisatelji in univerzitetni učitelji so zahtevali, da se Kolakowski spet sprejme
                     v Partijo. Protestna pisma so podpisovali tudi mnogi člani Partije, od katerih
                     so bili zato nekateri sami odstranjeni iz organizacije ali pa iz nje sami
                     izstopili. </p>
                  <p>Ko je Centralni komite pozneje šel še dlje in se odločil, da vzame Kolakowskemu
                     stolico za filozofijo, se je temu odločno uprla tudi Poljska akademija znanosti
                     in umetnosti, posebej ugledni filozof profesor Kotarbinski, nekdanji učitelj
                     Kolakowskega. </p>
                  <p>Naslednji preizkus moralne in politične vzdržljivosti poljskih intelektualcev
                     je sledil čez dve leti, ko je komunistična oblast prepovedala uprizoritev drame
                     Adama Mickiewicza Dedje. Temu ukrepu je sledilo protestno srečanje varšavske
                     veje Zveze poljskih pisateljev. Kolakowski je bil spet eden od govornikov.
                     Govoril je o mehanizmu naraščanja represije: »Če ne pride do odpora na prve
                     represivne znake, so njihovi pobudniki vzpodbujeni k še večji represiji, ki
                     nazadnje nima več nobene meje. V naši deželi se je obseg nasilja povečal tako
                     zelo, da opozicije preprosto ni več.« </p>
                  <p>Prepovedi <emph>Dedov</emph> so sledili študentski nemiri, tem pa izgon šestih
                     profesorjev z univerze v Varšavi, med drugimi tudi Kolakowskega. S formulacijo
                     se Partija ni veliko zamujala, ampak je uporabila kar besedilo iz atenske
                     obtožnice proti Sokratu iz leta 399 pred Kr. Tudi oni so bili obtoženi, da
                     »kvarijo mladino«. (Leo Labedz, Encounter 1969/3)</p>

                  <figure>
                     <graphic url="slike_z_82/z_82_06.png"/>
                     <head>Spet druga do spomenikov zgodovine <name>Lovro Stanovnik</name></head>
                  </figure>
                  <p>S poljskim intermezzom smo hoteli pokazati, da so same po sebi stvari lahko
                     tudi drugačne. Gotovo je tudi na Poljskem, kot drugod po boljševiški hemisferi,
                     praviloma gospodarila vdaja, a so sredi nje blestela tudi dejanja, od katerih
                     smo dve predstavili. Koliko takih možnosti pa daje kronistu slovenska
                     intelektualna elita? Kaj pa se je zgodilo v SAZU, ko je bilo leta 1945 vzeto
                     članstvo Pitamicu, Ušeničniku in Vebru? In koliko akademskih glasov je leta
                     1948 in leta 1949 nasprotovalo podelitvi častnega članstva v Akademiji Josipu
                     Brozu in Edvardu Kardelju? Saj ljudem na akademskem nivoju gotovo ni bilo
                     neznano, da se je s tem zgodilo nasilje – <emph>in loco sancto</emph>! Ni bilo
                     mogoče prezreti, da je bila s tem dejanjem z najvišjega mesta podeljena
                     legitimiteta nasilju sploh. Vdaja na tako visokem mestu je gotovo takrat in
                     dolga poznejša leta veljala za notranje opravičilo mnogim ljudem na nižjih
                     terasah družbenega ugleda – tja do vaških učiteljev in še naprej. </p>
               </div>
               <div type="div3">
                  <head>Sočutnost do komunizma</head>
                  <p>A tu gre za vdajo prestrašenih, upravičeno, saj se je tedaj končno že dobro
                     vedelo, kaj so leninski boljševiki v stanju narediti. A tu vseeno ni šlo samo
                     za prestrašenost, ampak tudi za bojevitost. V sobotni prilogi Dela (28. maj)
                     smo izpod najbolj avtentičnega peresa – članek je napisala njegova hčerka –
                     izvedeli o Josipu Vidmarju, kot smo že omenili, tudi to, da je bil apolitičen
                     človek, leta 1941 pa se je moral »odločiti: ali fašizem ali komunizem. Šlo je
                     za civilizacijski spopad.« Toda leta 1941 je bil ideogram komunističnega
                     nastopa že izdelan in široko znan: tu je bil Kronštat; tu je bila Ukrajina in
                     njena umetna lakota, v kateri je umrlo več milijonov ljudi; tu so bile velike
                     čistke po letu 1936, v katerih so izginili Zinovjev, Kamenjev, Buharin; tu je
                     bila likvidacija Trockega in njegove družine; tu je bilo množično nasilje nad
                     narodi SZ; tu je bil pakt Ribbentrop-Molotov. In tako dalje. Seveda so se
                     države, ki so vzele nase stvar civilizacije, morale upreti modernim
                     totalitarizmom fašizma in nacizma in njunim državnim nosilcem, a vendar ne
                     tako, da bi po zmagi nad temi prostovoljno uvedle totalitarizem boljševiškega
                     tipa v zameno za fašizem in nacizem. Za ta protislovni in samomorilski projekt
                     pa se je odločil Josip Vidmar – ne iz civilizacijskih, ampak ozkih ideoloških
                     razlogov. Najdemo jih v stavku, s katerim je reagiral na vest, kako so izpadle
                     prve posttotalitarne demokratične volitve: »Kako zaboga pa ste mogli dopustiti,
                     da so klerikalci prišli na oblast?« Tako je torej bilo s tistim njegovim
                     vstopom v politiko leta 1941! Vidmar je v boljševikih videl silo, ki bo
                     opravila s katoličani ali s »klerikalci«, kakor mu je narekoval govoriti njegov
                     liberalni idiom. Liberalci so uporabljali izraze »klerikalci« in
                     »klerikalizem«, da bi z njimi kazali na katoliško ozkost, zlasti v kulturnem
                     življenju. V resnici pa so tako razkazovali svojo nadutost. S kakšno
                     upravičenostjo so to počeli, kaže naslednja okoliščina. Mestna občina
                     ljubljanska je že tik pred vojno začela podeljevati nagrade za visoke literarne
                     dosežke. Učinkovale so približno tako kot sedanje Prešernove, le da niso nosile
                     tega imena. Zanimivo pa je bilo, da sta to nagrado dobila, za leto 1939 Miško
                     Kranjec za roman Kapitanovi, za leto 1940 pa Prežihov Voranc za Požganico. Bilo
                     je sicer nekaj ugovorov, a nagradi sta ostali. Malo nenavadno za Vidmarjevo
                     definicijo »klerikalizma«! Oba prejemnika sta bila, kot znano, ozko povezana ne
                     samo s partijsko ideologijo, ampak tudi s partijsko organizacijo. </p>

                  <figure>
                     <graphic url="slike_z_82/z_82_07.png"/>
                     <head>Ali do pridnih ljudi <name>Andrej Zgonc</name></head>
                  </figure>
                  <p>Kako pa je Vidmar tako gledanje usklajeval z nekim svojim ravnanjem iz leta
                     1948? Tega leta je <emph>Prezidij Ljudske skupščine LRS</emph> izdal <emph>Ukaz
                        o potrditvi članstva SAZU</emph>, iz katerega sta bila izbrisana Leonid
                     Pitamic in Aleš Ušenišnik, ker »nista izražala uradnega političnega prepričanja
                     in svetovnega nazora«. Ukaz je podpisal predsednik Prezidija Josip Vidmar! </p>
                  <p>Tudi dr. Franc Bučar pravi v svoji zadnji knjigi <emph>Čas velikih
                        sprememb</emph>, če sledimo poročilu v Delu (19. maj), da je bil »komunizem
                     legitimen odgovor na stisko takratnega sodobnega sveta. Napačen odgovor sicer,
                     a legitimen«. Tu bi sedaj imeli razlog, da se spustimo v podrobnejšo analizo,
                     kako je mogoče, da je kak odgovor napačen, obenem pa legitimen, a predlagamo,
                     da še prej premislimo, kaj pa če nemara že vprašanja, ki si jih je postavljal
                     komunizem, niso bila legitimna, ne šele odgovori. Vprašanja, ki so v zadnji
                     analizi izvirala iz njegovega gledanja na to, kaj sta človekovo blagostanje in
                     človekova svoboda. A si raje oglejmo, kaj o tej zapleteni zadevi misli Milovan
                     Djilas (Razgovor z Georgeom Urbanom, Encounter 1979/12): »Napredek v Sovjetski
                     zvezi bi bil ravno tako velik ali večji, če boljševiške revolucije nikoli ne bi
                     bilo. Naj sedaj dodam sorodno misel o kruhu in svobodi, ki je zgoščena v
                     stavku, da je svoboda bolj pomembna kot materialno blagostanje, ali če hočete,
                     da je revščina manjše zlo kot despotizem. S tem preprosto mislim, da bo družba
                     svobodnih mož in žena, če se bo znašla v ekonomski stiski, nazadnje le iznašla
                     sredstva za izboljšanje svojega materialnega stanja, družba pa, obdarjena z
                     materialnimi življenjskimi nujnostmi, ne bo pa imela svobode, nima
                     institucionalnih sredstev, da se premakne iz nesvobode v svobodo. Pazite, nisem
                     za nobeno vračanje v arkadijsko družbo. Sem za industrijsko družbo, temelječo
                     na znanosti in tehnologiji. Toda če gre v svobodni družbi za izbiro med
                     svobodno in revno družbo in družbo, ki je v obilju, a ni svobodna, mi je jasno,
                     da moram izbrati prvo.« </p>

                  <figure>
                     <graphic url="slike_z_82/z_82_08.png"/>
                     <head>In do žalostnih poti <name>Lovro Stanovnik</name></head>
                  </figure>
                  <p>Jedro komunistične zmote ali zablode je v tem, da so se njegovi snovalci z
                     zavestnim neupoštevanjem temeljnih Kantovih vprašanj (Kaj lahko vem? Kaj moram
                     narediti? Na kaj smem upati?) vdajali ideološkemu »dogmatskemu snu« – tudi
                     Kantova beseda – ki jim je dovoljeval, da so bili to, kar so hoteli biti:
                     bogovi. To pa je bilo oboje najprej nelegitimno, potem pa tudi zelo, zelo
                     napačno. </p>
               </div>
               <div type="div3">
                  <head>Jezik – prva žrtev boljševiškega dotika</head>
                  <p>Če se bralci morda še spominjajo, smo začeli ta komentar z opažanjem, da se je
                     pod boljševiškim totalitarnim pokrovom z jezikom tako ravnalo, da je vedno bolj
                     izgubljal značaj finega orodja, ki ga je narod v zgodovini izdelal za potrebe
                     skupnosti in slehernika. Bogovi za mikrofonom pa so ga, ne glede na njegovo v
                     zgodovini pridobljeno vlogo, vedno bolj zoževali na njegovo umetno in parcialno
                     vlogo. Tako je počasi izgubljal zmožnost celostnega zajetja sveta: da je vsaka
                     domovina domovina, vsaka rana rana in vsaka smrt smrt. Skupno razumetje sveta
                     in življenja pa je počasi postalo tako, da so domovine bila samo nekaterim
                     domovine, rane samo nekaterim priznane in samo nekatere smrti izguba za vse
                     ljudi. (»Ko zvoni, ne pošiljaj spraševat, komu zvoni. Zvoni tebi!« John Donne,
                     1611.) Skupno razumetje sveta in življenja je odšlo od nas in postali smo zelo
                     sami in vedno manj smo lahko drug drugemu povedali. Novi bogovi pa so bili
                     vedno bolj svobodni – vedno manj se jim je bilo treba ozirati na refleksne
                     vzgibe jezika. </p>
                  <p>Aretacijo Ratka Mladića so pozdravili tudi nekateri znani Slovenci. Predsednik
                     vlade Borut Pahor je svoje veselje združil s pridihom obžalovanja: »Zdi se, da
                     je pravica zamujala, a je nazadnje vendarle prišla.« Predsednik republike dr.
                     Danilo Türk je videl »v nasilju nad ljudmi brez zaščite in brez moči za
                     samoobrambo hudo zlo in velik zločin« in kot odgovoren politik izrazil še
                     prepričanje, da se bodo morali vsi zločinci zagovarjati za svoje zločine, ker
                     je to »edina pot do pravice, človeškega dostojanstva in trajnega miru«.
                     Slovenska evropska poslanka Tatjana Fajon pa je – med svojimi političnimi
                     opravki v Srbiji – izrazila svoje zadovoljstvo nad dosežki pravice, »čeprav se
                     je aretacija krivca za tisoče strtih src in prelomljenih življenj zgodila 16
                     let prepozno«. Čeprav za impozantno geografijo zločina, ki je bila vrisana v
                     domovino teh govorcev, ne obstaja noben posebni tribunal, ne haaški ne noben
                     drug, so to bili vendar zločini in bodo ostali zločini po katerem koli pravu,
                     dokler se nad njimi ne bo izrekla stvarna juridična in ustrezna politična
                     sodba. In vendar našim govorcem ni bilo treba nič pripovedovati, od kod
                     prihajajo: da sami prihajajo iz države, ki je pred svojimi državljani – in pred
                     vsem svetom – veliko bolj zadolžena, kot države, ki sedaj pošiljajo v Haag
                     zadnje delinkvente, ki jih tam terjajo neke civilizacijske ustanove. Ni jim
                     bilo treba, ker so slovenskim organizatorjem genocida priskočili na pomoč
                     mediji in Barbarinega rova, zaradi ideološkega sočutja do avtorjev te
                     edinstvene zločinske mojstrovine, že po nekaj dneh sploh ni bilo več. Ponovo se
                     je uveljavila že nekaj sto let stara resnica, ki se v rahlo variantni obliki
                     glasi: <emph>Quod non fuerat in mediis, no est in inellectu. – Česar ni bilo v
                        medijih, tega tudi v glavah ni.</emph> In ker slovenske geografije zla ni v
                     glavah, je tudi sicer ni. In zato tudi ljudje, od katerih se zaradi političnih
                     manir to pričakuje, dajejo, plavajoč po bazenih zagotovljene nedolžnosti,
                     primerna sporočila, brez skrbi, da jih bo kdo prijemal za besedo. In ko ljudje
                     to vidijo, ni mogoče, da se ob tem ne bi kvarila moralna dostojanstvenost
                     jezika. Njegov visoki status. </p>

                  <figure>
                     <graphic url="slike_z_82/z_82_08.png"/>
                     <head>Do starih znamenj, obnovljenih z našo bolečino <name>Franc
                        Popek</name></head>
                  </figure>
                  <p>Kakšno suverenost nad jezikom je v Sloveniji mogoče uveljaviti, izhaja iz
                     obvestila novinarja Dejana Karbe (Delo, 13. maj), da je ministrica Ljubica
                     Jelušič predlagala, naj bi bili ob dnevu Slovenske vojske povišani v čin
                     generala tisti iz slovenske »soldateske«, ki izpolnjujejo pogoje. Iz
                     časopisnega poročila ni jasno, kdo si je privoščil zgornjo jezikovno gesto, ali
                     ministrica ali novinar, jasno tudi ni, katero od razlag in ilustracij, ki jih
                     za to konkretno besedo daje SSKJ bi se morebitni avtor odločil:
                     »nedisciplinirana, brezobzirna vojska, zlasti sovražna«, »nasilje fašistične,
                     tuje soldatske«, »oblast je prevzela reakcionarna soldateska«. Torej, kakšna
                     soldateska – specifično – je po mnenju redakcije Dela naša vojska? </p>
                  <p>Razkroj jezika, ki se je začel v strahu, ki ga je uveljavil in umetelno in
                     strateško gojil medvojni teror, po vojni pa uspešno nadaljevala – z zaplembo
                     človekovih pravic – polstoletna partijska monokracija in potem, ko je
                     boljševiški kolaps razgalil nezadostnost nasilja za vzdrževanje totalitarne
                     kontrole nad družbo in je manipulativni genij Partije v nihilističnem
                     poljubnosti odkril nadomestila terorja s trajnimi obeti, je spopad z normami,
                     ki zagotavljajo jeziku prvobitno predikativnost, kontinuiteta postavila na prvo
                     mesto. Danes velja geslo: boj z jezikom. Po vseh medijih poteka vojna z
                     jezikom. </p>
                  <p>Nikakor ne brez uspeha. Če se človek ozre okoli sebe, ne more, da se ne bi
                     spomnil nekega verza, ki ga je v začetku sedemnajstega stoletja napisal
                     največji že navedeni angleški metafizični pesnik John Donne: </p>
                  <lg>
                     <l>'Tis all in pieces, </l>
                     <l>All coherence gone! </l>
                     <l>Vse je razbito, </l>
                     <l>Vse, kar veže svet v eno, je šlo! </l>
                  </lg>
               </div>
               <div type="div3">
                  <head>Potem pa še vse drugo</head>
                  <p>Čez današnji svet, tudi čez današnji slovenski svet, teče ločnica, ki deli
                     ljudi na dva dela. Na eni strani so ljudje – za vsakega moramo biti hvaležni –
                     ki bi lahko s prepričanjem ponovili za Pasternakom, piscem romana Dr. Živago:
                     »Nezmožnost najti in povedati resnico je defekt, ki ga še tako velika
                     sposobnost govoriti neresnico ne more skriti.« Saj jih poznamo, mar ne, tekoče
                     govorce neresnice? Najbolj jih spregledamo, kadar govorijo, zlasti na
                     televiziji; kadar pred nami izdelujejo stavke kot dobro programirani, skrbno
                     servisirani avtomati, vidimo, da so ti stavki prazni, da v njih nič ni. Še taka
                     spretnost in rokohitrstvo tega ne moreta skriti. In ljudje na tej strani črte
                     so tisti, ki to opazijo. To je ena skupina sedanjih Slovencev.</p>
                  <p>Na drugi strani črte, ki gre čez današnji svet – tudi čez slovenski – pa so
                     ljudje (veliko preveč jih je, veliko preveč), za katere bomo uporabili besede,
                     ki jih je na koncu fašizma napisal italijanski pisatelj Ignazio Silone, (ki je
                     že v leta 1930, bolan, zbežal v Švico). Rekel je: »Človek bi skoraj mislil, da
                     dvajset let fašizma v Italiji ni bilo dovolj, da bi vsi razumeli, za kaj je
                     šlo.« Seveda jih ni bilo dovolj! Saj jih v Sloveniji ni bilo dovolj petdeset! </p>

                  <figure>
                     <graphic url="slike_z_82/z_82_10.png"/>
                     <head>A bo kmalu prišla s hribov zima in vse pokrila <name>Simon
                        dan</name></head>
                  </figure>
               </div>
            </div>
         </div>
         <div type="div1">
            <head>Mesto na gori</head>
            <div type="div2">
               <head>Dr. Andrej Bajuk -In memoriam</head>
               <docAuthor>Anton Drobnič</docAuthor>
               <div type="div3">
                  <p>Sredi poletja, na dan sv. Roka je čez Slovenijo zavela črna vest: Umrl je dr.
                     Andrej Bajuk, ustanovitelj in prvi predsednik Nove Slovenije - krščanske
                     ljudske stranke, predsednik vlade leta 2002 in finančni minister v Janševi
                     vladi 2004 – 2008! Nič ni moglo biti bolj v nasprotju z jasnostjo in svetlobo
                     tistega dne, pa vendar je bilo resnično. Smrt se ne ozira na dan, smrt je del
                     življenja, najbolj zanesljiv del vsakega življenja. Najbolj gotov, da bo,
                     najbolj negotov, kdaj bo. Zaradi tega drugega smo bili tistega dne vsi
                     presenečeni.</p>
                  <p>Če bi se predali bolj čustvenim besedam, bi rekli, da je Slovenija dr. Andreja
                     Bajuka doživela, kot človek doživi zvezdni utrinek. Dotlej povsem neviden, se
                     je nenadoma pojavil iz neznane tujine, kot meteor prileti iz globine vesolja,
                     naglo in močno zablestel na temnem slovenskem nebu in prav tako hitro ugasnil.
                     Bil je kratek blisk na slovenskem političnem obzorju, pa vendar tako svetal
                     blisk, da nnam bo ostal v prijetnem osebnem spominu in tudi v trajnem,
                     zgodovinskem spominu vsega </p>
                  <p>nam bo ostal v prijetnem spominu in tudi v trajnem, zgodovinskem spominu
                     slovenskega naroda, z velikimi črkami zapisan v odločilni čas slovenske
                     zgodovine, v zgodbo slovenskega osamosvajanja in graditve suverene slovenske
                     države!</p>

                  <figure>
                     <graphic url="slike_z_82/z_82_11.png"/>
                     <head>Obkrožen od doma in domovine</head>
                  </figure>
                  <p>Dr. Andrej Bajuk je bil rojen v Ljubljani tistega strašnega leta 1943, ki se ga
                     le še redki spominjamo tako, kot smo ga sami doživeli. Spominjamo se ga z
                     grozo, ker je tedaj že dve leti dolg boljševiški napad na slovenski narod
                     dosegel že drugi vrhunec nasilja in smrti ter zmago nad prvim oboroženim
                     odporom Slovencev v samoobrambnih Vaških stražah in drugih nekomunističnih
                     enotah, z zloglasnim kočevskim zborom in kočevskim procesom pa tudi poraz
                     demokracije in pravne države. Spominjamo pa se ga tudi s ponosom, da kljub
                     krvavi komunistični zmagi nismo obupali, nismo zapustili resnice, ampak smo se
                     prav v dneh Bajukovega rojstva še bolj odločno zbrali v slovensko domobransko
                     vojsko in še bolj uspešno branili svoje domove in narod pred napadi in nasiljem
                     rdeče revolucije, dokler ni v našo deželo s pomočjo Rdeče armade in kramarskih
                     zaveznikov vdrla zločinska Titova armada, Slovenijo zalila s krvjo in posejala
                     s trupli, slovenski narod pa porinila v polstoletno tiranijo. </p>
                  <p>Mali Andrej je bil dojenček in se tega gorja ni zavedal. Že v drugem letu
                     življenja pa je nehote in nevede že postal politični begunec. Še danes se živo
                     spominjam desetega maja 1945, ko smo v skupini slovenskih domobrancev kakšen
                     kilometer pred nedograjenim ljubeljskim predorom prehitevali manjši voz s
                     konjem. Na vozu je na kovčkih in culah sedelo več otrok. Sredi med njimi se je
                     ponosno držal tudi najmlajši, skoraj še dojenček. Te slike mi desetletja niso
                     načela, ker ni šlo kar za neki voz in neke otroke. Konja z vozom je vodil Marko
                     Bajuk, profesor in ravnatelj Državne klasične gimnazije v Ljubljani, katere
                     dijak sem bil tako jaz kot tudi drugi domobranci v tej skupini. Kasneje sem
                     zvedel, da je mali deček na vozu bil Andrej Bajuk. Njegov ded je vedel, da pred
                     revolucijskimi morilci tudi otroci niso varni. Zato je tudi malega Andreja
                     posadil na begunski voz in ga odpeljal iz rdečega nasilja. Ravnatelj Marko
                     Bajuk je že v nekaj tednih na Koroškem organiziral šolstvo za begunce in svoje
                     veliko delo za slovenstvo nadaljeval v Argentini, kamor je z drugimi vzel tudi
                     vnuka Andreja. </p>
                  <p>Tako je Andrej Bajuk še kot petletni otrok postal reven begunec v daljni
                     Argentini, še bolj daljni zato, ker Slovencem tedaj ni bila poznana in je
                     miselno niti malo niso obvladali tako kot Združene države ali Kanado. S svojo
                     družino se je končno naselil v še bolj neznani, tudi za pogled iz Buenos Airesa
                     daljni Mendozi, mestecu pod Andi, kamor se je naselila večja skupina Slovencev.
                     Trudili so se in uspeli so, tudi Bajukovi so tam z vztrajnim delom dosegli
                     visoko izobrazbo in ugledna mesta. </p>
                  <p>Andrej je v idilični Mendozi, ki jo obdajajo obsežni vinogradi pod zadnjimi
                     pobočji Andov, preživel vse svoje otroštvo. Tam je obiskoval osnovno šolo,
                     gimnazijo in dosegel diplomo ekonomske fakultete. Tedanja oblast ga je imela za
                     političnega nasprotnika, zato je le s težavo dobil službo. S Katarino Grintal,
                     kasnejšo magistrico španske književnosti in profesorico tujih jezikov, je
                     ustvaril družino, v kateri so se rodili trije otroci, Tatjana, Sebastijan in
                     Nataša. </p>
                  <p>Iz vinorodne Mendoze se je Andrej Bajuk z družino za znanjem podal v ZDA. Na
                     znameniti univerzi Berkeley je opravil magisterij in dosegel doktorat. Leta
                     1973 se je vrnil v Argentino in postal profesor na univerzi v Mendozi. Kasneje
                     je zopet odšel v ZDA in se zaposlil v Svetovni banki v Washingtonu kot pomočnik
                     direktorja banke. Po letu dni se je kot direktor kabineta zaposlil pri
                     Medameriški razvojni banki, ki ga je leta 1994 poslala v Pariz kot svojega
                     predstavnika v Evropi. </p>
                  <p>Dr. Andrej Bajuk je kljub temu, da je otroštvo in skoraj vse življenje preživel
                     globoko v tujini, postal in ostal čvrst Slovenec tako po jeziku kot po zavesti.
                     Zato je takoj na začetku razumel in se pridružil delu za osamosvojitev.
                     Slovenije na različnih funkcijah, zlasti s prizadevanjem za gospodarsko
                     ozdravitev in vzpostavitev normalnih gospodarskih razmer in odnosov. Leta 2000
                     je zapustil najodličnejše mesto, ki ga je kakšen Slovenec doslej dosegel v
                     svetovnem finančnem svetu, in se z družino za trajno vrnil v Slovenijo. Prevzel
                     je vodstvo slovenske vlade in uspešno zastavil priprave za vstop v Evropsko
                     zvezo. In v NATO. </p>
                  <p>Ko je spoznal, da je združitev SKD s SLS v resnici bila sovražni prevzem, je
                     zapustil mesto podpredsednika združene stranke in skupaj z Lojzetom Peterletom
                     in somišljeniki ustanovil Novo Slovenijo – krščansko ljudsko stranko ter postal
                     njen prvi predsednik. Nova stranka je samo nekaj mesecev kasneje uspela priti v
                     državni zbor. Kot finančni minister v vladi Janeza Janše v letih 2004 – 2008 je
                     znižal davke, dosegel v evropskem merilu nadpovprečno gospodarsko rast in
                     znatno znižal državni dolg. Njegovo uspešno delo je Sloveniji bistveno pomagalo
                     vstopiti v območje evra, njemu pa prineslo visoko priznanje evropskega
                     finančnega ministra za leto 2005. Na volitvah leta 2008 pa Nova Slovenija ni
                     uspela ostati v parlamentu, zato je odstopil kot predsednik Nove Slovenije in
                     se umaknil iz dnevne politike. </p>
                  <p>Slovenska postkomunistična levica dr. Andreju Bajuku ni dala nobenega
                     priznanja. Priznala ga ni niti kot strokovnjaka, niti kot Slovenca in ne
                     spoštovanja vrednega človeka. Kljub njegovi trdni slovenski drži in
                     požrtvovalni vrnitvi v domovino in kljub njegovemu uspešnemu delu na
                     gospodarskem področju, ga je ves čas samo surovo zmerjala in pošiljala nazaj v
                     tujino. Obdala ga je z lažjo in sovraštvom, s tistim, kar je pač premogla. Ni
                     se vdal in ne ustrašil, vztrajal je pri svojem delu in ostal pri svojem
                     prepričanju. Ob njegovi nenadni smrti pa si vseeno niti njegovi nevzgojeni
                     nasprotniki niso upali zanikati Bajukovih velikih zaslug in so zmogli celo
                     nekaj pohvalnih stavkov.</p>
                  <p>Nova slovenska zaveza, njeni prijatelji in somišljeniki se bomo dr. Andreja
                     Bajuka spominjali kot enega redkih mož, ki se je z vsem srcem povezal z usodo
                     svojega naroda, mu s svojim znanjem nesebično pomagal v najbolj usodnih časih
                     in zanj tudi zgorel. Dolžnosti Slovenca in kristjana je vestno in zgledno
                     izpolnil. Novi Slovenski zavezi je bil dober prijatelj, naši skupni slovenski
                     zavezi in resnici pa vedno zvest pričevalec. Zato ga bomo v našem spominu in v
                     skupni zavesti ohranili kot poštenega Slovenca, velikega človeka in zvestega
                     prijatelja! Naj počiva v božjem miru!</p>
               </div>
            </div>
            <div type="div2">
               <head>Moj oče</head>
               <docAuthor>Mija Kandus, roj. Velikonja</docAuthor>
               <div type="div3">
                  <p>Moj spomin na očeta sestavljajo le utrinki, posamezni dogodki, ki med seboj
                     niti povezani niso, so pa vplivali na mojo vzgojo in rast.</p>
                  <p>Štiri leta sem imela, do tja seže moj spomin in vanj vstopa tudi moj papa.
                     Živeli smo v gradu Goričane. Papa se je vsak dan vozil z vlakom v Ljubljano v
                     službo. Nestrpno smo ga čakali, ko se je popoldne vračal domov. Če smo le
                     mogli, smo na vzpetini med gradom in hlevom od daleč sledili vlaku, ki je že
                     zapuščal postajo v Medvodah. Takrat med Goričanami in Medvodami ni bilo hiš,
                     prek njiv in travnikov je naš pogled segel do železniške proge. Papana smo
                     zagledali, ko je prečkal železniške tire, najprej samo kot črno piko, ki pa je
                     hitro dobila obrise človeške postave. Včasih smo mu stekli naproti do potoka
                     pod gradom ali pa smo ga pričakali sredi brega, se mu obesili na roki in ga
                     spremljali do mame. Zvečer se je z nami igral. Po vseh štirih nas je lovil po
                     veliki grajski kuhinji, da smo se pošteno utrudili in nas je zaspane znosil v
                     postelje na drugo stran gradu. Kmalu se mu ni bilo več treba igrati z nami, ker
                     nas je bilo vedno več in zrasli smo, da smo se skrivali in lovili med seboj. Ne
                     spomnim se, da bi nam pripovedoval pravljice, to je prepustil radiu. Imeli smo
                     verjetno enega prvih radijskih sprejemnikov pri nas. Tistih škatel in žic je
                     bilo vsaj en kvadratni meter. Otroci smo spremljali oddaje pravljic in otroških
                     iger. Še danes ne vem, kako to, da je Mirko Kunčič med pripovedovanjem zgodbe
                     naenkrat utihnil in nas posvaril: »Otroci, če ne boste tiho, ne bom povedal
                     konca zgodbe!« Le kako je vedel, da smo bili res že nemirni, se prerivali in se
                     smejali. Opozorilo je zaleglo, pozorno smo ga poslušali, dokler pravljic nismo
                     znali prebirati sami. Doma smo imeli veliko knjig, vendar nam jih je papa
                     skrbno odbiral.</p>
                  <p>V družini sem bila najstarejša. Za menoj se je zvrstilo še šest deklic in trije
                     fantki. Takrat moj papa še ni vedel, da bo moral svojo ljubezen do otrok,
                     pozornost, vzgojo in učenje deliti na toliko delov.</p>
                  <p>Meni je posvečal vso pozornost in imel vame tako veliko zaupanje, da sem se
                     vedno trudila, da ga ne bi razočarala.</p>
                  <p>S šestimi leti sem stopila v prvi razred osnovne šole v Preski, kjer smo pisali
                     še s kamenčkom (grifelčkom) na tablice. Po dveh mesecih smo se preselili v
                     Ljubljano, kjer pa smo v šoli že uporabljali papir, svinčnik, peresnik in
                     črnilo. Preskok je bil hud in takrat je verjetno moj papa ugotovil, da mi mora
                     novo pot olajšati. Ker pri učenju nisem potrebovala pomoči, mu je bilo v večje
                     veselje to, da sem se naučila nekaj Prešernovih pesmi, on pa me je naučil
                     nastopati. Takrat je bil ravnatelj Tujskoprometnega sveta in je pogosto
                     obiskoval znane in tudi še nerazvite turistične kraje po Sloveniji. Potoval je
                     s kolesom, in če ni bilo predaleč, je vzel s seboj še koga od nas starejših
                     otrok. V krajih je organiziral prireditve o pomenu tujskega prometa – turizma,
                     jaz pa sem nastopala z deklamacijami. Tako smo spoznavali mnoge kraje po
                     Sloveniji in se seznanili z zanimivimi ljudmi. Tudi nastopanje na gledališkem
                     odru nam ni bilo tuje, saj je oče režiral več ljudskih iger na Ljudskem odru
                     ali v Prosvetnem društvu. Za proslavo materinskega dne v ljubljanski Drami pa
                     je Mirko Kunčič za naš nastop napisal posebno igrico, v kateri nas je igralo
                     kar osem. V narodnih nošah smo v več prizorih sodelovali pri snemanju
                     dokumentarnega filma o velikonočnih običajih v Škofji Loki. V zadnjih letnikih
                     gimnazije pa sem na literarnih večerih Sedejeve družine čitala papanove črtice
                     in novele. </p>
                  <p>Moja gimnazijska pot se je začela pri desetih letih na klasični gimnaziji.
                     Papa, ki je bil takrat kar znan pisatelj in profesor slovenščine, je
                     pričakoval, da sem nekaj očetovega talenta podedovala tudi jaz. Prva šolska
                     naloga pri slovenščini je bila prava katastrofa, kot da ne bi nikoli slišala za
                     ločila. Razočarala sem profesorja, predvsem pa papana. Pošteno sva se trudila,
                     da sem na koncu leta le dosegla odlično oceno.</p>
                  <p>Med počitnicami leta 1933 je zbolel. Po dolgotrajnem zdravljenju v Ljubljani in
                     Zagrebu se je vidno prizadet po možganski kapi vrnil domov. Takrat še ni bila
                     razvita rehabilitacija, kot jo poznamo danes. Nekaj obravnav so mu nudili v
                     Zagrebu, sicer pa je bil prepuščen domači oskrbi. S silno voljo in vztrajnostjo
                     je premagoval svojo invalidnost.Otroci smo mu pomagali, ga spremljali pri hoji,
                     mu nosili aktovko, pomagali pri oblačenju in obuvanju. Ni se vdal, še vedno se
                     je družil s prijatelji, še vedno je z nami hodil na izlete.</p>
                  <p>V najstniških letih, ko smo že ubirali svoje poti, nam je znal predlagati
                     zanimive izlete, počitnice, obiske, potovanja, da smo z veseljem uresničevali
                     vsak njegov predlog. Ker sam ni mogel več na Triglav, je vzpodbudil nas, da smo
                     se štirje, stari trinajst do šestnajst let, z enim nahrbtnikom, v kratkih
                     hlačah in z eno jopico odpravili na vršaca. Sicer je edini nahrbtnik skoraj
                     uničil brata in sneg na Kredarici in pri Aljaževem stolpu nam je pošteno
                     premrazil gole noge, a smo le bili na vrhu in se zdravi pravočasno vrnili
                     domov. Kupil nam je kolesa, da smo se najstarejši trije peljali na Goro, njegov
                     rojstni kraj, ki je bil takrat pod Italijo. Pripravil nam je načrt za
                     kolesarsko potovanje po Primorski, kjer smo obiskali več njegovih znancev in
                     sošolcev, večinoma župnikov. Spoznavali smo njihov trud za ohranitev
                     slovenskega jezika in narodne zavesti in si ogledali razvaline okopov, rovov in
                     kavern iz prve svetovne vojne.</p>

                  <figure>
                     <graphic url="slike_z_82/z_82_12.png"/>
                     <head>Pisatelj Narte Velikonja – karikatura</head>
                  </figure>
                  <p>Najlepše so bile vedno počitnice. Za dva meseca smo se preselil iz Ljubljane na
                     deželo, v kraje, kjer so bili gozdovi in reka. Tako smo bili Radomljah, v
                     Medlogu pri Celju in večkrat v Sori. </p>
                  <p>S seboj smo lahko na počitnice pripeljali tudi prijatelje, da je bila družba
                     pestrejša. Na fotografiji s počitnic v Sori je sedemnajst otrok iz šestih
                     družin. Papa je kar lepo prenašal tudi hrupnejše dni, vedno je v družbi našel
                     koga, da je z njim igral šah, ali pa zbral igralce za partijo taroka.</p>

                  <figure>
                     <graphic url="slike_z_82/z_82_13.png"/>
                     <head>Mija Velikonja med drugo svetovno vojno</head>
                  </figure>
                  <p>Vsega lepega je bilo konec, ko se je pričela vojna. Naenkrat toliko nesrečnih
                     ljudi in moj papa je imel izreden socialni čut. Prve dni po nemškem napadu na
                     Jugoslavijo so se v Ljubljani zbrali študenti in dijaki v enote prostovoljcev
                     in odpotovali proti Zagrebu. Tja so prispeli ravno takrat, ko je Pavelić
                     prevzemal oblast in ustanavljal Nezavisno državo Hrvatsko. Fantje so se
                     razbežali in se po »dolgi trnjevi« poti, kakor jo opisuje Marijan Tršar v
                     knjigi: »Dotik smrti«, vrnili domov. Med njimi je bil tudi moj brat. To je
                     vzpodbujalo mojega papana, da je skušal zainteresirati Rdeči križ, da bi iskal
                     pogrešane. Gospodom se ni zdelo primerno, da bi se spuščali v akcijo v drugi
                     državi, zato je moj papa v mojem spremstvu odpotoval v Zagreb. Tam je ob pomoči
                     odvetnika dr. Brajše poizvedoval po bolnišnicah, v kasarnah, na pokopališču in
                     v zaporih. Fante je našel v zaporu. S pomočjo prijatelja, pisatelj M. Budaka,
                     ki je bil minister v Pavelićevi vladi, je dosegel izpustitev zaprtih fantov. V
                     tistem času sem ga še večkrat spremljala. Ko so nam zaprli univerzo, sem bila
                     nekaj časa njegova osebna tajnica pri »Zimski pomoči«. Nadomeščala sem mu
                     telefonski imenik, razvrščala, iskala in urejala spise, ker je bil sam bolj
                     boemske narave. Zadnji dve leti sem ga videla le za velike praznike, ko sem
                     prišla iz Primorske domov. Na željo njegovih goriških prijateljev sva s sestro
                     tam sodelovali v pripravah na uvedbo slovenskega šolstva.</p>
                  <p>Za njegovo smrt sem izvedela na krut način. V »osvobojeni« Gorici so naju s
                     prijateljico v začetku maja 1945 ustavili partizani in odpeljali s seboj. O
                     meni niso imeli nobenih podatkov, niso pa me izpustili domov. Tako sem bila
                     zadnje dni v juniju 1945 pod nadzorstvom v Ajdovščini. V gostilniško sobo je
                     stopil mlad vojak in hrupno naznanil:«Pa smo ga, tistega z Gore!« Zbežala sem
                     na vrt, zameglilo se mi je pred očmi in nič več ne vem, kako sem se znašla v
                     ljubljanskih zaporih na Miklošičevi cesti.</p>
                  <p>Opomba: Mija Kandus, rojena Velikonja, dva otroka, šest vnukov in ena
                     pravnukinja. Živi v Sloveniji.</p>
               </div>
            </div>
            <div type="div2">
               <head>Moj Oče </head>
               <docAuthor>Ivanka Velikonja Antolin</docAuthor>
               <div type="div3">
                  <head>Prvi spomini: Goričane</head>
                  <p>Rodila sem se kot tretji otrok pri Velikonjevih, v Ljubljani na Jegličevi cesti
                     v ''Poženelovi hiši«. Mama mi je pravila, da so takrat cvetele akacije nekje v
                     bližini in napolnjevale zrak z opojnim vonjem.</p>
                  <p>Kmalu potem smo se preselili v grad Goričane. Mamin stric je papanu ponudil
                     upravljanje gradu, da so bili stroški bivanja manjši.</p>
                  <p>V gradu ni bilo elektrike, svetili smo si s petrolejkami. Tekoča voda je bila
                     samo v kuhinji. Perilo je hodila Johana, naša služkinja, izpirat na Soro.
                     Otroci smo jo večkrat spremljali.</p>
                  <p>V času bivanja na gradu v Goričanah, so se rodili še trije otroci: Zina, Nacek
                     in Zora.</p>
                  <p>Papa je bil takrat ravnatelj Turističnega urada za Dravsko banovino. Tako je
                     imel priliko, da je na uradne poti na Dunaj vzel s seboj mamo, Mijo ter Jožeta.
                     Ker sem bila še zelo majhna, so mene pustili doma in sem zelo jokala zavoljo
                     tega. A papa se je odkupil – na sestanke na Bledu, je vzel samo mene.
                     Spremljala me je Razbergarjeva Olga kot varuška. S čolnom sem se vozila po
                     Blejskem jezeru in šla s papanom tudi v Vintgar. Kako je bilo lepo!</p>
               </div>
               <div type="div3">
                  <head>Pri sv. Petru v Ljubljani.</head>
                  <p>Jeseni 1928 smo se preselili v Ljubljano v hišo nasproti šentpetrskega
                     župnišča.</p>
                  <p>V eni hiši smo stanovali Velikonjevi, v prvem nadstropju, v pritličju pa teta
                     Rezka, mamina sestrična. V sosednji hiši so živeli teta Fani s štirimi otroki,
                     ki so bili nekoliko starejši od nas. Stanovnikovi so stanovali tamkaj v gornjem
                     nadstropju. Teta Anka, mamina sestra, je bila poročena z advokatom dr. Janezom
                     Stanovnikom. Za hišama je bil velik zelenjavni vrt, last ljubljanske škofije.
                     Ob robu vrta je bil hlev za škofijske konje in škofovo kočijo. Kmalu potem, ko
                     se je naša družina preselila tja, so v škofiji kupili avto in konjev ni bilo
                     več. Škofov kočijaž Kučar je imel skromno bivališče v hlevu in tudi kočija je
                     bila se vedno tam. Kučar jo je skrbno pazil in nas odganjal, če smo skušali
                     preizkušati mehkost baržunastih blazin. Stanovnikovi otroci Aca, Jane, Tone in
                     Mimica so se igrali z nami na vrtu.</p>
                  <p>Vrt je bil obdan z lepo železno ograjo. Ni nam bilo dovoljeno letati po cesti,
                     pa saj smo imeli dovolj prostora za naše igre za varno ograjo. Od časa do časa
                     nam je vrtnar zaplenil žogo, če smo jo prevečkrat brcnili med cvetje ali
                     sočivje. A ker smo bili škofovi nečaki, jo je moral vedno vrniti.</p>
                  <p>V Ljubljani smo vsi hodili v šolo. Dekleta v Lichtenturn, fantje pa v
                     Marijanišče. Vsako nedeljo je vsa družina odhajala na družinske sprehode.
                     Hodili smo na Rožnik ali preko Golovca do Rakovnika. Večkrat smo šli na Grad,
                     tam celo v stolp, da smo lahko občudovali Ljubljano. Tudi na Šmarno goro smo
                     šli vsaj parkrat na leto.</p>
                  <p>Papa nas je učil imena dreves, praproti in grmovja. Tako sem že v zgodnjih
                     letih ločila bukev od kostanja in brezo od hrasta, smreke od borovcev, pa še
                     macesen od jelke. Spomnim se, ko nam je papa pokazal rastlino z malimi belimi
                     cvetovi ter rekel, da se imenuje travniška penuša. Kako čudovito ime za tako
                     skromno rastlino.</p>
                  <p>Pozimi smo se sankali. Jaz sem dobila smuči, ko mi je bilo sedem let. Drsalke
                     sem si pa izprosila, ko sem bila že v gimnaziji. Papa mi je kupil sezonsko
                     karto, da sem hodila na drsališče Ilirija.</p>
                  <p>Kot otroci smo smeli prelistavati dve knjigi: Sveto pismo, ki je imelo Dorejeve
                     risbe, tako smo se seznanili s Staro in Novo zavezo. Druga knjiga je bil
                     Prirodopis Frana Erjavca. Takrat še nismo znali brati in smo si nabirali znanje
                     le iz slik. Pa mi je to vseeno veliko pomagalo v šoli, saj je bil Erjavčev
                     »Prirodopis« učna knjiga v nižji gimnaziji.</p>
               </div>
               <div type="div3">
                  <head>Papanova bolezen</head>
                  <p>Leta triintridesetega je papa zbolel. Celo leto je bil v bolnici, kjer smo ga
                     večkrat obiskovali. Mama nas je vodila v zatemnjeno bolniško sobo. Papa je bil
                     sicer pri zavesti, a je težko govoril in nam je le roko stisnil od časa do
                     časa. Neko jutro so papana naložili v avto in mama ter dr. Brecelj sta se
                     odpeljala z njim v Zagreb, na kliniko.</p>
                  <p>Po nekaj mesecih se je papa vrnil iz Zagreba z vlakom. Spet je lahko hodil, le
                     na palico se je moral opirati. Tisto leto smo šli na počitnice v Radomlje, kjer
                     je bil župnik dober papanov prijatelj dr. David Doktorič. Oče je tam stanoval v
                     župnišču. Da ni bil sam, smo se starejši vrstili, da smo malo pazili nanj in mu
                     postregli, kadar je kaj potreboval. Še vedno je bil zelo onemogel. V Radomljah
                     v župnišču sem jaz med Doktoričevimi knjigami odkrila Jurčičeve spise. Tako sem
                     prebrala ''Jurija Kozjaka«, pa »Desetega brata« in sem se seznanila s
                     »Sosedovim sinom« ... Tam se mi je odprl svet literature. Našla sem tudi
                     Kersnikove zgodbe.</p>
                  <p>Iz Radomelj smo romali na Brezje. Mama se je zaobljubila, da bo šla peš na
                     Brezje, če se očetu zdravje izboljša. Tako smo hodili peš iz Radomelj na
                     Brezje: mama, Mija, Jože, Vanki, Zina, Zora, Tine in Jane. Verjetno je mama
                     preštudirala pot na zemljevidu predno smo se podali na pot, ker smo hodili
                     preko polj in vasi in se nismo nič izgubili. V Kranju smo se ustavili za
                     kosilo. Tako dobrega golaža nisem nikdar več jedla.</p>
                  <p>Na Brezje smo prišli proti večeru, vsi potni in zaprašeni. Mija in Jože sta
                     celo nosila Tineta in Janeta nekaj kilometrov po klancu pri Naklem.</p>
                  <p>Na Brezjah smo prespali, šli drugi dan zjutraj k maši in nato po kolenih okrog
                     Marijinega oltarja. Po opravljenih pobožnostih je mama naročila kočijaža in smo
                     se gosposko odpeljali na Bled. Naša stara mama, ki je bila ugledna ljubljanska
                     gospa, je namreč vedno končala svoje romanje na Brezje z vožnjo na Bled. Pa nam
                     je hotela mama pokazati, kako ji je bilo lepo v njenih mladih letih. Na Bledu
                     smo obiskali cerkvico na otoku, tam krepko zvonili in prosili Marijo za pomoč.
                     Zvečer smo se odpeljali z vlakom iz Lesc v Ljubljano.</p>

                  <figure>
                     <graphic url="slike_z_82/z_82_14.png"/>
                     <head>Ivanka maturantka</head>
                  </figure>
                  <p>Kasneje mi je večkrat prišlo na misel, da smo takrat pri Mariji izprosili
                     podaljšanje papanovega življenja.</p>
               </div>
               <div type="div3">
                  <head>Počitniška leta v Sori</head>
                  <p>Poleti je bilo v Ljubljani prevroče. Le eno poletje smo čez počitnice ostali
                     pri sv. Petru in se hodili kopat na Savo, v Tomačevo. Ker je bilo tako vroče
                     nas je papa zvečer zalival kar s vrtno škropilnico na balkonu, da smo se
                     ohladili, predno smo šli spat.</p>
                  <p>Papa je našel za naše počitniško bivališče kaplanijo v Sori. Župnik v Sori je
                     bil papanov prijatelj in nam je odstopil prazno kaplanijo. Kaplanija je bila
                     prva hiša pod sorško cerkvijo, ki se še zdaj beli pod škofjeloškimi hribi in
                     oznanja božjo čast preko Sorškega polja. Ali veste, kje je suha hosta draga?
                     Pot od Sore do Škofje Loke smo skozi vasice Draga, Suha in Hosta velikokrat
                     bosonogi prehodili, ali pa smo se povzpeli v hrib ter prišli do senožeti okrog
                     Osovnika in se ustavili pri prelepi gotski cerkvici na vrhu.</p>
                  <p>V Sori smo v jutranjih urah hodili v gmajno po borovnice in si tako priskrbeli
                     sladico za večerjo. Papa je šel večkrat z nami po borovnice. Mi starejši smo
                     tekmovali, kdo bo več nabral. Najhitrejši je bil Jože, nato pa Mija in jaz. Mi
                     smo nasmukali vsak štiri skodelice sladkih jagod. Papa se je raje pridružil »ta
                     malim«, si poiskal grmičevje bolj pri poti, ker je težko hodil v breg, in
                     pomagal malim z nabiranjem jagod. Če so napolnili eno skodelico, so bili
                     zadovoljni in so se nato samo še »pasli«.</p>
                  <p>Ko je zvonilo poldne, smo se odpravili nazaj v kaplanijo, kjer nas je čakalo
                     kosilo. Polovico jagod politih s sladko smetano smo dobili za poslastico.
                     Ostale pa so prišle prav za borovničev štrudelj, ki ga je mama spekla naslednji
                     dan.</p>
                  <p>Po kosilu smo si nadeli kopalne obleke, se pokrili s srajcami, pograbili
                     brisače in bosi tekli na kopanje na Soro. Nikomur ni prišlo na misel, da ni
                     dobro iti v vodo s polnim želodcem. Ob vodi smo čofotali, skakali v tolmune kot
                     žabe in veselo preizkušali nove brzice. Sora je namreč vsako leto spremenila
                     strugo in napravila nove nasipe in nove tolmune. Kadar nismo bili v vodi, smo
                     balincali ali pa tolkli kamenje. Sredi popoldneva sta prišla do vode tudi papa
                     in mama, se okopala in kmalu odšla.</p>
                  <p>To so bili časi brez gramofona in brez televizije, zato smo veliko brali.
                     Sedeli smo pred kaplanijo v Sori na ležalnih stolih in prebirali Sienkiewiczeve
                     romane: Z ognjem in mečem, Potop, Mali vitez. Spremljali smo Stanka in Nelko
                     »Skozi puščavo in goščavo«. Lotili smo se tudi Tolstojeve »Vojne in mir«. Sama
                     sem izpustila poglavja o bitkah in raje občudovala Natašo, jokala ob nesrečni
                     ljubezni kneza Andreja ter se končno potolažila, ko se je Nataša poročila s
                     Pierom.</p>
                  <p>Papa je nadzoroval naše branje, nam od časa do časa svetoval, kaj nam beremo in
                     nam razlagal zgodovino in zemljepis, nas učil brati zemljevide, nam kazal
                     zvezde na nebu, nam odkrival čudovito božje stvarstvo.</p>
                  <p>Nikdar se nismo dolgočasili. V Sori se nam je pridružila cela vrsta prijateljev
                     in znancev. K nam so prihajali na počitnice Brajševi otroci iz Zagreba;
                     Tršarjeva Mirca in Marijan sta bila naša stalna gosta. Večkrat so se nam
                     pridružili Grafenauerjevi, eden ali dva. Meni se je malo čudno zdelo, ko je
                     Grafernauerjev Radogost klical našega papana kar »pači«, saj je bil zelo domač
                     pri nas. </p>
                  <p>Po večerji smo se večkrat igrali vsi skupaj pred cerkvijo, dokler nas ni
                     pregnala tema. V hiši smo potem še dolgo v noč igrali tarok. Papa je igral z
                     mlajšimi otroki kakšno manj zapleteno igro. Če je bilo vreme slabo, smo polegli
                     po slamnjačah, ki smo jih sicer vsako jutro nakopičili ob steno, in si
                     pripovedovali zgodbe iz raznih filmov, ki smo jih videli med letom. Bilo nam je
                     strašno lepo, varno in prijetno. Zapeli smo »Kje so tiste stezice« in veselo
                     »Če student na rajžo gre« ... , končno pa še »Zabučale gore ... oj mladost ti
                     moja, kam odšla si, kje si«!</p>
               </div>
               <div type="div3">
                  <head>Na Goriškem</head>
                  <p>Goriška Mohorjeva družba je objavila 1936 ali 1937 leta papanovo novelo
                     »Besede«. V tistih časih je Mussolinijeva Italija zaradi vojne v Abesiniji
                     doživljala ekonomsko in politično krizo. Zaradi sankcij in političnega bojkota
                     so Italijani imeli denarne težave. Ker bi izgubil velik del honorarja, ki ga je
                     papa dobil za svojo knjigo, če bi zamenjali lire v dinarje, je vsa družina
                     odšla poleti 1937 na Primorsko, na očetov dom k Bevkovim na Angelsko goro nad
                     Vipavko dolino.</p>
                  <p>Knjiga je prinesla v hišo precej denarja. Oče je svoje kolo že prej dal Jožetu,
                     midve z Mijo pa sva dobili nova kolesa. Tako smo kolesarili po Primorski.
                     Odpeljali smo se preko Logatca čez mejo pri Godoviču, preko Črnega vrha, Cola
                     in Otlice vse do Predmeje. Očetov dom stoji visoko v hribu. Stric Lojze,
                     papanov brat, je stal pred hišo, ker nas je pričakoval. Ko je zagledal tri
                     študente, ki so porivali kolesa v hrib, je vzkliknil: «Poglej te neumne
                     Tržačane, s kolesi rinejo na Golake!«</p>
                  <p>Papa in mama sta prišla na Goro naslednji dan iz Ajdovščine, do koder sta se
                     pripeljala iz Gorice z vlakom. </p>
                  <p>Nam je bilo na Gori zelo všeč. Obhodili smo tamkajšnje izletniške točke. Šli
                     smo na Čaven in Kucelj. Bajtarski stric nas je peljal na Golake, spustili smo
                     se v ledeno jamo, kjer je voda tvorila ledene kapnike, ki se tudi poleti niso
                     raztopili. Mija, Jože in jaz smo se podali s kolesi na daljši izlet preko Lokev
                     v Idrijo in od tam skozi sveto Lucijo po Soški dolini do Gorice, kjer smo
                     prenočili pri papanovih prijateljih. Naslednji dan smo vozili po ravnini mimo
                     Monfalcona do Devina, kjer smo se ohladili v Jadranskem morju. Vrnili smo se
                     preko Doberdoba in se ustavili v Sovodnjah pri gospodu Budkoviču. On nas je
                     peljal do sv. Mihaela in nam razkazal utrdbe na soški fronti iz prve svetovne
                     vojne. Vračali smo se proti Ajdovščini skozi Vipavsko dolino. Naša pot se je
                     končala v Lokavcu. Naslednjega dne smo spet rinili s kolesi na Goro. Meni je
                     bilo takrat le trinajst let. Lepi časi, ko so otroci bili varni sami na tako
                     zapletenem izletu.</p>
                  <p>Papa je imel za nas pripravljeno posebno presenečenje. Peljal nas je v Benetke.
                     Šli smo z vlakom, ustavili smo se za en dan v Vidmu, si ogledali mesto in prvič
                     bili v mestu, kjer nismo poznali jezika. V Benetkah smo peš iskali svoj hotel.
                     Prvi vtis je bil torej podoben tistemu, ki ga doživi služkinja, ko pride skozi
                     zadnja vrata v gosposko hišo. Pravo razočaranje! A ko smo našli hotel, oddali
                     prtljago, si umili roke in obraz in se podali proti trgu sv. Marka, se nam je
                     nenadoma odkrila vsa lepota tega mesta. Nismo mogli verjeti, kako čudovit je
                     trg, kako velike palače ga obdajajo, kako krasna je cerkev sv. Marka, kako
                     mogočen je moral biti beneški lev. Papa je potreboval kravato in se je podal v
                     eno izmed trgovinic med kolonadami. Nismo vedeli, koliko zna italijansko in smo
                     se bali, da bo namesto lepe svilene kravate dobil vrv, da se z njo obesi. A
                     papa je znal tudi italijansko. Saj je kasneje tudi prevajal Guareschijevega
                     »Don Camilo« in Ignazija Silone »Vino e Pane«.</p>
                  <p>Otroci smo se hitro naučili: »Gelatto, per favore!« A govorica hrvaških
                     mornarjev na Riva Schivoni nam je zvenela kot najlepša pesem, saj smo jih
                     razumeli. Tako smo odkrili lepoto in dragocenost materinskega jezika.</p>
                  <p>Vračali smo se z ladjo do Trsta, kjer smo mi šli na vlak nazaj do Ajdovščine,
                     papa je pa počakal v Trstu, da je teta Zofka pripeljala še mlajše otroke, da
                     jim je razkazal Trst, mesto in luko. Papa je vedno pazil, da se ne bi kdo od
                     otrok počutil prikrajšanega.</p>
               </div>
               <div type="div3">
                  <head>Vojna leta</head>
                  <p>Nato pa je prišla vojna. Tistega septembra, ko je Hitler napadel Poljsko smo mi
                     bili še v Sori. Bil je petek, jaz sem likala perilo, papa je poslušal radio,
                     kjer se je Hitler drl na ves glas. Jaz nemščine nisem razumela, a iz papanovega
                     obraza sem lahko razbrala, da se godi nekaj zelo resnega, nekaj zelo
                     hudega.</p>
                  <p>Še leto in pol smo z grozo sledili zmagan nemške vojske, poslušali smo radijske
                     oddaje iz Londona in Beograda »Bolje rat nego pakt!« so nahujskane množice
                     vpile v Beogradu. V Ljubljani so študentje kričali, da bo Hitler lahko dobil
                     Jugoslavijo »le preko naših trupel«. To se je potem seveda res zgodilo.</p>
                  <p>Na cvetno nedeljo 6. aprila 1941nas je prebudilo protiletalsko topništvo.
                     Nemška letala so preletavala Ljubljano. Tako se je začela vojna tudi pri nas.
                     Bali smo se Nemcev, a Ljubljano so na Veliki petek zasedli Italijani, Nemci so
                     se ustavili ob Savi. Jugoslovanska vojska je v nekaj dneh razpadla. Začela se
                     je okupacija.</p>
                  <p>V prvem poletju okupacije se nam je spet odprla pot na Primorsko. Zopet smo
                     odšli tja s kolesi. Batujski župnik Krapež je nas, otroke Narteja Velikonje in
                     še nekaj drugih študentov peljal v deželo Simona Gregorčiča, po soški dolini
                     mimo Tolmina in Kobarida, pa preko Goriških Brd nazaj skozi Gorico in v
                     Vipavsko dolino.</p>
                  <p>Poletje je hitro minilo. Jeseni, ko bi morali nazaj v šolo, na klasični
                     gimnaziji nismo začeli s poukom. Italijani so zasedli naše gimnazijsko
                     poslopje. Ko je ravnatelj končno našel prostor za nas, smo se selili iz enega
                     poslopja do drugega. Imeli smo pouk v večernih urah na Vegovi ulici, pa na
                     Poljanah, na Rakovniku in jaz sem maturirala v poslopju, ki so si ga gradile
                     Uršulinke za svojo novo gimnazijo. Ta stavba še ni bila končana, znotraj še ni
                     bila ometana in imela je le lesena stopnišča. A vse to je bilo prav malo
                     pomembno ob strahotah, ki so se godile zunaj našega šolskega sveta. Ljubljana
                     je bila obdana z bodečo žico. Bila je kot veliko koncentracijsko taborišče. Ker
                     so bili vsi naši prijatelji ali na Gorenjskem ali na Primorskem, je naša
                     družina dobila le hrano na živilske karte. Otroci smo dobili le en kos kruha na
                     dan, popoldne za malico. Ni bilo mleka, ne masla. Da je bilo malo več zabele,
                     je mama med svinjsko mast raztopila loj in včasih dodala še maslo, če smo ga
                     dobili na živilske izkaznice. Jedli smo veliko kisle repe in zelja, seveda ne s
                     klobasami, le s fižolom. Mama je poskušala prihraniti za papana kakšen
                     priboljšek. A tega je papa vedno delil z otroki, bolj na skrivno, da mama ni
                     videla.</p>
                  <p>V jeseni 1943 sem se vpisala na pravno fakulteto. Papa je bil zelo zadovoljen z
                     mojo odločitvijo. Dejal ja, da bo zdaj še on poskusil dobiti doktorat. V
                     novembru so Nemci univerzo zaprli in ni bilo kaj delati. Papa je dovolil, da
                     sem sodelovala pri protikominističnih predavanjih. Ta program se je kmalu
                     končal.</p>
                  <p>Mojo sestro Mijo so povabili, da naj pride v Gorico, da bi pomagala pri novo
                     ustanovljeni slovenski šoli. Takrat je papa odločil, da ni dobro, da bi šla
                     Mija sama po svetu, tako sem še jaz odšla na Goriško. Mija je bila že v Gorici,
                     ko sem odšla za njo 6. junija 1944, na moj rojstni dan. Bilo mi je dvajset let.
                     Ta dan so se zavezniki izkrcali v Normandiji. Odšla sem torej od doma na D-Day.
                     Ne spominjam se, kdaj sem zvedela za zavezniško izkrcanje. Nemci še dolgo niso
                     priznali, da jim bije zadnja ura.</p>
                  <p>Minilo je še eno leto. Z Mijo sva ga preživeli v Gorici. Le za Božič in za
                     Veliko noč sva se vrnili domov v Ljubljano. Zadnji ponedeljek v aprilu leta
                     1945 so Nemci preko noči izginili iz Gorice. Srbski četniki so se tisti dan
                     umikali pred Titovci v Italijo, čutili so se ogrožene in so streljali vsevprek.
                     Tako so ustrelili tudi mene v levo nogo, ko sem stala pri vhodu hišo na
                     Piazzuti in jih gledala, kako so se v gosjem redu pomikali ob hišah.</p>
                  <p>V sredo so prišli v Gorico istočasno zavezniški tanki iz Furlanije in
                     partizanski tanki iz Trsta. Z začudenjem smo gledali, kako so oprezno hodili
                     eni mimo drugih in opravljali vsak zase svoje posle. Niso se družili, a niso si
                     bili sovražni. Ker sem težko hodila, naslednji dan nisem šla z Mijo v cerkev.
                     Ostala sem sama v hiši na Corsu. Mija in njena spremljevalka Zora se tisti
                     večer nista vrnili. Na cesti so ju aretirali partizani. Jaz sem se naslednji
                     dan, bil je petek, pridružila mali skupini deklet. Preko lesenega mostu pri
                     Pevmi smo okrog petih popoldne odšle čez Sočo. Takrat so most stražili le
                     zavezniki, ki jim ni bilo mar kdo hodi preko, le da ne dela škode. Naslednji
                     dan so most zastražili tudi partizani in več ljudem preprečili beg v svobodo.
                     Tako so se začela moja begunska leta. V domovino sem se vrnila šele petindvaset
                     let kasneje.</p>
               </div>
               <div type="div3">
                  <head>Zaključek</head>
                  <p>Ko zdaj gledam nazaj na pretekla leta, mi pride na misel le ena stvar: »Hvala
                     Bogu za vse!« Saj so se vse moje male in velike nesreče spremenile v dobro.
                     Včasih je bilo hudo, večkrat je bilo zelo hudo, zlasti, ko sem zvedela za
                     papanovo smrt, za pomor domobrancev, za Mijine zapore, za mamino trpljenje, ko
                     je ostala sama brez sredstev z malimi otroki in so jo nato še zaprli. Kako so
                     se doma borili, ponižani in razžaljeni za obstanek, za kruh, za življenje.</p>
                  <p>Meni se je izpolnila želja, da vidim svet, nove dežele, nova ljudstva. Imela
                     sem priliko, da sem končala univerzitetne študije, se srečno poročila. Vedno
                     sem našla veliko pomoči, razumevanja in ljubezni med znanci in med tujci.</p>
                  <p>Poleg tega me je Bog obdaril s kopico otrok: trinajst »baker dozens« pravijo
                     tukaj. Hvala Bogu, da so vsi ti otroci lahko doštudirali in našli poštena
                     službena mesta v novem svetu.</p>
                  <p>Zdaj že druga generacija vstopa v življenje. Osem mojih vnukov je že doseglo
                     akademsko izobrazbo in vsako leto se jim bodo pridružili trije ali štirje novi
                     diplomiranci. Njih stari oče in stara mama, Narte in Ivanka, jih spremljata iz
                     nebes. Njih oče Viktor Antolin jim je svetel vzgled, kako ohraniti kulturno
                     bogastvo male, drage domovine in ga združiti z bogatimi kulturnimi dosežki
                     vsega sveta.</p>
                  <p>Postali smo svetovljani. A hkrati smo ohranili v srcih globoko ljubezen do
                     domače zemlje in do svojega naroda. Narte Velikonja nam je zapustil neminljivo
                     dediščino.</p>
                  <p>Ivanka V. Antolin, rojena Velikonja, 1924; živi v ZDA, 13 otrok, 24 vnukov </p>
               </div>
            </div>
            <div type="div2">
               <head>Moj oče</head>
               <docAuthor>Ančka Vukovac, roj. Velikonja</docAuthor>
               <div type="div3">
                  <p>Očeta se spominjam kot dobrega in skrbnega človeka. Čeprav nas je bilo deset
                     otrok, med nami ni delal razlik. Ker je bil invalid, je hodil s palico bolj
                     počasi kot mi otroci. Vedno smo ga priganjali naj pohiti.</p>
                  <p>Ob njegovi smrti sem bila stara 14 let. Spomini nanj so bolj posamezni utrinki,
                     ki jih vseeno želim zapisati.</p>
                  <p>Imela sem šest let, hodila sem v otroški vrtec, ki ga je vodila gospodična
                     Vencajz v stavbi učiteljišča. Z očetom sva imela isto pot: jaz v vrtec, on pa v
                     službo. Spremljal me je in pri tem hodil počasi, jaz pa bi najraje poletela.
                     Dopovedoval mi je, da ne more hitreje, zato sem se morala prilagoditi njegovemu
                     koraku, kar mi ni bilo najbolj všeč.</p>
                  <p>Dobro se spominjam cvetne nedelje leta 1941. Zjutraj je radio poročal, da so
                     Nemci bombardirali Beograd. Otroci nismo razumeli, kaj to pomeni. Po očetovem
                     žalostnem in zaskrbljenem obrazu smo slutili, da se bliža nekaj hudega. Ko pa
                     je še sam rekel: »Otroci, sedaj prihajajo hudi časi«, smo doumeli, da lahko
                     vojna marsikaj prinese.</p>
                  <p>Papa je pisal z levo roko, ker je imel desno stran telesa ohromljeno. Ko sem se
                     sama učila pisati, sem ga posnemala in tudi sama pisala z levico. To so opazili
                     precej pozno, ko sem enkrat sama podpisala svoje polletno spričevalo. Morala
                     sem se zelo potruditi, da mi je uspelo pisati z desnico, pri čemer mi je papa
                     zelo potrpežljivo pomagal.</p>
                  <p>Bil je bolehen. Velikokrat sem mu delala družbo, pri tem me je učil igrati šah.
                     Ko me je matiral, sem bila zelo slabe volje. Podučil me je, da je v življenju
                     treba znati prenašati tudi poraze. Če je delalo očetu družbo več otrok, nas je
                     učil igrati tarok. Pri »tarokiranju« smo se tako razvneli, da nam je mama karte
                     za nekaj časa »zaplenila«.</p>
                  <p>Ko smo 5. maja 1945 Zina, Zora in jaz odhajale v širni svet, nam je s solzami v
                     očeh dejal:</p>
                  <p>»Pojdite v svet, saj za vas doma ni več življenja!«</p>
                  <figure>
                     <graphic url="slike_z_82/z_82_15.png"/>
                     <head>Ančka Vukovac Velikonja, roj. 1931, štirje otroci, deset vnukov, dve
                        pravnukinji. Živi v Sloveniji.</head>
                  </figure>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Ob šentjoški kapelici mučencev</head>
               <docAuthor>Janko Maček</docAuthor>
               <div type="div3">
                  <p>V lepem nedeljskem dopoldnevu 10. julija smo se letos že šestnajstič zbrali ob
                     kapelici mučencev k obletni maši in kratki spominski slovesnosti. Mašo je vodil
                     domačin salezijanec Franc Končan, somaševal pa je poleg domačega župnika
                     Andreja Severja tudi g. Jože Božnar, župnik župnije sv. Vida v Clevelandu, kjer
                     živi tudi več Šentjoščanov, ki so se leta 1945 umaknili pred boljševiškim
                     nasiljem. V obnovljeni Skvarčetovi hiši je bila ob tej priliki zanimiva
                     razstava, sestavljena iz treh delov: glavni del o življenju in delu nadškofa
                     Alojzija Šuštarja, drugi del o domačem duhovniku Romanu Malavašiču in tretji ob
                     20. obletnici prvega Demosovega tabora v Šentjoštu. Roman Malavašič je imel
                     novo mašo pred 70 leti, ko je bila Slovenija že razdeljena med tri okupatorje,
                     na obzorju pa se je kazal rdeči sij revolucije, ki je eno leto kasneje hudo
                     prizadela tudi novomašnikove domače. Pomaknimo se torej v čas pred 70 leti in
                     prisluhnimo njegovi zgodbi. </p>
                  <p>Šentjoška občina oziroma fara je v začetku okupacije najprej v celoti prišla
                     pod Italijo, sosednje Lučine in Črni Vrh pa so zasedli Nemci. Proti koncu leta
                     1941 je bila meja prestavljena in pod Nemčijo so prišle še Planina ter nekaj
                     hiš Butajnove. Nemci so na svojem področju že prve tedne po zasedbi pozaprli
                     oziroma izgnali duhovnike, zato so ljudje ostali brez duhovne oskrbe. Na
                     prošnjo ostarelega in bolehnega šentjoškega župnika je škofija tedaj poslala
                     energičnega duhovnika Srečka Hutha, ki se je za nekaj časa nastanil na Planini.
                     Domača bogoslovca Roman Malavašič, ki je bil tik pred novo mašo, in Vinko
                     Žakelj sta organizirala, da so šentjoške družine sprejele na počitnice več
                     bogoslovcev, ki zaradi Nemcev niso mogli domov. Ti so pomagali pri pripravi
                     nove maše, sodelovali pa so tudi domači učitelji. Italijani teh priprav niso
                     ovirali. </p>
                  <p>Slovesnost nove maše je bila 6. julija 1941 v Šentjoštu, naslednjo nedeljo pa
                     ponovitev na Planini, ki je tedaj še bila pod Italijo. Meja tedaj še ni bila
                     tako strogo zaprta, zato je h ponovitvi prišlo veliko ljudi iz župnij na nemški
                     strani. Italijani so ljudi, ki so prihajali k maši z one strani, opazovali,
                     niso jih pa ustavljali. – Novomašnik Malavašič je bil edini moški potomec v
                     družini Jožeta Malavašič in njegove žene Marije, rojene Gabrovšek. Poleg njega
                     so bile v družini še štiri hčere. Oče Jože je umrl, ko je bil sin Roman star
                     štiri leta. Tudi stric Jože Gabrovšek, ki je kot župnik v Vremah doživel
                     fašistično preganjanje, je umrl star komaj 42 let. Ko se je Roman odločil za
                     šole in duhovništvo, je bilo očitno, da ne bo gospodaril na rojstni domačiji,
                     in tako se je sestra Marjanca poročila z Jakobom Šubicem, ki se je kmalu
                     izkazal kot skrben gospodar. </p>
                  <p>Po koncu počitnic so se bogoslovci vrnili v Ljubljano in tudi novomašnik je
                     imel pred seboj še eno leto študija. V septembru 1941 so se na samotni kmetiji
                     onkraj Samotorice pojavili prvi partizani. Za njihovo oskrbo sta skrbeli
                     horjulska partija in OF pod vodstvom dr. Ceneta Logarja, ki je bil povezan
                     neposredno s Kidričem v Ljubljani. V Šentjoštu so zanje komaj vedeli in
                     nekateri so jih celo imeli za četnike. V noči na 5. december 1941 je
                     Samotoriška četa izvedla napad na železniški most pri Preserju. Italijani so
                     potem pozaprli veliko moških in 16 so jih po procesu pred vojnim sodiščem
                     ustrelili. V decembru 1941 se je začela tudi poljanska vstaja. Tedaj je iz vasi
                     onkraj meje pribežalo v Šentjošt nekaj moških, da so se izognili partizanski
                     mobilizaciji. Marsikdo je namreč že vedel, da vstajo vodijo komunisti. 2. marca
                     1942 je pri Korenu nad Horjulom prišlo do spopada med partizani in Italijani,
                     ki so zato požgali del vasi, ljudi pa odpeljali v internacijo.</p>
                  <p>13. aprila 1942 je v Šentjoštu umrl župnik Jože Nagode in v soboto, 18. aprila
                     zvečer, so partizani v gostilni pri Skvarčetu organizirali miting. Jakoba
                     Žaklja so privedli zvezanega in ga obtožili, da organizira belo gardo, novega
                     župnega upravitelja pa ostro prijeli zaradi pridig proti komunizmu. Zagrozili
                     so s smrtjo vsakemu, ki bi sodeloval z belo gardo. Sredi junija so na Brezovici
                     ubili štiri Mravljetove, v Horjulu pa župana Bastiča in njegovo ženo. V
                     Šentjoštu so v tem času izropali Kmetijsko zadrugo in nekaj kmetij, med njimi
                     Možinetovo v Potoku, rojstni dom duhovnika Romana Malavašiča. Zavladal je
                     strah.</p>
                  <p>Kljub temu je Malavašič po končanem študiju konec junija 1942 prišel domov na
                     zadnje počitnice in z njim tudi Jaka Jerman ter drugi bogoslovci, ki so imeli v
                     Šentjoštu začasni dom. 17. julija je nastopila vaška straža, s katero pa
                     Malavašič ni imel nobene zveze, zato sta z Jermanom tudi po partizanskem napadu
                     na šentjoško postojanko še stanovala na pol ure hoda oddaljeni domačiji. Ker je
                     Malavašič tedaj tudi nadomeščal župnega upravitelja, sta z Jermanom vsako jutro
                     šla k fari in se po opravljeni maši spet vrnila domov. Ko sta tako 30. julija
                     sredi dopoldneva ravno prišla od fare, so se pred hišo nenadoma pojavili
                     partizani. Še preden so hišo obkolili, sta se skozi mala vrata izmuznila v
                     bližnji gozd in nato k sosedu ob nemški meji. Kar od dela na polju so tedaj
                     odpeljali Romanovi sestri Albino in Marjanco, svaka Jakoba Šubic, služkinjo
                     Francko, dva hlapca in dva dninarja. Spotoma so vzeli še Janeza Kogovška, očeta
                     10 otrok. Vseh devet so potem pobili v gozdu nedaleč od svojega taborišča in
                     zakopali v skupen grob. Dober teden kasneje so spet prišli ponoči in vse
                     požgali pri Možinetovih pa tudi pri dveh sosedih. Ljudi niso našli, ker so se
                     medtem umaknili v postojanko vaške straže. Jakob Šubic in Romanova sestra
                     Marjanca sta imela štiri otroke v starosti od 5 let do 6 tednov. Skrb zanje in
                     za obnovo požgane domačije je prevzela stara mati Marija. Ko je v začetku leta
                     1946 posebna komisija prišla zaplenit še zemljo z utemeljitvijo, da je bil
                     gospodar Jakob Šubic sodelavec okupatorja, je bil najmlajši Tone star že skoraj
                     štiri leta.</p>

                  <figure>
                     <graphic url="slike_z_82/z_82_16.png"/>
                     <head>Šentjoščani izrekajo Janku Mačku priznanje za njegovo delo <name>Andrej
                           Zgonc</name></head>
                  </figure>
                  <p>Za duhovnika Malavašiča sta bila julij in zlasti avgust 1942 silno težka. Dan
                     za dnem so se vrstili pogrebi žrtev boljševiškega nasilja in italijanskih
                     represalij. Za grob njegovih domačih se tedaj še ni vedelo, ko pa so jih
                     novembra prepeljali v blagoslovljeno zemljo, je bil že v Ljubljani kot tajnik
                     škofa Rožmana in ni mogel priti na pogreb. Kot tajnik je bil s škofom pri maši
                     pred domobransko prisego aprila 1944 na ljubljanskem stadionu, zato ga še danes
                     od časa do časa vidimo na televiziji ali v kakem časopisu. Od maja 1945 do
                     odhoda v ZDA v letu 1948 je bil Malavašič v begunskem taborišču v Avstriji.
                     Umrl je leta 1978 kot župnik župnije sv. Jožefa v Jolietu pri Chicagu.</p>
                  <p>V noči na 1. avgust 1942 so se izvajalci boljševiškega nasilja spet približali
                     Šentjoštu. Vaške straže tedaj niso napadli, pač pa so izropali in požgali šest
                     domačij na Koglu. Pri Bradeškovih in Jesenovčevih so tudi ubili očeta in mater,
                     dveletna Jesenovčeva Ljudmila pa je umrla v plamenih domače hiše. Oddelek
                     Dolomitskega odreda, ki se je proti jutru vračal v svoje taborišče, je
                     nameraval ropati tudi pri Brežniku, a sta se gospodar in njegov svak Stanko
                     postavila v bran z orožjem, zato so zažgali samo kozolec in hlev, Stanko pa je
                     bil v spopadu ranjen in je za posledicami rane umrl. Tedaj so požgali tudi
                     Brežnikov mlin, očeta Oblaka pa ustrelili. V noči na 4. avgust so v Butajnovi
                     ustrelili Janeza Demšarja in Janeza Trčka – vpričo žene in otrok. Že 26. julija
                     so v taborišče pri Češirku odgnali več mož in fantov iz Smrečja in Podlipe,
                     nekatere so po zaslišanju izpustili, sedem pa so jih postrelili. Antona
                     Leskovca, ki jim je skušal pobegniti, so pokosili z rafalom iz mitraljeza na
                     domačem dvorišču. Oglasili so se tudi na domu dveh dninarjev, ki so ju
                     odpeljali 30. julija skupaj z drugimi Možinetovimi, in ustrelili še mater,
                     hčerko Albino pa v naglici samo ranili. Skupno število žrtev boljševiškega
                     terorja v okolici Šentjošta se je tako v nekaj dneh oziroma nočeh povzpelo na
                     preko 25. </p>
                  <p>Prav je, da tudi povemo, da pri teh pobojih niso prav nič izbirali med nekoliko
                     bolj premožnimi in revnimi, saj so pri Možinetu – na Malavašičevem domu – poleg
                     gospodarja in njegove žene ter njene sestre umorili še 18-letno služkinjo, dva
                     še ne 20-letna hlapca in dva dninarja. Tudi Bradeškovi, Jesenovčevi, Demšarjevi
                     in Trčkovi nikakor niso bili »kulaki«, ampak so živeli bolj v revščini kot pa v
                     izobilju. Dr. Cene Logar je leta 1973 v Spominih zapisal, da »se v Šentjoštu
                     niso delili veliki kmetje kot belogardisti na eni strani, na drugi strani pa
                     mali kmetje, bajtarji in delavci kot pripadniki Osvobodilne fronte. To je
                     reakcija izrabila in iz Šentjošta napravila pravo Vendejo.« Kako, da učeni
                     filozof ni pomislil, da je k šentjoški Vendeji veliko pripomogel tudi sam!
                     Francoska pokrajina Vendeja je znana po tem, da se nikakor ni hotela pridružiti
                     revoluciji. Zaradi zavračanja osvobodilne fronte in odločitve za oborožen
                     protirevolucionarni odpor primerja dr. Logar Šentjošt z Vendejo, pri tem pa ne
                     pove, da je bilo za Vendejo značilno tudi to, kako so revolucionarji kaznovali
                     upornike, ki so se leta 1793 obrnili proti francoski revoluciji. Ni jim bilo
                     dovolj, da so pomorili na tisoče protirevolucionarjev, ampak so posebni oddelki
                     vojske uničevali tudi njihova polja in gozdove. </p>
                  <p>Zakaj toliko besed o zločinskem terorju nad preprostimi prebivalci šentjoške
                     fare v prvem letu boljševiške revolucije? Zato, ker je bila prav zaradi tega
                     terorja ustanovljena v Šentjoštu vaška straža – za samoobrambo človeških
                     življenj in premoženja. V teh dneh je preteklo 69 let od njene ustanovitve.
                     Slovensko domobranstvo, v katerega se je po septembru 1943 vključila šentjoška
                     vaška straža kot njegova 43. četa, je bilo samo logično nadaljevanje te
                     samoobrambe. Letnica 1945 ob večini imen v naši kapelici nemo priča, da so bili
                     pomorjeni pred 66 leti kot pripadniki Slovenske narodne vojske – verjetno na
                     Hrastniškem hribu ali morda celo v Hudi jami. </p>
                  <p>Grozotna resnica Hude jame je sicer po odstranitvi betonskih pregrad prišla
                     vsaj delno na dan, vendar še vedno ne vemo, kdo so njene žrtve, in zaenkrat ni
                     izgledov, da bi izvedeli. Tako tudi ne vemo, kje med drugimi čaka vstajenja
                     pomorjena šentjoška četa; ta kapelica, kjer so vklesana njihova imena, pa je
                     njihov simbolni grob in nas opozarja na njihovo veliko zvestobo in hude
                     preizkušnje, skozi katere so morali iti. Naj nas to srečanje in spominjanje
                     spodbudi k delu za boljši svet! Ne tarnajmo nad hudimi časi, ampak naredimo
                     vse, kar zmoremo, da bi jih izboljšali. In pri tem naj nas podpirajo naši
                     mučenci!</p>
               </div>
            </div>
            <div type="div2">
               <head>Slovenska nova maša sredi boljševiškega terorja</head>
               <div type="div3">

                  <figure>
                     <graphic url="slike_z_82/z_82_17.png"/>
                     <head>Izročanje novomašnega križa</head>
                  </figure>

                  <figure>
                     <graphic url="slike_z_82/z_82_18.png"/>
                     <head>Sprevod v cerkev</head>
                  </figure>

                  <figure>
                     <graphic url="slike_z_82/z_82_19.png"/>
                     <head>Orate, fratres – molite, bratje</head>
                  </figure>

                  <figure>
                     <graphic url="slike_z_82/z_82_20.png"/>
                     <head>Novomašno kosilo: z desne Franc Škvarča (+ 1945 Teharje), Lojze – Bernard
                        Slovša, Jakob Jerman (+ 1945) in Jože Kvas; stojita učiteljica Betka Nagode
                        (+ 1942) in Anica Žakelj (+ 1945 Teharje)</head>
                  </figure>

                  <figure>
                     <graphic url="slike_z_82/z_82_21.png"/>
                     <head>Ožja novomašnikova družina: z desne mama Marija, hči Marjanca (+ 1942),
                        novomašnik, svak Jakob Šubic (+ 1942) in sestra Albina (+ 1942)</head>
                  </figure>

                  <figure>
                     <graphic url="slike_z_82/z_82_22.png"/>
                     <head>Požgana Možinetova domačija</head>
                  </figure>

                  <figure>
                     <graphic url="slike_z_82/z_82_23.png"/>
                     <head>Osiroteli Bradeškovi otroci s teto Mici pred razvalinami domače
                        hiše</head>
                  </figure>

                  <figure>
                     <graphic url="slike_z_82/z_82_24.png"/>
                     <head>Osiroteli Šubičevi otroci s staro mamo ob krstah obeh staršev, tete
                        Albine in dekle Francke</head>
                  </figure>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <docAuthor>France Papež</docAuthor>
               <head>Predvojni svet</head>
               <div type="div3">
                  <lg>
                     <l>Moje knjige so vse izpred vojne,</l>
                     <l>nosim jih s sabo povsod,</l>
                     <l>drugih ne kupim;</l>
                     <l>tisti pesniki – sama mladost jih je bila,</l>
                     <l>borci za pravo besedo</l>
                     <l>in umetniki,</l>
                     <l>ti so z menoj.</l>
                     <l>Imam nekaj oblek od takrat,</l>
                     <l>orumenelih slik</l>
                     <l>in spominov, ki ne bodo zbledeli.</l>
                     <l>O, predvojna mladost!</l>
                     <l>Vsa je bila v pričakovanju,</l>
                     <l>in gore,</l>
                     <l>travniki in gozdovi ...</l>
                     <l>Da, ves sem v tistem času,</l>
                     <l>intenzivno sem tam</l>
                     <l>in</l>
                     <l>molim;</l>
                     <l>silno se bojim,</l>
                     <l>ker vem,</l>
                     <l>kaj bo prišlo.</l>
                  </lg>
                  <div type="div3">

                     <figure>
                        <graphic url="slike_z_82/z_82_25.png"/>
                        <head>Silno se bojim, ker vem, kaj bo prišlo <name>Tamino
                           Petelinšek</name></head>
                     </figure>
                  </div>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Dolenjska dežela mučencev</head>
               <docAuthor>Vanja Kržan</docAuthor>
               <div type="div3">
                  <p>Ko sem se letos v zgodnji pomladi vozila po zeleni Dolenjski, sem se iz Mirne
                     zapeljala do Šentruperta ali kakor so včasih pisali do Št. Ruperta. Naselje je
                     dobilo ime po mogočni cerkvi sv. </p>
                  <p>Ruperta. Prvotno cerkev je zidala kneginja Ema, zadnja potomka mogočne
                     dinastije Breško-Seliških, ki je na začetku drugega tisočletja vladala mejni
                     grofiji Savinjski. Leta 1163. je sam oglejski patriarh Ulrik Trebanjski, po
                     rodu Korošec, sklical v tej cerkvi kapiteljsko posvetovanje, saj je bila že ta
                     prva stavba sedež takrat ene največjih župnij na Slovenskem. V naslednjih
                     stoletjih se je cerkev spreminjala v dragocen stavbni dragulj zrele gotike.
                     Njen nastanek naj bi bil okrog leta 1450. V času gradnje so bili patroni
                     župnije Celjski grofje, od katerih je imel največji vpliv grof Friderik
                     Celjski, ki je sodeloval tudi pri gradnji kartuzij Bistre in Pleterje. Gradnjo
                     so podpirali tudi grofi Šumberški . V času, ko naj bi se gradila cerkev, je
                     krško škofijo (predhodnico današnje celovške) vodil škof Ulrih III. Šumberški,
                     daljni sorodnik kneginje Eme, ki je bila ustanoviteljica te škofije. Prav Ulrih
                     III. je ponovno sprožil proces za beatifikacijo ugledne in med ljudmi
                     priljubljene kneginje Eme. Pri tem ga je odločno podprl tudi cesar Friderik
                     Habsburški s soprogo. Kot priče Emine svetosti so takrat nastopili ugledni
                     romarji iz Mirenske doline. Spomin nanjo in njenega moža Viljema hrani
                     šentruperška lepotica v portretih, ki sta upodobljena v zvezdi oboka na levi
                     strani ladje. Po mnenju strokovnjakov je šentrupertska cerkev pomemben
                     umetnostni spomenik evropskega gotskega stavbarstva. Tudi grad Škrljevo nedaleč
                     od Vesele gore je bil last grofice Eme in edini kulturni spomenik, ki ga
                     partizani niso požgali. </p>
                  <p>Kljub lepoti pomladnega jutra in kulturnem bogastvu teh krajev mi je vožnja
                     vzbujala moreče občutke ob spominu na nedavno preteklost teh krajev: na tolike
                     mučeniške smrti v Mirnski in Šentrupertski dolini, ki sta v sončnem jutru
                     dihali spokojnost in spravljivost z vsem hudim na tem ljubem božjem svetu.
                     Občutila sem spoštovanje do tolikega trpljenja, ki so ga ljudje teh krajev med
                     vojno prestajali, pa tudi občudovanje in hvaležnost za njihovo pričevanje,
                     pokončnost in vztrajanje v strahotah vojne, krvave revolucije in zatiranja še
                     dolga leta po vojni.</p>
                  <p>Ali ne spregovorijo kar sama od sebe imena na farni spominski plošči v
                     Šentrupertu: 246 pobitih med vojno in po njej in še 73 na plošči v Mirni! Na
                     ploščah v Žužemberku, Stopičah in Šentjerneju, teh prelepih krajih Dolenjske,
                     so številke še bolj v nebo vpijoče: 285, 265 in v Šentjerneju 435 žrtev! In še
                     koliko vklesanih imen pobitih je na po drugih krajih Dolenjske! Koliko na
                     farnih spominskih ploščah po Suhi krajini, Notranjski in Beli krajini! Koliko
                     pobojev, mučenj, grozot, strahot, nasilja, krivic in ponižanj na teh lepih
                     krajih slovenske zemlje! Dobila sem občutek, da moja vožnja v tem pomladnem
                     jutru postaja romanje po posvečeni zemlji, prepojeni s krvjo mučencev in
                     mučenk, tudi otrok, deklet in mater, čeprav uradno ne bodo nikoli proglašeni za
                     blažene in svetnike. Grozde je le eden izmed njih, ki jih simbolično
                     predstavlja. Z njegovo proglasitvijo za blaženega postajamo Slovenci še bolj
                     povezani z mnogimi mučenci in mučenkami za vero.</p>
                  <p>Preden se pripeljem do Šentruperta, se ustavim v znani romarski in po gradbenem
                     slogu edinstveni baročni cerkvi na Veseli gori. V eni od stranskih kapel
                     počivajo posmrtni ostanki dveh mučencev, župnika Nahtigala in kaplana Cvara iz
                     Šentruperta ter semeniščnika Janeza Hočevarja z Vrha pri Šentrupertu. Skupaj z
                     Grozdetom se je peljal na vozu do Mirne. Pred Mirno je skočil z voza in
                     domačin, po domače Fletnov, ga je v teku ustrelil. Srčni in zvesti verniki so
                     kljub komunističnemu divjanju in maščevanju že pred koncem vojne upali prenesti
                     posmrtne ostanke obeh duhovnikov v priljubljeno romarsko cerkev.</p>
                  <p>Ali ni posvečena zemlja tudi pokopališče v Šentrupertu, kjer sem tisto jutro še
                     lahko obiskala grob blaženega Lojzeta Grozdeta? Ta zemlja hrani tudi edinstveno
                     pričevanje Mavsarjevih, ko sta mož in žena, oče in mama ter njunih pet
                     mladoletnih otrok morali živi zgoreti, dva pa je kasneje pokosila brzostrelka.
                     Samo zato, ker so v življenju in smrti ostali zvesti Bogu. </p>
                  <p>Ali smo slovenski verniki našim številnim mučencem dovolj hvaležni za njihov
                     zgled pričevanja vere in zvestobe Bogu, narodu in domovini? Ali se znamo
                     zamisliti v te grozne čase, ki jih je preživljal slovenski narod? In sploh
                     vemo, kako veliki časi so to bili? Pripovedujmo in najprej v sebi ozavestimo
                     vso resnico o ljudeh, ki so svojo vero, »svoj pogum, svojo jasnovidnost, svojo
                     zvestobo pokazali v največji krizi, ki jo je doživelo evropsko človeštvo in so
                     jo tako drago plačali kot malokateri narod v zgodovini. Slovenci smo jim dolžni
                     zahvalo za dvojno zaslugo: za njihov zgodovinski nastop in za njihovo veliko
                     žrtev« (Justin Stanovnik). Slovenski verniki pa še za njihov zgled vere.</p>

                  <figure>
                     <graphic url="slike_z_82/z_82_26.png"/>
                     <head>Marija Zupančič (po vojni)</head>
                  </figure>
               </div>
               <div type="div3">
                  <head>Šentrupert pred vojno</head>
                  <p>Gotovo nas zanima. kakšni ljudje so pred vojno oblikovali kulturno podobo
                     Šentruperta? Kako so skrbeli za materialno blagostanje prebivalcev in njihovo
                     razgledanost? Kakšno je bilo njihovo življenje? Kaj je ustvarjalo kulturo
                     njihovega življenja? O tem in še o marsičem se je razgovorila gospa Malči
                     Kostevc roj. Zupančič (1928), po domače Pleskovčeva iz Straže pri Šentrupertu.
                     Bila je prvorojenka v zakonu očeta Franca (1900) in mame Cilke (1895). Mlajši
                     so bili brata Franci (1929) in Ivan (1934) ter sestra Cilka (1932).</p>
                  <p>»Naš lepi kraj s Šentrupertom v osrčju fare leži v najlepšem delu Mirnske
                     doline. Razvijal se je več kot tisoč let in bil eden najrazvitejših in
                     najnaprednejših v tem delu Dolenjske. Kolikor danes vemo, se je fara Šentrupert
                     raztezala od Boštanja ob Savi do Svibna pod Kumom.</p>
                  <p>Kraj je bil naseljen večinoma s kmečkim prebivalstvom in rokodelci vseh vrst,
                     ki so jih ljudje potrebovali. Vodili so ga najbolj napredni ljudje iz fare.</p>
                  <p>Leta 1909 je duhovnik Ivan Štrajhar začel kraj kulturno oblikovati. Zbral je
                     okrog sebe kmečke veljake, napredne gospodarje in obrtnike. To so bili:
                     Prijatelj z Rakovnika, Cerkovnik iz Trstenika, mežnar Odlazek France z Vesele
                     gore, mizar Primožič iz Boštanja, Peterlin iz Zagrada in moj stari oče Franc
                     Zupančič, ki je videl veliko sveta. Delal je v zlatokopih v San Francisku.
                     Vedel je, kako pomembno vlogo ima v življenju knjiga, zato je bil eden prvih
                     sestankov teh mož, namenjen ustanovitni knjižnice v Šentrupertu. </p>
                  <p>Z deleži, ki so jih vplačali ti možje in še nekateri drugi, so kupili hišo
                     trgovca Pavlina. (Po vojni so jo spremenili v zadružno trgovino). S skupnimi
                     močmi so obnovili še sosednjo stavbo, tudi moj stari oče je pomagal pri zidanju
                     – in celo otroci. V tej stavbi je dobila svoj prostor mlekarna, v nadstropju pa
                     prosvetna dvorana z odrom, s sobo za ličenje in prostorom za kulise. (Bilo jih
                     je za tridesetkrat premenjati prizore, ob začetku vojne so jih Italijani
                     zažgali.) V sobi za ličenje, pravili smo ji manekenska soba, so uredili tudi
                     knjižnico z več sto knjigami, (po vojni so jih iz zabojev rešili le kakšnih
                     200). V knjižnici so bile tudi pevske vaje. Prostori so bili dobro izrabljeni
                     in skromni, navdušenje in udejstvovanje pa veliko. Pozneje so ti šentrupertski
                     veljaki ustanovili še hranilnico, posojilnico in kmetijsko družbo. V njej so
                     med prvo svetovno vojno nabavljali in oskrbovali ljudi z živežem in tekstilom
                     za obleke, kasneje so nabavljali kmečke stroje, ki jih kmetje še niso imeli.
                     Čez nekaj let so nižje spodaj ob cesti zgradili zgradbo za občino; ta je bila v
                     nadstropju, v pritličju je bil prostor za berače in brezdomce, kjer so se lahko
                     umili in prespali. </p>
                  <p>Naš ata in mama sta bila s kulturnim življenjem tesno povezana. Poleg dramskega
                     je delovalo še pevsko društvo in bila sta dejavna člana v obeh. V eni
                     najboljših iger, opereti Črnošolec, je mama odpela na odru kar 240 kitic. Ata
                     je igral le v stranskih vlogah. Nastopali so še po drugih krajih. Za otroke je
                     bil obisk predstav velik praznik.</p>
                  <p>Mama je bila tudi članica Marijine družbe, ata pa načelnik telovadnega društva
                     Orel. Po letu 1933 se je preimenoval v fantovske in dekliške krožke. Ko sem
                     imela devet let, se spominjam tabora nekdanjih Orlov, ko smo deklice izvajale
                     proste vaje. Brat je pri fantovskem krožku igral tamburice. Vodil jih je kaplan
                     Anton Bergant, po vojni dekan na Igu. </p>

                  <figure>
                     <graphic url="slike_z_82/z_82_27.png"/>
                     <head>Domobranec Franc Zupančič – Pleskovčeva ata 1944</head>
                  </figure>
                  <p>V letih pred vojno (od 1926-1939) je za napredek našega kraja veliko naredil
                     naš dobri župnik Peter Flajnik, ki je bil po rodu iz Bele krajine. Njemu gre
                     zasluga, da so po mnogih prošnjah na občinski svet uredili graben z nekdanjo
                     majavo leseno brvjo, ker je voda v grabnu zastajala ali poplavljala. Uredili so
                     drug graben, da so to preprečili, v nekdanjem grabnu pa zasadili sadovnjak in
                     postavili kozolec za sušenje sena. </p>
                  <p>Leta 1937 je Šentrupert med prvimi dobil elektriko. Ne morem pozabiti, kako
                     slovesen dan je bil to, ko so zvečer po vsej vasi gorele luči. Ne le po hišah,
                     reflektorji so bili povsod: po strehah in po vsej okolici cerkve. Za nas otroke
                     je bilo kot iz pravljice. Nikoli po vojni ni bil Šentrupert tako razsvetljen. V
                     Krškem je bil t.i. srez, ki nam je pomagal finančno, elektroinženir Gregorčič z
                     Rakovnika je vodil dela. Toda zaradi pomanjkanja denarja se je delo zavleklo.
                     Tedaj je posegel vmes in pomagal grof Robert Barbo, ki je imel na Rakovniku
                     graščino s 365 okni in bil pri ljudeh zelo priljubljen. Pri delu na njegovem
                     posestvu si je opomoglo mnogo kmetov, ker so z zaslužkom lahko odkupili njegove
                     njive in si gradili hiše. Potem, ko je on pomagal, smo kmalu dobili elektriko.
                     9. septembra 1943 je sedemdesetletni partizanski zaščitnik Andrej Tomšič zažgal
                     grad s snopom slame, namočene z bencinom. Pa je tudi on dobil od grofa Barba
                     zemljo, da si je na njej zgradil hišo. </p>
                  <p>Tudi pokopališče je bilo treba urediti, bilo je premajhno in grobovi so bili
                     nametani sem in tja. Načrt zanj je naredil arh. Plečnik. Gospod Flajnik je bil
                     premeščen in uresničil ga je njegov naslednik gospod Franc Nahtigal. To je
                     povzročilo veliko hude krvi in zamer, ker mnogi niso več našli grobov svojih
                     domačih, ker so bile čeznje speljane urejene poti.</p>
                  <p>Leta 1939 so gospoda Flajnika premestili v Kočevje. Ko je odhajal, se je na
                     železniški postaji zbrala velika množica ljudi: že ko se je vlak premikal, je
                     Flajnik stal na stopnicah vagona in nam mahal v slovo. Po vojni je bil obsojen
                     na dvajset let zapora. Odsedel je šest let in v zaporu prevajal iz angleščine
                     sodne zakone. Vrnil se je v Šentrupert in je tukaj tudi pokopan.« </p>
                  <p>Videla sem, da je gospa Kostevčeva zelo prijetna sogovornica in živi leksikon
                     Šentruperta. Vprašala sem jo, če mi lahko pove še kaj o njihovi družini pred
                     vojno.</p>
                  <p>»Živeli smo skromno, a lačni nismo bili. Kaj je lakota smo spoznali šele po
                     vojni. Imeli smo srednje veliko kmetijo s sedmimi hektari posestva, vključno z
                     njivami, nekaj travnikov in hosto, v hlevu tri do štiri krave, teleta,
                     prašička, kokoši. Pridelali smo vse za svoje preživetje in vzrejo živine.
                     Najbolj dragocene so bile žitarice: pšenica, ajda, proso in koruza. </p>
                  <p>Pri hiši je bila mama glava družine. Po značaju je bila zelo pogumna in odločna
                     ženska. S pogumom in optimizmom je prenašala svojo poškodbo. Pred vojno se je
                     tako nesrečno udarila v glavo, da ji je rana iz odprte žile nad nosom bolj ali
                     manj krvavela vse življenje, kri pa iz nosu odtekala ne samo v tampone, ki sem
                     jih ji morala neprestano vstavljati v nos, ampak tudi v želodec. Še hujše je
                     postalo med vojno, ko ni bilo zdravnikov. Sicer pa ji tudi pred vojno dr. Pompe
                     in dr. Pogačnik nista mogla kaj prida pomagati in sta ji prerokovala le še
                     kakšen mesec življenja, pa je hvala Bogu od takrat živela še 44 let.</p>
                  <p>Po poklicu je bila šivilja in je šivala za obe grofovi hčerki v graščini
                     Klevevš, naprej od Mokronoga proti Šmarjeti. Za šiviljo je izučila tudi mene, a
                     smo morali otroci vedno poprijeti za vsako delo, zato smo bili dela vajeni in
                     pripravljeni delati vse. To nam je kasneje v življenju zelo koristilo. Graščak
                     in graščakinja sta bila zelo dobra, vsa okolica je živela od njih. Grad so
                     partizani požgali 1942, ohranili sta se dve zgradbi gospodarskega poslopja,
                     kjer so si novi (ob)lastniki uredili ljudsko sodišče in mučilnico, pobijali pa
                     so kar v bližnjem gozdu, kjer je danes evidentirano grobišče. Od požganih
                     grajskih zidov ni ostalo ničesar. Ljudje so do zadnjega kamna vse raznesli.
                     Nema priča nekdanjega čudovitega gradu je danes lipa, ki je rasla na grajskem
                     dvorišču. </p>
                  <p>Zelo lepe spomine imam na peti razred osnovne šole. Ravnatelju in našemu
                     učitelju smo vse deklice prinesle za god, na dan sv. Matija, šopke in napisana
                     voščila. Bil je kar ganjen. Vsaki je poklonil perešček in svinčnik. Ob koncu
                     pouka pa nas je v veži pričakala gospa ravnateljeva in vsakemu dala velik kos
                     orehove potice. Učiteljica Mihaela Hvala pa je hranila polno omaro sladkarij,
                     ki nam jih je razdala za Miklavža. Danes pa imajo povedati toliko slabega o
                     predvojnih učiteljih. Med vojno so nekatere učiteljice, sama mlada dekleta,
                     zverinsko pobili. Mnoge bi jih danes lahko prišteli med svetnice. </p>
                  <p>Na veliko žalost otrok in staršev smo v tem razredu izgubili kateheta, gospoda
                     Antona Berganta, ki smo ga vsi imeli zelo radi. Fantje so ga klicali kar
                     Tonček, čutili so, da je bil eden od njih. Revnim otrokom je iz svojega žepa
                     plačal izlet. Ob nedeljah je bil ob devetih zjutraj v prosvetni dvorani in nas
                     učil petje. Ko je odšel, smo to petje zelo pogrešali.« </p>
               </div>
               <div type="div3">
                  <head>Začetek revolucije</head>
                  <p>Preden mi je gospa Malči spregovorila o svojih spominih na grozote revolucije
                     na Dolenjskem, mi je pokazala napisano pričevanje ljudi, ki so doživeli začetke
                     revolucije in ob koncu vojne zbežali pred boljševizmom v tujino. Za vse
                     napisane dokumente smo piscem danes hvaležni vsi, ki teh časov nismo doživeli.
                     Verjamemo jim, kajti vsak dan znova doživljamo, da še vedno živimo v
                     ideologiji, kjer velja resnica za laž in laž za resnico; kjer se kriminalizira
                     žrtev, ki je še vedno sovražnik naroda in narodni izdajalec, zločinca pa se
                     proglasi za narodnega heroja in se mu pripenja medalja za zasluge narodu. Trije
                     od podpisanih pod dokument so bili domačini iz Šentruperta: Ivanka
                     Primožič-Irena, Jože Jakoš in Jože Sladič, domobranska oficirja; četrti
                     podpisani je France Grum, ki je bil komandant bataljona v Velikih Laščah in
                     doma v Polju pri Ljubljani. Vsi so bili najprej v Štajerskem bataljonu pod
                     Gorjanci, nato v domobranstvu. Poglejmo, kako so opisali začetke komunistične
                     revolucije v Mirenski in Šentrupertski dolini. </p>
                  <p>»Prijazno gričevje okoli Mirne in Št. Ruperta, posajeno z vinskimi goricami
                     spada med tiste pokrajine Slovenije, ki so največ žrtvovale v borbi proti
                     komunistom in kjer je bilo komunistično maščevanje največje. Globoko verni in
                     narodno zavedni prebivalci se niso navdušili za Osvobodilno fronto. V znamenju
                     osvobodilne fronte so spoznali, da je OF zgolj orodje komunistične partije, ki
                     nima z bojem proti okupatorju in z osvoboditvijo naroda prav nobene zveze. Ti
                     dve dolini sta dali na stotine fantov v protikomunistične odrede, medtem ko je
                     k partizanom odšla le peščica pokvarjencev, izprijencev in delomrznežev. Prvi
                     partizanski maloštevilni odredi so se v tej dolini pojavili že januarja 1942 in
                     kasneje sta na tem področju delovali Prlekova in Gašperjeva četa.</p>
                  <p>Proti koncu januarja leta 1942 je šest fantov iz Šentruperta odšlo v partizane.
                     Bili so sami mladi pobalini in po vsej dolini poznani po svoji izprijenosti:
                     Milan Tominc, Anton Zgonc, Franc Dolenc, Alfonz Sedlar, Maks Lokar in Alfonz
                     Simončič. Njihov vodja je bil Tominc.</p>
                  <p>V zimi 1941/42 se je komunistična organizacija vedno bolj utrjevala. Njeni
                     glavni organizatorji so bili Lado Brezovar, brata Tominca, Jože in France
                     Škarja. Delovala je redna kurirska zveza s centrom v Ljubljani in vohunska
                     mreža za zvezo z Italijani. Še pred tem je pričela delovati mreža zaupnikov,
                     t.i. vaških zaščitnikov: agitirali so za OF, predvsem pa pazili, kaj se med
                     ljudmi govori in kdo so nasprotniki komunizma. S tem so olajšali delo
                     komunistom, da so se takoj znebili vsakogar, ki bi mogel škodovati ali se
                     upreti njihovim akcijam. Najbolj dejavni ‘zaščitniki’ komunizma so največkrat
                     bili: Franc Smrke iz Drage, Viktor Butola iz Trstenika, Franc Frelih iz Št.
                     Ruperta, Brzin z Jesenic, Jožef Kolenc iz Bistrice, ki je kasneje postal
                     politkomisar pri Prleku, Leopold Ladiha, ki so ga že kmalu po okupaciji
                     namestili za vohuna pri Italijanih. </p>
                  <p>Ljudje niso imeli prav nikakršnih simpatij do okupatorja. Tega so se dobro
                     zavedali komunistični organizatorji, zato so spočetka razglašali, da gre za
                     borbo proti okupatorju in vsako najmanjšo priliko izrabili za to propagando in
                     s tem varali ljudi. Poleti leta 1942 je šentrupertsko dolino večkrat preletaval
                     italijanski avion in spuščal zažigalne bombe. Škoda je bila velika, ljudje so
                     trpeli. Komunisti so takoj začeli trobiti laži, da so avion partizani nekje nad
                     Kočevjem sestrelili. Stalno so napovedovali, da bo vojna kratka in da so ruske
                     čete že v Romuniji. Hrabra partizanska vojska pa že pripravlja napad na Trebnje
                     in Novo mesto.</p>

                  <figure>
                     <graphic url="slike_z_82/z_82_28.png"/>
                     <head>Otroci družine Zupančič – Pleskovčevi: od leve Franci, Cilka, Malči,
                        Ivan</head>
                  </figure>
                  <p>Vse to propagandno nagovarjanje ni imelo učinka. Kljub sovraštvu do okupatorja
                     se ljudje niso mogli navdušiti za partizane. Dobro so poznali ljudi, ki so
                     predstavljali partizane. Komunisti so se zato posluževali vedno novih laži.
                     Začeli so se izdajati za jugoslovansko vojsko, za četnike in podobno. </p>
                  <p>V začetku leta 1942 sta preko vasi Ravnik prijahala dva partizana v uniformah
                     jugoslovanskih planinskih oficirjev. Izdajala sta se za četnike in ljudje so
                     jima dobrohotno stregli. Vendar ljudi za odhod v hosto nista prepričala. Enako
                     se tudi partizanom mobilizacija prebivalstva ni posrečila, zato so pričeli z
                     maščevalnimi ukrepi. Aprila 1942 so napadli italijansko postojanko na Dobu, da
                     bi izzvali bes okupatorja. Postojanko je bila v manjši graščini, ki je bila
                     last hčerke grofa Barba. </p>
                  <p>Prve ‘akcije’ šentrupertskih partizanov so bile ropanje pri zavednih in trdnih
                     kmečkih gospodarjih po vseh vaseh v vsej dolini. Ropanja so postajala čedalje
                     hujša. Najraje so ropali po župniščih in odnesli vse, kar se je dalo. Zgražanje
                     nad partizani je postajalo vedno bolj glasno. Zato so komunisti morali dokazati
                     svojo ‘neoporečnost’. Iz Sv. Križa pri Litiji so pripeljali dva mlada fanta in
                     ju javno obtožili kraje. Fanta sta vse zanikala, a so ju komunisti pred vsemi
                     vaščani ustrelili za ‘vzgled’ svoje ‘pravičnosti’ in za ustrahovanje ljudi. S
                     tem so že dani prvi začetki komunističnega ‘pravosodja’. Ponovni ropi so bili
                     dokaz, kako zlagana je bila komunistična obsodba nedolžnih fantov. Strah pred
                     maščevanjem ubijalcev je povzročil, da se ni nihče več upal govoriti o kraji
                     ali se pritoževati. </p>
                  <p>Izjema je bila Zavodnikova družina iz Bistrice pri Šentrupertu. Ti so ropanje
                     komunistov na široko razglašali, celo z imeni roparskih tolovajev. 7. maja 1942
                     je komunistična patrulja prišla ponoči na Bistrico, odgnala vso družino v gozd,
                     domačijo pa popolnoma izropala. Aretaciji in ropanju je ‘poveljeval’ Nace
                     Majcen iz Mokronoga, znani politični komisar in agitator vsega komunističnega
                     delovanja za Mokronog, Trebelno, Mirno in Št. Rupert. Zavodnikove so odpeljali
                     v Blatni klanec in tam po mučenju z noži poklali očeta Antona (1884), mamo
                     Terezijo (1880) in tridesetletno hčerko Joži, sin Tone pa je ušel. Delovanje
                     komunistov je tako postajalo vedno bolj jasno: naj ustrahovano ljudstvo ve,
                     kako bodo postopali z vsakim, ki se bo drznil o njih kaj slabega črhniti.</p>
                  <p>Že pred tem so 6. aprila pobili Kolenčevo družino iz Brezovice pri Mirni: ata,
                     mamo, 4-letno hčerkico, sin Franc je kljub hudim ranam okreval. </p>
                  <p>Ljudje pa so molčali in trepetali, kdo bo naslednja žrtev komunizma. Prišli so
                     po Uhernikovo družino iz Migolske gore pri Mirni in ubili
                     petinštiridesetletnega očeta Alojzija, deset let mlajšo ženo Amalijo in
                     petnajstletno hčerko Malči. Zakaj? Komunistično pravosodje je odločilo, da so
                     bili izdajalci in sodelavci okupatorja.</p>
                  <p>Ubogi ljudje niso vedeli kaj jim je storiti. Podnevi so po dolini patruljirale
                     italijanske enote in ropale, ponoči pa partizani. Nikjer pa ni bilo pomoči,
                     nikjer zaslombe in zaščite. Ali naj se fantje in možje pridružijo roparskim in
                     morilskim partizanom? Ali naj čakajo, da jih Italijani odvedejo v
                     koncentracijska taborišča ali postrelijo kot talce? Možje in fantje so hodili
                     eden do drugega in se spraševali, kam bi kdo šel. Odgovor je bil vedno isti:
                     »Sam se odloči, če padeš, te ne bom imel na vesti.</p>
                  <p>Prva iskrica upanja je ljudem zasvetila v začetku junija 1942, ko se je v
                     dolini pričela zbirati enota, da se pridruži četnikom. Prva skupina se je
                     zbrala na Veseli gori 11. junija. V dveh dneh se je zbralo 35 mož. Partizani so
                     se nemudoma pripravili za 'akcijo', zato je zaradi varnosti skupina že
                     15.junija zapustila dolino, drugače bi se ji morda pridružilo še več mož.
                     Odpravila se je proti Gorjancem in pridružila četniškemu odredu. Mnogi fantje
                     se niso odzvali, spoznali so že partizansko maščevanje in se raje skrivali
                     doma.« </p>
                  <p>Četnikom se je pridružila tudi dekle iz Šentruperta, Ivanka Primožič, po domače
                     Šmarčeva, po poklicu strojna pletilja. Gospa Malči se spominja, da je bila zelo
                     plemenita in dobro dekle. Postala je bolničarka med četniki in kasneje med
                     domobranci. Iz Novega mesta je spremljala ranjence na zadnjem vlaku, ki je še
                     lahko pripeljal na Koroško. Od tam je odšla v Argentino in ostala samska vse
                     življenje. </p>
                  <p>»Partizani so zdaj začeli vrsto akcij, da v kali zatrejo četniško gibanje, ki
                     jim ne sme prekrižati njihovih revolucionarnih in oblastiželjnih ciljev. S
                     pomočjo svojih vohunov, vaških zaščitnikov in simpatizerjev so odkrili imena
                     onih, ki so se pridružili četnikom ali jim na kakšen način pomagali. Maščevali
                     so se družinam na najbolj krute načine. Ljudstvo morajo še naprej imeti pod
                     oblastjo izključno le samooklicani boljševiški voditelji. </p>
                  <p>Že v nedeljo 14. junija, se je med dopoldansko mašo pojavila na trgu pred
                     cerkvijo Prlekova četa. Na cerkveni zid so komunistični agitatorji nalepili
                     plakate z 'naredbo' Dolenjskega partizanskega odreda. Naredba pojasnjuje, da se
                     je 'na tem mestu' zbrala 'tolpa belogardistov', (kdo so bili belogardisti
                     ljudje niso vedeli), ki sodeluje z okupatorjem in izvaja nasilje nad civilnim
                     prebivalstvom. Zato naredba ukazuje prebivalstvu, da vsak pojav te grupe takoj
                     javi partizanskemu poveljstvu. Partizanskim enotam na tem območju pa je že dan
                     nalog, da četnike odkrije in uniči. Likvidirale bodo tudi vse, ki bodo četnikom
                     pomagali ali z njimi simpatizirajo. Izdana je bila tudi 'naredba' za oddajo
                     orožja. Kdor ga ne bo oddal, bo kaznovan z ustrelitvijo. Po končani maši so
                     bili ljudje prisiljeni prisostvovati prvemu partizanskemu mitingu pred
                     cerkvijo. Mitingu, ki je napovedoval smrt svobodi, resnici in pravici. Tako so
                     ljudje razumeli govor Prleka in njegove grožnje in tudi vedeli, da se bodo
                     uresničile. Prestrašeni so bili čedalje bolj. Nobenega italijanskega vojaka ni
                     bilo nikjer, čeprav se je prav v tistem času številna kolona italijanskih
                     vojakov pomikala po glavni cesti od Mirne proti Rakovniku in so lahko partizane
                     z lahkoto videli. Še isto noč je partizansko maščevanje sejalo smrt v družinah
                     onih, ki so se pridružili četnikom.« </p>
               </div>
               <div type="div3">
                  <head>Poboji iz maščevanja in sovraštva </head>
                  <p>Partizani niso prišli na sled četnikom. Znesli so se nad njihovimi družinami in
                     ljudmi, ki so med ljudstvom uživali ugled. To sta bila župnik v Šentrupertu,
                     umirjeni in molčeči France Nahtigal in živahni, med mladimi priljubljeni kaplan
                     France Cvar. 'Mali kaplan' Brulc, ki je po okupaciji Ljubljane prišel v
                     Šentrupert, je bil znan kot velika dobričina. </p>
                  <p>Cvara so partizani prvič aretirali in zasliševali že v začetku junija. Iz
                     župnišča so ga zvabili pod pretvezo, da ga pričakuje bolnik na Okrogu, ki želi
                     prejeti sv. popotnico. Na poti so ga aretirali, vendar so ga po daljšem
                     zaslišanju izpustili. Istočasno so aretirali tudi Antona Jamnika, begunca iz
                     Št. Janža in ga v Blatnem klancu ubili. 16. junija, dan po tem, ko je 35 fantov
                     in mož zapustilo Šentrupert, da se pridružijo četnikom, so partizani prišli po
                     župnika Nahtigala in 'malega' kaplana Franceta Brulca. Kaplan Cvar je bil na
                     duhovnih vajah pri salezijancih na gradu Škrljevo, kamor so ob začetku vojne
                     pred Nemci pribežali iz Radne pri Boštanju. Spotoma so aretirali še Alojzija
                     Jakoša, kmeta iz Roženberka in očeta štirinajstih otrok ter njegovega sorodnika
                     Staneta Jakoša. Skupaj z njimi še Feliksa Kraglja, mlinarja ter harmonikarja iz
                     Roženberka. Vse so odgnali proti Okrogu v partizansko taborišče, kjer je
                     poveljeval Prlek. Ta je poslal še eno patruljo v Škrljevo. Vodil jo je Pavel
                     Mikec iz Rovnic, znan potepin in tat. Mikec je v gradu prepoznal kaplana Cvara
                     in nemudoma odhitel nazaj v taborišče poročat Prleku, kje je Cvar. Prlek je
                     takoj odredil novo patruljo, ki je aretirala in prignala še Cvara. (Kogar danes
                     zanese pot proti Okrogu, naj ne premišlja o kraju strahu in groze nekdanjega
                     partizanskega taborišča, ampak naj mu srce raje zaigra ob pogledu na tipično
                     slovensko belo cerkvico na vrhu hriba, ki jo je nekoč poleg fresk krasila slika
                     Brezmadežne Fortunata Berganta; po letu 1952 je umetnina izginila in se doslej
                     za njo ni našla še nobena sled. Podobno kot v legendi katerega slovenskih
                     pripovednikov, ko Marija zaradi grehov ljudi žalostna zapusti svoje bivališče
                     na oltarju).</p>

                  <figure>
                     <graphic url="slike_z_82/z_82_29.png"/>
                     <head>V sredini župnik Nahtigal, ob njem kaplan Cvar, desno kaplan Brulc. Na
                        obeh straneh Nahtigalovi sestri</head>
                  </figure>
                  <p>Vse aretirance je nato Prlek poslal v partizansko taborišče pri Cirniku k
                     Nacetu Majcnu. Majcen je jetnike sam zasliševal. Zasliševanje je bilo kratko. V
                     gozd Češljavko za Roženberkom so 18. junija 1942. odvedli župnika Nahtigala in
                     kaplana Cvara, 'malega' kaplana Franca Brulca, Alojzija Jakoša ter Feliksa
                     Kraglja. Kraglja in Brulca so privezali k hrastu, da sta gledala mučenje
                     župnika, kaplana in Jakoša, češ: »Le glejte, kako znamo mi partizani kaznovati
                     tiste, ki niso po naši meri.« Edino sredstvo, da si boljševiki pokorijo
                     ljudstvo je bilo ustrahovanje. Še posebno so mučili župnika in kaplana, nato pa
                     ju je petnajstletni Rudolf Tratnik pobil s krampom in morda so še na pol žive
                     pahnili v jame, ki so jih morali prej sami izkopati. Tratnik je še ob koncu
                     vojne nosil župnikovo obleko. Ko sta se kaplan Brulc in Kragelj vrnila sama, so
                     ljudje zaslutili najhujše in v grozi onemeli: Ubili so jim župnika, kaplana, in
                     očeta Jakoša! Prva je že v nekaj dneh našla njihova trupla teta Malči
                     Kostevčeve, ki je v bližini imela svojo domačijo. Za Brulca in Kraglja, ki sta
                     morala biti priči groznega prizora mučenja in pobijanja, je bila groza
                     prevelika, da je ne bi skrivaj zaupala še komu. </p>
                  <p>Že naslednji dan so partizani brez sramu ponovno navalili v Šentrupert in do
                     praznega izropali župnišče, pokradli obleko in živež, uničili pohištvo, pobili
                     prašiče in odvedli vso živino. Odpeljali so vse tri hlapce, begunce iz
                     Šentjanža in jih v gozdu pobili. Očividci umorov, ki so bili takrat pri
                     partizanih, kasneje pa so od njih ušli, so povedali, kako strašno so jih pred
                     smrtjo mučili. V tem času so drugega za drugim v enem tednu odpeljali v hosto
                     in pobili tri Gričarjeve brate: Alojzija (1906), Franca (1907) in Stanka (1911)
                     z Jesenic pri Šentrupertu.</p>

                  <figure>
                     <graphic url="slike_z_82/z_82_30.png"/>
                     <head>Duhovnik Tone Jakoš (1928) na grobu umorjenega očeta Alojzija
                        Jakoša</head>
                  </figure>
                  <p>Kaplanu Brulcu, ki je bil priča pobojev župnika Nahtigala, kaplana Cvara in
                     Jakoš Alojzija, so mesec po tem dogodku 12. julija po strahotnem mučenju, ki ga
                     je ob izkopu trupla potrdil sanitetni referent iz Novega mesta dr. Korbar,
                     pobili njegovega očeta Franca Brulca, ki je bil stopiško-šmihelski župan in
                     sedemnajstletnega sina Jožefa. Ugledni in pošteni župani so bili sploh žrtve
                     boljševističnega iztrebljanja. Istega leta 16. oktobra so ubili tudi župana
                     Vidriha iz Brezove rebri.« </p>
                  <p>Sin župana Franca Brulca, videli smo, da je bil kaplan v Šentrupertu in priča
                     poboju Nahtigala, Cvara in Jakoša, je bil po vojni kaplan na Jesenicah na
                     Gorenjskem. Bila sem otrok in spominjam se ga, da je dajal vtis živega mrliča:
                     nikoli se ni nasmehnil, med pridigami je gledal v eno in isto točko in govoril
                     le o zgodbah iz Stare zaveze. Danes ga šele razumem.</p>
                  <p>Uboj Alojzija Jakoša, očeta številne družine in gospodarja na gruntu s petnajst
                     glav živine in dvema konjema v Roženberku je družino zelo hudo prizadel in
                     močno vplival na starejše tri sinove. Marka, ki je bil ob smrti očeta star
                     dvajset let je obsedlo maščevanje in je s streljanjem partizanov hotel
                     maščevati smrt očeta, dokler niso njega partizani ubili 1944 leta. Jože je
                     pristopil k domobrancem, postal domobranski oficir, se rešil na Koroško in
                     zatem v Argentino. Tretji sin Tone je po vojni vstopil v bogoslovje, a je
                     zaradi hudih pritiskov moral doštudirati v Džakovu, posvečen je bil leta 1963.
                     Najstarejša sestra je tudi bežala na Koroško in verjetno še živi v Argentini.
                     Tako je revolucija uničevala trdne kmečke družine po vsej Sloveniji.</p>
                  <p>Gospa Malči se dobro spominja dogodkov, ki so sledili uboju obeh duhovnikov in
                     Alojzija Jakoša. Partizani so se verjetno zavedali, da morajo pomiriti farane,
                     ki so ostali brez župnika in kaplana. Takoj so izvedli 'akcijo'. Izbrano
                     zastopstvo, oboroženo s puškami, je takoj v nedeljo, na dan sv. Alojzija, po
                     četrtkovem umoru obeh duhovnikov odšlo na grad Škrljevo po salezijanca Ivana
                     Bakana. Nemudoma mora z njimi, se je glasilo povelje. Aretiranec je bil
                     prepričan, da tudi njega ženejo v smrt. Prignali pa so ga v šentrupertsko
                     cerkev. Partizana s puškami sta ga dobesedno privedla pred oltar in z njim vred
                     še dva mlada partizana, da sta mu ministrirala. Nista bila iz teh krajev, saj
                     ju ljudje niso poznali. Zvedeli so, da je njihov novi župnik zdaj salezijanec
                     Ivan Bakan. </p>
                  <p>Neverjetno kmalu so vsi ljudje vedeli za kraj zločina, a v grozi molčali. V
                     gozd so skrivaj pričele romati neustrašene žene skupaj z obema sestrama župnika
                     Nahtigala in molile na gomili. Sestri sta prinašali vedno sveže cvetje in
                     zasipale grob s prstjo, da ne bi trupla trohnela v zraku, širila smrad in
                     postala plen gozdnih živali. Če bi ljudje vedeli za vse skrivne gomile mučencev
                     in mučenk, koliko takih romarskih poti bi bilo po Dolenjski in po vsej naši
                     domovini! </p>
                  <p>»Višek partizanskega divjanja leta 1942 je bil poboj Mavsarjeve družine iz Doba
                     pri Šentrupertu. Starši so se s šestimi od osmih otrok na begu pred
                     partizanskim nasiljem zatekli v bližnjo graščino Dob. Ponoči med 26. in 27.
                     decembrom 1942 so partizani graščino obkolili in nato zažgali. V grozi in v
                     molitvi je družina preživljala noč. Vztrajali so do popoldneva 27. decembra, ko
                     so partizani navalili v grad, jih potolkli in na pol žive pometali v ogenj.
                     Zgorela sta starša in štirje otroci: dvajsetletni Darko, šestnajstletna Marija,
                     trinajstletni Peter in devetletni Stanko. Vinku, dvanajstletnemu fantiču je iz
                     gorečega gradu uspelo zbežati. Živel je pri sorodnikih, toda krvniki so ves čas
                     prežali nanj. Marca 1943 sta ga na cesti proti Šentrupertu v begu ustrelila
                     terenec Nace Jerovšek in njegov tovariš. Vinko ni bil takoj mrtev. Klical je na
                     pomoč, toda nikogar ni priklical. Tako globoko je tičal ljudem strah v kosteh.
                     Sedemnajstletnega Cirila so med požigom prignali iz gradu živega, da jim je s
                     konjem peljal naropano blago v Blatni klanec, kjer je bilo partizansko leglo.
                     Ko ni mogel več naprej, se je naslonil na voz in milo prosil svoje mučitelje:
                     »Pustite me živega! Nič vam nisem storil!« Izginil je brez sledu. Daljni
                     sorodnik je še pred nekaj leti poizvedoval v Dolenjskem listu, če bi morda kdo
                     vedel, kam so zagrebli njegovo truplo. Odgovora ni bilo. </p>
                  <p>Najstarejši Mavsarjev sin Jože je bil v tem času v Ljubljani v semenišču in po
                     vojni duhovnik v Montani v ZDA. Drugi sin Dolfi je bil vaški stražar v Klečah.
                     Konec aprila 1943 je za nekaj dni prišel domov.Partizani so ves čas vohunili za
                     njim in ga zasledovali. 2. maja 1943 je nekdanji sošolec in rojak Milan Tominc
                     prežal nanj iz cerkvenega zvonika. Dolfi se je z nekaterimi stražarji skrival v
                     bunkerju na trgu pred cerkvijo, kjer so imeli domobranci svojo postojanko. Ko
                     ga je Tominc poklical po imenu, je Dolfi pogledal skozi lino in Tominc ga je
                     ustrelil naravnost v oko.« </p>
                  <p>Tako mi je povedala o smrti kar sedmih Mavsarjevih otrok gospa Malči Kostevc,
                     čeprav je poboj te družine zaradi nezaslišane krutosti splošno znan in verjetno
                     edinstven primer krvoločnosti slovenskih boljševikov. </p>
               </div>
               <div type="div3">
                  <head>Pleskovčevi med vojno </head>
                  <p>Pleskovčeva hiša, 'hiša v cvetju' so ji pravili, je bila vso vojno pod budnim
                     nadzorom partizanov, ki so se že od pričetka leta 1942 zbirali v bunkerju na
                     hribčku nad njihovo hišo. Izsekali so nekaj gozda, da so imeli razgled na vse
                     strani. Bili so stalni gostje pri Pleskovčevih, zlasti kadar je mama imela
                     peko, da jim je dala po več hlebcev, ali pa vse, da so sami ostajali lačni.
                     Naravno inteligentna, razgledana, predvsem pa poštena in verna ata in mama sta
                     kaj hitro uvidela, kakšni borci za osvoboditev so bili partizani. Zato se jim
                     Pleskovčev ata tudi ni hotel pridružiti, pa tudi družino je moral preživljati,
                     Malči je imela še sestro in dva mlajša brata.</p>
                  <p>»Ata so ovadili partizanom, da skriva mitraljez. Ko je ob začetku vojne prav v
                     okolici Šentruperta razpadel planinski bataljon jugoslovanske vojske, so vsi
                     jemali orožje, nihče pa si ni prilastil konja. Naš ata je vzel samo kotliček za
                     hrano in ga zakopal za štalo. Ko so prišli partizani po mitraljez, jim je lahko
                     dal samo kotliček. In vzeli so ga.</p>
                  <p>Ko so vedno bolj pritiskali nanj, da se jim pridruži, se je pričel skrivati.
                     Partizani so bili domačini, dobro so vedeli, kdo je in iz kakšnega testa je
                     ata, zato niso mirovali. Prežali so nanj in ga našli. Odpeljal so ga do vasi
                     Draga in tam zasliševali, kot da ne bi o njem že vsega vedeli. Od tod so ga
                     odgnali na sodnijo v Mokronog in zaprli v nekdanji trški zapor. Italijani so
                     namreč Mokronog zapustili in odšli v Trebnje in Tržišče. Partizani so se lahko
                     svobodno gibali, od ljudi pa so kot novi oblastniki še naprej zahtevali
                     propustnice.</p>
                  <p>Ata je moral vsako jutro na stražo na klanec nad Mokronogom, da partizanov ne
                     bi slučajno presenetili Italijani. Ves gozd do Vesele gore so posekali zaradi
                     varnosti že Italijani, če ga ne bi, bi imeli partizani še eno hosto več za
                     skrivanje in pobijanje. Vse dneve je moral stati ob kapelici, ki jo je dal
                     postaviti grof Barbo v zahvalo za srečno vrnitev po prvi svetovni vojni. Tisti
                     dan, ko so italijanska letala bombardirala Mokronog, pa ata kot nalašč ni bil
                     na straži, ampak je zaprt še z dvema dekletoma sedel v zaporu na sodniji. Groza
                     jih je bila, ko so okrog sodnije sikale in eksplodirale bombe in se rušile
                     zgradbe, oni pa zaklenjeni v zaporu! Molili so kot še nikoli v življenju.
                     Začuda, sodnija je po bombandiranju ostala edina nepoškodovana zgradba v
                     Mokronogu.</p>
                  <p>Ata je po tem strašnem doživetju sklenil, da ne bo več stražil in Bogu čas
                     kradel, tudi zato, ker je bil zelo delaven in priden, doma pa veliko dela, mama
                     z rano na glavi, otroci še nedorasli. Skril se je, toda budno oko partizanov in
                     terencev ga je izsledilo in hajd, spet na stražo vrh hriba. Tudi ponoči! V atu
                     je dozorel sklep, da ponovno zbeži in se skrije v upanju, da ga tokrat
                     partizani ne bodo izsledili. Ko se pojavi doma, izjavi na pragu. »Dezertiral
                     sem.« Mama, že vsa živčna od skrbi in dela , saj je bila za vsa opravila sama
                     in v stalni nevarnosti pred partizani ali Italijani, začne vpiti: «Takoj se
                     skrij! Dezerter si! Ustrelijo te!« Ata se je nekaj časa skrival na kozolcu.
                     Vedel je, da bo tudi tokrat le začasno lahko ostal neopažen.</p>
                  <p>Še preden se je odločil, kako naprej, se je zgodil tisti strašen dogodek, ki so
                     si ga Dolenjci za vedno zapomnili. Lepega jesenskega dne 1943 po kapitulaciji
                     Italije in ob pričetku nemške okupacije so se pojavili lističi, na katerih je
                     pisalo, naj pozdravijo nemško ofenzivo. Niso vedeli, kdo raztresa lističe, niti
                     ne zakaj naj bi pozdravljali ofenzivo, zakaj sploh ofenzivo? Ali gre za kakšno
                     komunistično potegavščino? Morda za maščevanje komunistov nad nepokornim
                     civilnim prebivalstvom? Ali pa za idealizem ljudi, ki so hoteli omiliti
                     strahote ofenzive? Ali za skupino ljudi, ki se je od samega začetka vojne bolj
                     navduševala za Nemce kot za Italijane? Ali pa je bila ofenziva zgolj strašen
                     zločin Nemcev, ki so ob okupaciji Dolenjske ljudem nazorno pokazali, da so oni
                     edini gospodarji tega t.i. osvobojenega ozemlja, kjer hočejo napraviti red pred
                     banditi in njihovimi zaupniki, zatreti njihovo delovanje in ustrahovati ljudi?« </p>
                  <p>26. oktobra 1943 so v Mirenski dolini doživeli nemško ofenzivo. Gospa Malči
                     Pleskovčeva pravi, da je bil to najbolj žalosten in strašen dan v vsem vojnem
                     času: zaradi pobitih ljudi, pogorelih hiš, in kar so spoznali šele mnogo let
                     kasneje, tudi zaradi dogovora med Nemci in Lojzom Kolencem z Mirne. Bil je
                     partizanski zaščitnik in je nosil partizanom pošto, hrano in sanitetni
                     material. On ali njegov stric naj bi 'zasliševal' Alojzija Grozdeta, kar je
                     navsezadnje čisto vseeno. Res pa je, da je bila Mirna zelo partizanska.</p>
                  <p>»Partizanskih čet je bilo tudi drugod vse polno,« pripoveduje gospa Malči. »V
                     Šentrupertu kar tri, na Trsteniku pri Zidarjevih je bil štab Cankarjeve
                     brigade. Kolona nemških vozil z oboroženimi vojaki in tanki se je pojavila pred
                     Mirno že dopoldne. Prvi v koloni je bil motorist s prikolico. Na njej je bila
                     strojnica, ki je tisti dan kosila smrt, kamorkoli je pomerila. Nemci so prišli
                     iz Novega mesta preko Trebnjega. Zgodaj popoldne so se oglasili prvi streli.
                     Spet smo se lahko prepričali, kako zelo hrabri so bili partizani. Nekaj strelov
                     lahkega mitraljeza je bilo slišati, nato so še ti utihnili. Nemci so odgovorili
                     z ognjem iz strojnice in fosfornimi zažigalnimi bombami. Zažgali so Gorjupovo
                     hišo v vasi Zabrdje. Prišli so do Mirne. Na prvem ovinku so zavili na desno in
                     se ustavili pred železnico. K poveljniku je pristopil moški majhne postave in
                     jih pozdravil v lepi nemščini z dunajskim naglasom. Povedal jim je, da na Mirni
                     ni banditov, pač pa so v naslednjih vaseh in pokazal z roko naprej proti
                     dolini. Nemci so se takoj odpeljali naprej proti Trsteniku, Sotli in
                     Šentrupertu. Zaradi sadnega drevja se Trstenika ni dobro videlo, zato so s
                     strojnico pričeli streljati in zažigati z gorečimi bombami vse, kar so lahko
                     zadeli.</p>
                  <p>Že kmalu po prvih strelih, ko so se naši junaki skušali braniti le z lahkim
                     mitraljezom, jo je Cankarjev bataljon s štabom vred pobrisal v trsteniško
                     gmajno in dalje v gozd. Za sabo so pustili zaščitnico s štirimi partizani. Dva
                     od njih sta takoj zbežala, ostala dva sta nosila eden težki, drugi lahki
                     mitraljez. Tisti s težkim je zbežal, ko so Nemci prekoračili Sotlo, oni z
                     lahkim pa se ni umaknil in nemški oficir ga je pri priči ustrelil z
                     brzostrelko. Zaradi njega je bila požgana Strmoletova hiša na Trsteniku. </p>
                  <p>Ko so Nemci prihrumeli v Sotlo, so se od tam posamezne grupe usmerile proti
                     Straži, Slovenski vasi, Rakovniku in Šentrupertu. Bilo je kot v peklu: vsa
                     dolina je bila v dimu, žarela je od gorečih hiš, gospodarskih poslopij,
                     kozolcev ter bobnela od streljanja. Na njivah smo pobirali korenje in
                     pridirjali domov, podobno tudi po drugih vaseh. Slišali so se kriki in jokanje.
                     Nemški vojaki so streljali kmečke gospodarje, ki so jih privlekli iz hiš in
                     štal, in sploh vse moške in fante, ki so jim slučajno prišli na pot ali tekli
                     domov z njiv ali iz gorečih hiš. Ustreljena je bila samo ena ženska, dekla pri
                     Zidarjevih na Gmajni, kjer se je do ofenzive zadrževal Cankarjev bataljon; bila
                     je žrtev navzkrižnega ognja. </p>
                  <p>Prihrumeli so do Straže in se usmerili proti Mokronogu. Hrib za našo hišo je
                     bil poln partizanov. Že ko so nemška vozila hrumela od Mirne sem, so naši vrli
                     vojački spustili nekaj strelov, potem pa jadrno zbežali. Mi pa smo doživeli
                     pravi sodni dan. Gorele so že tri vasi. Na Trsteniku so prignali na vas dva
                     moška in ju ustrelili. »Ljudi bijejo!« je prestrašen rekel ata. Dočakali smo
                     najhujše: prišli so po našega ata, nekega moškega so prignali s seboj, dva iz
                     Straže so že pobili. Na srečo je takrat z Vesele gore priteklo nekaj vaških
                     stražarjev, ki so Nemce prepričali, da nikjer po vaseh ni banditov. Preživljali
                     smo strašne trenutke in strašno noč, še potem, ko so Nemci odhrumeli naprej
                     proti Mokronogu.</p>
                  <p>Čez nekaj dni smo zvedeli za požgana poslopja in za nekatere postreljene žrtve.
                     Na Trsteniku je zgorela Strmoletova hiša, pri Jermanu ob cesti gospodarsko
                     poslopje, na Straži pri Majcnovih kozolec, pri Anžičkovih gospodarsko poslopje,
                     pri Anderliču na Grilovem hribu gospodarsko poslopje do tal, v Prapročah skoraj
                     vsa gospodarska poslopja. Zgroženi smo onemeli, ko smo zvedeli, da je bilo
                     postreljenih 42 mož, očetov, gospodarjev in fantov. Od teh sem poznala le
                     nekatere: pri Zabukovcu je bil ubit zet; na Trsteniku dva partizana; Brzinov
                     oče in trije sinovi; pri Anžičku oče; v Slovenski vasi Janez Zavrl in kovač
                     Auerspergar; na Straži Štefan Juvanc in Viktor Škarja; na Trsteniku Gričar
                     Anton starejši in Sevšek, brat Frelihove Micke; na Rakovniku Tomaž Prijatelj;
                     pri Zidarjevih na Gmajni pa dekla. Na cesti od Sotle do Slovenske vasi pa vsi,
                     ki so bil takrat zunaj, bodisi da so bežali iz gorečih hiš in hlevov ali z
                     njiv. </p>
                  <p>Spočetka nismo vedeli, koliko so jih postrelili. Trupla in deli trupel so bila
                     razmetana vsevprek. Pobirala jih je neka stara ženska, nalagala na voz in
                     vozila na pokopališče. Ženske same so kopale jame. Gospod Bakan je naslednje
                     dni blagoslovil 42 novih grobov. Spominjam se ga, kako je s svojo majhno,
                     drobno postavo hodil od ene jame do druge, jih blagoslavljal in nato molil ob
                     grobovih. Kako smo se ves časa bali, da nam komunisti ne bi odvedli še njega in
                     ga umorili! Pogrebci so bile ženske, starčki in otroci. Nekaj trupel je bilo v
                     nekakšnih zabojih, ki so jih starčki zbili iz surovih smrekovih desk, nekaj pa
                     kar brez zabojev. Tako žalostni in strašni so bili tisti dnevi, da si sploh
                     nismo upali hoditi iz ene vasi v drugo. Povsod je prežala smrt, povsod si videl
                     pogorišča ali kakšen ostanek trupla, nikjer nisi srečal živega človeka. Takrat
                     je nastala pesem 'Po zemlji slovenski pa klenkavček poje'. Vdove in matere so
                     same pokopavale svoje mrtve. Vsi preživeli moški so pobegnili v Ljubljano 'pod
                     zaščito', fantje pa k domobrancem. Tudi našemu atu se skrivanje doma ni zdelo
                     več varno in je odšel z njimi. Zaposlil se je v mizarski delavnici v nekdanjem
                     Baragovem semenišču za cerkvijo sv.Krištofa.«</p>

                  <figure>
                     <graphic url="slike_z_82/z_82_31.png"/>
                     <head>Družina Malči Kostevčeve: z desne Malči, njen mož, sin Franci, Malčin ata
                        Franc Zupančič in najmlajši sin Marjan. Sedi Malčina mama Cilka
                        Zupančič</head>
                  </figure>
                  <p>Ali danes sploh kdo ve po imenih našteti vseh 42 žrtev, ki so bile ustreljene v
                     nemški ofenzivi v Mirnski in Šentrupertski dolini, me je zanimalo. »Nihče,« mi
                     zagrenjeno odgovori gospa Malči. »Ko smo postavljali farno spominsko ploščo v
                     Šentrupertu, sem pisala na borčevsko organizacijo, naj nam posredujejo imena.
                     Pa so mi odgovorili, da jih ne vedo in da imajo na partizanskem spomeniku
                     napisani samo dve imeni žrtev tistega strašnega 26. oktobra. Gospod Tine
                     Velikonja je šel osebno do Janeza Stanovnika in vprašal, če so znana imena
                     talcev in naključno ustreljenih, ki so bili žrtve nemške ofenzive. Odgovoril mu
                     je nekako takole: »Če jih na partizanskem spomeniku ni, ste jih pobili vi.« </p>
                  <p>Zanimalo me je, kako so izvedeli za Lojza Kolenca iz Mirne, da je bil prav on
                     tisti, ki je usmeril nemško kolono proti Mirni, češ da so tam banditi. »To je
                     pa res neverjeten slučaj,« mi je pojasnila gospa Malči. »Nekako deset let po
                     vojni mi je pisal moj sošolec France Zidar, po rodu iz Trstenika. Omenila sem
                     že, da je bil v njihovi hiši nameščen štab Cankarjeve brigade. Bili so priča,
                     kako je štab ob prvih strelih pobegnil v trsteniško gmajno. </p>
                  <p>Po ofenzivi je France s starejšima bratoma pristopil k domobrancem, bil vrnjen
                     na Teharje in ob amnestiji izpuščen iz taborišča, ker je bil mladoleten. Toda
                     doma mu ni bilo obstati: stalna zasliševanja in ustrahovanja so bile
                     vsakodnevne spremljevalke negotove prihodnosti. Zato je pobegnil nazaj v
                     Avstrijo in se zaposlil kot delavec na žagi, kjer je delal štiri leta ob
                     cirkularju skupaj z delavci iz Avstrije. Delal je tudi v nočni izmeni in takrat
                     jih je večkrat kratkočasil delavec Leo Edlinger iz Asserfraganta. Najraje je
                     pripovedoval vojne dogodivščine. Tako je France zvedel, da je bil Leo nemški
                     vojak in da dobro pozna Unterkrain (Dolenjsko). Še več: tistega strašnega 26.
                     oktobra je bil tankist v oddelku nemške vojske, ki je preko kraja Treffen
                     (Trebnje) prihrumel do kraja Neudig (Mirne) in se tam ustavil, preden so
                     prečkali železnico. Spominja se moškega majhne postave, ki je nemškega
                     poveljnika v dobri nemščini z dunajskim naglasom prepričeval, da na Mirni ni
                     banditov, so pa v naslednjih vaseh in pokazal z roko v tisto smer. Po tem opisu
                     lahko sodim in mnogi drugi, ki sem jim pokazala Francetovo pismo, da ta
                     'prijazni' in 'ustrežljivi' domačin z Mirne in z dunajsko nemščino ni mogel
                     biti nihče drug kot Lojze Kolenc. Njegov oče je nekaj časa živel na Dunaju in
                     tako se je Lojze priučil dunajske nemščine. </p>
                  <p>Po petih letih dela na žagi, je France skupaj z mlajšim bratom odšel v Kanado.
                     Od tam mi je poslal pismo, v katerem mi je osvetlil ta dogodek. Svet je postal
                     majhen in veliko stvari prihaja na dan, čeprav so mnogi mislili, da bodo ostale
                     za vedno skrite in pozabljene.</p>
                  <p>Srečni smo bili, da smo imeli v teh težkih časih župnika gospoda Ivana Bakana.
                     Takoj smo ga vzljubili. Bil je zelo delaven, goreč in rad nas je imel. Čutil je
                     z nami in poznal naše gorje. Uvedel je navado, da imamo v fari vsako leto na
                     dan sv. Alojzija celodnevno češčenje v spomin na tisto nedeljo, ko so ga
                     partizani pripeljali pred oltar. Imeli smo srečo, da je ostal naš župnik kar
                     triindvajset let, tudi v težkih letih revščine in mnogih preizkušenj po vojni.
                     Zidal je novo župnišče v času največje revščine s svojo pridnostjo in
                     preudarnostjo. Za prizidek nismo imeli dovoljenja, zato je moral plačati takrat
                     zelo visoko denarno kazen. Župnik, ki ga je nasledil, nas ni razumel, ni poznal
                     našega gorja med vojno in ponižanj po njej. Tudi ni hotel sodelovati, celo
                     nasprotoval je, ko smo začeli s pripravami na postavitev farne spominske
                     plošče, ki smo jo z žrtvami, napori in prostovoljnimi prispevki postavili in
                     blagoslovili s simboličnim pokopom vseh žrtev leta 1995.</p>

                  <figure>
                     <graphic url="slike_z_82/z_82_32.png"/>
                     <head>Malčina prijateljica Rozi Uhan ob poroki. Zahrbtno ustreljena v Grazu
                        februarja 1945</head>
                  </figure>
                  <p>Morda niti ne bi mogli že marca 1945 pokopati gospoda Nahtigala in Cvara v
                     cerkvi na Veseli gori, če nam gospod Bakan ne bi stal ob strani. Ata se je
                     februarja 1945 vrnil iz Ljubljane, ker je bila pot pred partizani kar varna.
                     Moj ata in mežnar France Odlazek sta v kapeli stranskega oltarju obzidala
                     grobnico. Ljudje so dobro vedeli, kje v gozdu pri Roženberku so zakopana trupla
                     župnika Nahtigala, kaplana Cvara in Alojzija Jakoša. Feliks Kragelj, ki je
                     privezan k hrastu gledal mučenje in končni udarec s krampom, je povedal, kar se
                     je videlo tudi pri odkopu trupel. Vsakič, ko so ženske romale h gomili, nosile
                     cvetje in molile, je moja teta gomilo pokrivala z zemljo, ker je bila jama
                     plitka, da bi se trupla ohranila. Domobranci so vsem trem stesali lepe krste.
                     Dan pred pogrebom, so ležali v farni cerkvi, da so se lahko ljudje od njih
                     poslavljali in molili. Najprej so pokopali Jakoša v družinski grob v
                     Šentrupertu. Po tem pogrebu so domobranci nesli krsti župnika in kaplana na
                     Veselo goro. Pogrebni sprevod se ni pretrgal od cerkve v Šentrupertu do Vesele
                     gore, kjer se začnejo kapelice križevega pota. Romarska pot na goro je zdaj
                     postala še bolj priljubljena, saj smo se v svojem trpljenju lahko priporočali
                     obema in verovali, da sta oba svetniška moža in mučenca. Na njunem grobu so
                     molile vdove in matere, ki niso vedele, kaj je z njihovimi možmi in sinovi, kje
                     so, ali so mrtvi ali živi, kje so pokopani, potem ko so jih umorili. Molila in
                     jokala so dekleta za svojimi brati, ženini, dragimi domačimi fanti. Tudi za
                     mežnarja Franca Odlazka nismo nikoli zvedeli, kje je bil umorjen. Po vojni se
                     je umaknil na Koroško, bil vrnjen in s Teharij odpeljan v smrt. Tako smo molili
                     v tej cerkvi,« se spominja gospa Malči, »da smo ob molitvi križevega pota s
                     koleni drsali od ene postaje do druge. Tako grozni so bili ti časi, da si
                     nihče, ki jih ni doživel, niti predstavljati ne more.« </p>
                  <p>V Mirnski in Šentrupertski dolini ljudje vedo, da je njihova romarska cerkev na
                     Veseli gori, posvečena svetemu Frančišku Ksaveriju, nekaj posebnega v slovenski
                     baročni stavbni dediščini; ponosni so na baročno lepotico z bogato pozlačenimi
                     oltarji v stranskih kapelah, z glavnim pozlačenim oltarjem novomeške rezbarske
                     delavnice, s freskami in slikarskimi umetninami Valentina Metzingerja in
                     Fortunata Berganta. Od marca 1945 vedo, da hrani še eno dragocenost, ki je
                     zgodovina ne bo mogla nikoli zanikati: relikvije dveh mučencev, njihovega
                     župnika in kaplana. Kasneje so v grobnico iz družinskega groba v Šentrupertu
                     prenesli tudi truplo bogoslovca Janeza Hočevarja, ki so ga ustrelili na Mirni
                     en dan pred Grozdetovo smrtjo. Janezu so med vojno in po njej komunisti ubili
                     še štiri brate. Eden od njih se je šolal na kmetijski šoli na Grmu pri Novem
                     mestu, da si pridobi znanje, ko bo po vojni prevzel gospodarjenje na velikem
                     gruntu. Pokopališče v Šentrupertu je postalo med vojno za vse žalujoče, in teh
                     je bilo veliko, svet kraj z relikvijami Mavsarjevih otrok skupaj s svojim
                     očetom in mamo. </p>
                  <p>»Moji spomini na vojne čase bi bili zelo pomanjkljivi,« nadaljuje gospa Malči,
                     »če ne bi omenila naših dragih redovnic, usmiljenk. Vso vojno in še nekaj časa
                     po njej so v Boštanju živele štiri usmiljenke kot čudež med nami, toliko
                     dobrega so naredile za vse: za partizane in nas domačine. Same so hodile iz
                     kraja v kraj in oskrbovale ranjence, kogarkoli. Včasih tudi do sto ranjencev,
                     nekaj deset pa skoraj vedno. Kuhale so zdravilne kreme in ob koncu vojne imele
                     že penicilinski prašek, ki je takrat čudežno ozdravljal rane. Pozdravile so jo
                     tudi mojemu bratu, čeprav je trpel zaradi nje vse življenje. Živele so v hiški
                     na Boštanju. Na notranjih vratih so imele napis: Vsi revčki so naši. Dobesedno
                     so se tega držale. Hiško, kjer so stanovale, jim je podarila domačinka, ki je
                     živela v Ameriki, na župnijski zemlji so si lahko uredile vrt.</p>
                  <p>Spominjam se, da so nekega jutra po delavniški maši na trg pred cerkvijo
                     pripeljali skupino moških, da so jih nameravali postreliti kot talce. Prav
                     takrat so sestre prišle od maše. Med njimi je bila tudi najstarejša, vrtnarica
                     Julija, že vsa onemogla in bolehna. Brez oklevanja gre do oficirja, pade
                     predenj na kolena in ga s povzdignjenimi rokami prosi za može in fante. Niso
                     jih postrelili. Po vojni so predstojnico sestro Deodato zaprli za šest let in
                     nobeden od borcev se ni našel, da bi prosil zanjo. Ko smo praznovali
                     petdesetletnico njihovega delovanja v Šentrupertu, mi je takratni župnik, ki je
                     nasledil dobrega gospoda Bakana, prepovedal, da bi v svoji zahvali zanje in za
                     njihovo delo omenila zapor sestre Deodate. Zakaj se bojimo govoriti o tem,
                     koliko trpljenja, krivic in ponižanj so morali prestajati dobri ljudje med
                     vojno in po njej! </p>
                  <p>1. junija 1944 je ponovno prihrumela nemška vojska v naše kraje. Partizani, ki
                     so se skrivali v gozdu na Veseli gori, ki z južne strani ni bila izsekana, so
                     začeli bežati. Med begom sta se dva partizana ustavila pri mami v kuhinji, da
                     jima je dala kruh. Nista se hotela pridružiti ostalim, vsega da imata zadosti,
                     sta ji rekla; tistih nekaj belčkov, ki so v Šentrupertu pa bodo že sami
                     'pospravili.' Na klancu za hišo ju je partizanka klicala, naj hitro prideta in
                     se jim pridružita. Toda bila sta odločena, da ne gresta nikamor. Obsedela sta
                     na klopci pred našo hišo. Zaslišimo strele. Oba sta obležala mrtva. Pri tem je
                     bil brat Ivan ranjen v kolk in je vse življenje šepal. Nemca sta vdrla v
                     kuhinjo in hotela ustreliti še mamo, češ da podpira bandite. </p>
                  <p>Oba partizana so pokopali domači. Eden je bil Anton Zaman iz Šentruperta, drugi
                     Novljanov iz Jesenic. Zamanov brat je nas krivil za smrt Antona in iskal nas je
                     po vsej vasi, da bi nas postrelil. Skrili smo se in ostali skriti vso noč, ko
                     smo zvedeli, da se hoče znesti nad nami. </p>
                  <p>Od marca do maja 1945 so bili po vaseh domobranci, toda strah pred partizani je
                     bil tako velik, da sta se ata in šestnajstletni brat Franci do konca vojne
                     skrivala in jedla pri Livku na Homu skupaj s tridesetimi skrivači. Bilo jih je
                     preveč in odšla sta k atovi sestri in se skrivala še dve leti po vojni.«</p>
               </div>
               <div type="div3">
                  <head>Konec vojne</head>
                  <p>»Teta je bila iz Brezovščice v Mirnski fari. Po domače se je reklo pri
                     Pakarjevih. Ata in Franci sta si pri njej naredila skrivališče med koruznimi
                     stebli v štali. Da ne bi kdo kaj posumil, nas teta ni obiskovala, prav tako ne
                     mi nje. Po dveh mučnih letih negotovosti in strahu je tetin pastorek, ki je bil
                     pijanček, v gostilni počvekal, da imajo pri njih skrivače. Že naslednji dan so
                     prišli po ata in brata miličniki in poleti 1947 oba odpeljali v zapor v Novo
                     mesto. Brat je imel ob koncu vojne šele šestnajst let, tudi domobranec ni bil,
                     zato so ga po zaslišanjih in ustrahovanjih spustili domov. Moral se je javiti
                     na milico v Šentrupertu, kjer so ga tako temeljito pretepli, da je ves podplut
                     komaj prišepal domov. Obema bratoma so strahote vojske pustile posledice za vse
                     življenje. Najmlajšemu Ivanu so uničile otroštvo, Franciju najlepša mlada leta.
                     Vse življenje sta ostala molčeča, nesproščena in zamorjena. Ata je ostal v
                     zaporu eno leto in pol, čeprav mu niso mogli dokazati nobenega sovražnega
                     dejanja proti državi. Ko je prišel iz zapora, se je lotil kmetovanja, toda
                     nekdanje veselje do dela mu je splahnelo. </p>
                  <p>V času atovega in Francijevega skrivanja in atovega zapora je bilo doma še
                     posebno hudo. Izjema so bili prvi meseci po vojni do 22. decembra 1945. Avgusta
                     so namreč pri nas naselili nekaj vojakov Prekomorske brigade, ki so bili
                     večinoma Štajerci. V primeru z divjimi partizani so bili pravi gospodje po
                     govorici in obnašanju. Kadar so domači terenci vohunili za atom in Francijem,
                     so vselej odgovorili: »Jih nismo nič videli.« Bili so pravi zaščitniki mame in
                     nas treh otrok. Po 22. decembru so šli v vojašnice. </p>
                  <p>Potem pa se je začelo. Dve leti, dokler niso našli ata in Francija, so nam
                     delali vraga in pol. Živež so nam kradli že vso vojno, proti koncu vojne so
                     odpeljali še bikca; krmo za živino, ki nam je še ostala, so zmetali po tleh in
                     jo uničevali. Žito so nam ukradli že v mlinu. Še potem, ko se je ata vrnil iz
                     zapora, so ob večerih postopali pred okni, prisluškovali in gledali noter. Nič
                     drugega nismo mogli storiti, kot da smo ugašali luč in hodili oblečeni spat. Pa
                     kljub temu smo imeli tako slab občutek, da smo dolgo v noč bedeli in čakali,
                     kaj bodo storili, kdaj bodo odšli. Tako smo preživljali prva leta svobode. Le
                     kakšne svobode! Če prištejemo še štiri leta grozot vojne, ali je potem kaj
                     čudnega, da sta mlajša brata ostala vse življenje zamorjena? Če ne bi imeli
                     tako pogumne matere, ki nikoli ni pokazala strahu, čeprav se je velikokrat
                     bala, bi mi otroci nosili še hujše posledice. </p>
                  <p>Grozo so preživljale družine, ki so imele sinove pri domobrancih, čeprav so
                     bili že vsi pobiti ali neznano kje. Osvoboditelji so hodili po hišah in delali
                     preiskave, celo večkrat na dan, podnevi in ponoči. V šali smo govorili, da
                     delajo vizite. Preiskali so vse, do najmanjše škatlice in šivanke v njej, vse
                     prebrskali in razmetali, kot da bi hranili ne vem kakšne zaklade. Pa je bila
                     povsod sama revščina, saj so vse pokradli že med vojno in ob njenem koncu.</p>
                  <p>Kako veliko zlobo so pokazali 13. julija 1945, ko so prišli k materi Mariji
                     Kranjc iz Šentruperta 'poizvedovat' po sinovih Rudiju in Emilu, dvaindvajset in
                     enaindvajset let sta imela! Z domobranci sta odšla na Koroško in bila tega dne
                     že vrnjena v Teharje ali Kočevje ter verjetno že oba ubita. Nesrečno mamo sta
                     partizana spraševala, kje sta sinova. Kakšen sadizem! Ves čas sta imela vanjo
                     uperjeno puško. Obupana mati je odgovarjala, da jih ni videla, odkar sta odšla
                     od doma. In tudi nobenih vesti nima o njih. Nič ni pomagalo. Partizan ji je
                     zagrozil: »Prasica domobranska, če ne poveš, kje sta, te bomo ustrelili!« Tudi
                     če bi vedela, kje sta njena sinova, jih mati ne bi nikoli izdala. Hrabri
                     partizan je sprožil že naperjeno in napolnjeno puško in z enim strelom ubil
                     mater. Pri tem je hčerko Roziko, ki je ves čas splašena stala ob materi, ranil
                     v roko. Partizan se je pisal Petelin in je bil iz zaselka pri Boštanju.</p>
                  <p>Ljudi so pokončavali tudi na drugačne, bolj zahrbtne načine. Jože Bartolj z
                     Vesele gore se je zdravil v bolnici v Ljubljani zaradi gnojne bule na vratu, po
                     domače se je temu reklo tur. Na njem so delali razne poizkuse, mu vbrizgavali
                     različne injekcije, tako da je umrl ob koncu vojne. Takrat so poznali že
                     penicilin, ljudje pa so znali ozdraviti ture tudi brez njega. </p>
                  <p>Anton Sladič z Vesele gore je bil domobranski oficir. Ni odšel na Koroško,
                     ampak se je skrival doma, v kapelici pod hišo. Vohunili so za njim, nekdo ga je
                     izsledil, oboroženi partizani so prišli ponj in ga odgnali v Šentrupert. Vso
                     pot je moral glasno ponavljati: »Jaz sem izdajalec slovenskega naroda.« Po
                     'zaslišanju' v Šentrupertu so ga mučili in ubili nekje v Homskih gozdovih. </p>
                  <p>Podnevi in ponoči smo živeli v neprestanem strahu. Otroci smo se bali za ata in
                     mamo, oni pa za nas otroke. Lahko bi prišli tudi k nam, spraševali po atu in
                     Franciju, in ker mati ne bi izdala, kje se skrivata, bi jo hladnokrvno umorili.
                     Koliko smo premolili! Nikjer ni bilo tolažbe, nikjer upanja, da bo kdaj
                     bolje.</p>
                  <p>Prve mesece po vojni se je na veliko pobijalo. Morilci – ne vem, ali so bili
                     ubijalci pripadniki KNOJ-a ali ljudske milice, če so sploh imeli kakšno ime –
                     so si izbrali za svoje bivališče nekdanjo cerkveno hišo, kjer so bili pred
                     vojno v pritličju prostori za reveže in berače brez doma, v nadstropju pa
                     občina. Morilci so pritlične prostore spremenili v mučilnico, v zgornjih so
                     bivali oni. Dekleta, tudi midve s sestro smo jim morale vsak dan ribati
                     prostore, da so s svojih morilskih pohodov prihajali v čiste sobe. Gorje
                     ljudem, ki so jih dobili v roke! Vseh morilcev skupaj je bilo 22. Med njimi
                     tudi moji štirje sošolci. Nekateri od njih so se med vojno skrivali, po njej pa
                     so dobili peruti. Morilcem je poveljeval nekdanji občinski sluga! Med vojno je
                     bil kurir, zdaj pa poveljnik! Ampak res se je bilo treba bati vseh. Tudi
                     nekdanja šolska snažilka Malka D. ni bila dosti boljša od njih. Spoznala sem,
                     da se pravih borcev, ki so prestali veliko hudega ni bilo treba tako zelo bati;
                     teh pa, ki so med vojno čepeli v zatišju in se skrivali po bunkerjih, po vojni
                     pa dobili v roke oblast, takih ljudi pa nas reši, o Gospod. </p>
                  <p>Nekaj poguma sem po materi podedovala tudi jaz. V Šentrupertu je bilo med vojno
                     samo pet razredov osnovne šole; med vojno je učil italijanski učitelj, in ker
                     ga otroci nismo razumeli, se nismo ničesar naučili. Sem pa velikokrat šla v
                     Rakovnik, kjer je grofova hčerka poučevala nemščino. Po vojni so v Novem Celju
                     ustanovili dvoletno šolo za knjigovodstvo, strojepisje in stenografijo. Toda po
                     končani šoli nisem dobila nobene zaposlitve, dokler me niso leta 1957
                     zaprosili, da bi prevzela knjižnico, seveda prostovoljno. V njej sem delala z
                     največjo ljubeznijo 47 let in vztrajala kljub pomanjkanju prostora, denarja,
                     neizkušenosti vodenja in kljub političnim spletkam. Vsako nedeljo po deseti
                     maši so me čakali ljudje in izpraznili police do zadnje knjige. Danes je vse
                     drugače. Povsod je v ospredju denar. Ali ljudje berejo samo dobre knjige? Na
                     policah knjižnice je tudi veliko slabih.</p>
                  <p>Krajevno skupnost Šentjernej sem l. 1980 spodbujala k ponovni izdaji knjige
                     Zgodovina župnije Šentrupert, ki jo je spisal domačin prof. Ivan Steklasa
                     (1846-1920) in jo je takratni župnik izdal v samozaložbi. Naletela sem na gluha
                     ušesa. Danes pa je knjiga reprezentativno darilo občine. Morda bo kdaj izšel
                     tudi roman grofa Roberta Barba, Bela krogla, ki ga je izdal pred vojno v
                     samozaložbi. V njej opisuje Majcnove, veljake iz Mokronoga. Grof je vse izvode
                     podaril, žal ga nimam.</p>
                  <p>Poleg branja in zanimanja za zgodovino in politiko sem pomagala gospodu Tinetu
                     Velikonji pri postavitvi farne spominske plošče in bila tajnica odbora,
                     predsednik pa Janez Livk. Veliko dela je bilo in skrbi zaradi denarja. Najhujše
                     pa je bilo nerazumevanje in prikrito ter očito nasprotovanje takratnega
                     župnika. Toda z božjo pomočjo in priprošnjo vseh umrlih nam je uspelo. Hvaležna
                     sem Bogu in Novi slovenski Zavezi, da farno spominsko ploščo imamo. Spomenik
                     partizanom stoji že od leta 1957 in veliko ur prostovoljnega dela smo morali
                     prispevati. Zdaj imamo po mnogih letih končno še imena teh revežev, ki so
                     toliko pretrpeli! S spravno mašo smo jih vsaj simbolično pokopali. Kadar
                     slišim, da jih kdo zmerja z izdajalci in sovražniki naroda, bi ga rada
                     vprašala: »Ali se sploh zavedate, kako žalite mrtve in njihove domače, ki so še
                     živi? Ali morda veste, kaj vse smo pretrpeli? Med vojno in po vojni! Kaj pomeni
                     prestati tako krvavo revolucijo, kot smo jo mi? Branili smo le svoja življenja
                     in imetje, nismo pa pobijali lastnega naroda! Za vero in narod so naši dragi
                     fantje žrtvovali življenja. Ostali smo brez mož, očetov, bratov, sinov, zaprtih
                     in pobitih neznano kje; in s praznim hlevi, svinjaki, kaščami. Tudi s požganimi
                     domovi! Kje pa ste bili vi takrat? Za kaj in koga ste se borili? »Ljubljanska
                     pokrajina je materialno in mobilizacijsko izčrpana,« je priznal revolucionar
                     Lado Ambrožič - Novljan v knjigi Gubčeva brigada. Pa še nikoli nisem slišala
                     besedice zahvale! Rada bi doživela trenutek, ko bi lahko z največjim veseljem
                     pozdravila predsednika vseh Slovencev. Vseh, tudi nas, ki nas še vedno blatijo
                     z 'izdajalci' in 'sovražniki naroda'.«</p>

                  <figure>
                     <graphic url="slike_z_82/z_82_33.png"/>
                     <head>Knjižničarka Malči Kostevc s predsednikom prve slovenske vlade</head>
                  </figure>
               </div>
            </div>
         </div>
         <div type="div1">
            <head>Branja in premisleki</head>
            <div type="div2">
               <head>Igor Omerza, Edvard Kocbek, osebni dosje št. 584</head>
               <docAuthor>Ivanka Kozlevčar</docAuthor>
               <div type="div3">
                  <p>Ob 30-letnici Kocbekove smrti sta izšli dve obsežnejši knjigi o njem, in sicer
                        <emph>Igorja Omerza Edvard Kocbek, osebni dosje št. 584</emph> pri založbi
                     Karantanija leta 2010 in <emph>Andreja Inkreta In stoletje bo zardelo</emph>
                     pri založbi Modrijan leta 2011. Zdi se mi potrebno, da naši bralci vedo, kaj
                     pišejo o Kocbeku in njegovi vlogi. Tukaj predstavljam Omerzovo knjigo, ki
                     prinaša dokumentarno gradivo o tako imenovanih Kocbekovih aferah. V javnosti je
                     vzbudila precejšen odmev, večinoma v Kocbeku naklonjenih in občudujočih ga
                     člankih. </p>
                  <p>Knjiga obsega <emph>Metodološki uvod</emph> in <emph>zahvalo</emph> in dva dela
                     s petimi poglavji. V prvem delu ima poglavji <emph>Premišljevanje o
                        Španiji</emph> ter <emph>Vojno in povojno strahopogumsko
                        premišljevanje</emph>, v drugem delu pa poglavja o razkritju zločina nad
                     domobranci: <emph>Od Trsta preko Opatije do Ljubljane</emph>, <emph>Pričevalec
                        našega časa</emph> ter <emph>Primer Viktorja Blažiča in Franca
                        Miklavčiča</emph>. Dodan je še <emph>Epilog</emph> z avtorjevimi zaključnimi
                     mislimi.</p>
                  <p>Omerza je prvotno nameraval pisati o Odboru za varstvo človekovih pravic, pri
                     zbiranju gradiva pa je prišel do predhodnega Kocbekovega razkritja zločina nad
                     domobranci v knjižici <emph>Boris Pahor - Alojz Rebula, Edvard Kocbek,
                        pričevalec našega časa</emph>, Trst 1975, in afere ob tem. Nabralo se mu je
                     dosti gradiva o Kocbekovih težavah z oblastjo tudi v drugih primerih, zato mu
                     je dal prednost pred prvotno načrtovanim delom in gradivo izdal v knjigi. </p>
               </div>
               <div type="div3">
                  <head>Premišljevanje o Španiji</head>
                  <p>V tem poglavju obravnava Kocbekovo odcepitev od revije Dom in svet zaradi
                     njegove stopnjujoče se leve usmerjenosti in stališč o španski državljanski
                     vojni v članku <emph>Premišljevanje o Španiji</emph>, ki ga je objavil v prvi
                     številki Doma in sveta 1937. Omerza v tem članku poudarja naslednje prvine:
                     hudo kritiko zadržanja španske Cerkve v državljanski vojni, obsojanje fašizma
                     in komunizma, pri čemer se Kocbeku zdi fašizem veliko nevarnejši, obsojanje
                     fašističnega in tudi komunističnega terorja. Zadnjega Kocbek pojmuje kot
                     spontan bes ljudstva proti zatiranju, pri tem pa zamolči vmešavanje Rusije. Na
                     kratko omenja tudi odgovore na Kocbekov članek v protikomunistično usmerjenih
                     mladinskih glasilih, Ehrlichovi <emph>Straži v viharju</emph> in Tomčevem
                        <emph>Mi mladi borci</emph>, ter v časopisu <emph>Slovenec</emph>. Od
                     institucionalnih oseb je o članku spregovoril samo škof Gregorij Rožman v
                        <emph>Škofijskem listu</emph> avgusta 1937 v prispevku <emph>Sodbe o
                        dogodkih v Španiji</emph>. V njem je obljubil objavo pastirskega pisma
                     španskih škofov o razmerah v Španiji ter na koncu navedel citat iz Kocbekovega
                     članka, ki po njegovem mnenju lahko povzroči pri vernikih zmotno mnenje o
                     Katoliški cerkvi: »Vse herezije in odpadi so bili navadno očita dejanja,
                     duhovno junaštvo prepričanih ljudi, ki se po svoji vesti odločajo za večjo in
                     boljšo resnico.« Pastirsko pismo španskih škofov z naslovom <emph>Skupno pismo
                        španskih škofov škofom vsega sveta</emph> je škof Rožman res objavil v
                        <emph>Ljubljanskem </emph>
                     <emph>škofijskem listu</emph> 14. sept. 1937. Vse to gradivo je natisnjeno v
                     knjigi <emph>Kriza revije »Dom in svet«</emph> leta 1937, ki je izšla 2001 pri
                     ZRC SAZU v uredništvu Marjana Dolgana; dodana mu je tudi tehtna razprava Matija
                     Ogrina pod naslovom <emph>Površje in žarišče krize Doma in sveta leta
                        1937</emph>. Omerza sprejema Ogrinovo mnenje, da Kocbek preširoko pojmuje
                     fašizem, saj mu je fašistično vse, kar nasprotuje (zaradi stališča Kominterne
                     takrat aktualni) ljudski fronti (povezavi komunistov s sorodnimi strankami –
                     zmaga socialistov v Španiji in Franciji), kar se dela še danes. Ogrin pravilno
                     izpostavlja tri značilnosti fašizma: ideologija rase ali nacije kot vrhovno
                     načelo zgodovine, močna vloga države ali diktatorske osebnosti in osvajalna
                     imperialistična prizadevanja.</p>
                  <p>Omerza vidi smiselnost Kocbekovega članka – kljub enostranskosti in napakam – v
                     tem, da je prikazal državljansko vojno v Španiji tudi (rekla bi predvsem) z
                     leve strani, ker so bila v desnih glasilih prikazovana predvsem grozodejstva
                     leve. Poudarja usodnost njegovega prizadevanja za razcep v katoliških vrstah v
                     nevarnem času ob pohodu zelo agresivne tretje totalitaristične miselnosti, na
                     kar opozarjajo že Kocbekovi takratni kritiki in Matija Ogrin.</p>
                  <p>Kocbek ob tem nastopu ni trpel posledic, saj je takoj lahko začel izdajati
                     lastno revijo <emph>Dejanje</emph>. Ta revija naj bi se otresla zvez z uradnim
                     katolištvom in se osvobodila njegovega vpliva in omejitev. Omerza pravi:
                     »Podrobna analiza Kocbekovih člankov in revije nasploh … bi nam pokazala
                     pomembno »dejanjsko« etapo, s katero se je krog naprednih katoličanov toliko
                     približal komunistom, da se je, kljub kritičnosti do njih, v vrtincu vojne in
                     okupacije z njimi zvezal v smrtni objem.« (Omerza, Edvard Kocbek, str. 28. Pri
                     navedkih v nadaljnjem besedilu okrajšano v O.). Trditev za krščanske socialiste
                     in Kocbekov krog v glavnem drži in jo podpirajo tudi Kocbekove navedbe v
                        <emph>Odgovorih</emph>.</p>
               </div>
               <div type="div3">
                  <head>Vojno in povojno strahopogumsko premišljevanje</head>
                  <p>V tem poglavju avtor obravnava Kocbekovo partizansko in povojno obdobje, zlasti
                     vihar ob izidu novel Strah in pogum. </p>
                  <p>Po Omerzu je Kocbek vojno pričakal kot prepričan antikapitalist,
                     antiimperialist, antifašist in hud nasprotnik katoliškega konzervativizma.
                     Zavzemal se je za socialno pravično, nazorsko pluralistično in nestrankarsko
                     družbo. Bil je prepričan, da bo vojna pometla s starim družbenim redom, zato se
                     je s skupino krščanskih socialistov pridružil komunistom in skupini tako
                     imenovanih naprednih sokolov, čeprav sam pravi, da je mnogo premišljal, o čemer
                     govori tudi v <emph>Odgovorih v Pričevalcu</emph>. (O tako imenovanih naprednih
                     sokolih primerjaj knjigo <emph>Ladislav Bevc, Spomini</emph>, Lj. 2006.) Levo
                     usmerjena krščanska skupina in sokoli naj bi bili po Kocbeku prvi pobudniki
                     odpora, saj so komunisti opustili svojo Protiimperialistično fronto in se brez
                     posebnega akta preimenovali v Osvobodilno fronto šele po nemškem napadu na
                     Rusijo. (Po Aleksandru Bajtu se izraz protiimperialističen nanaša na
                     imperialistični državi Francijo in Anglijo, ki sta napovedali imperialistično
                     vojno takrat ruski zaveznici in zato »nedolžni« Nemčiji, ki je skupaj z SZ
                     razkosala Poljsko. <emph>Primerjaj Od kod protiimperializem in osvobodilnost
                        OF</emph>, Delo 30. 5. 1998, str. 34.) V osvobodilnofrontni obliki je Kocbek
                     videl garancijo za socialno in duhovno preobrazbo slovenskega naroda, zato je
                     predlagal točko o preoblikovanju slovenskega narodnega značaja in ustvarjanju
                     novega lika slovenstva, vendar teh pojmov ni jasno opredelil. (Primerjaj še
                        <emph>Odgovori</emph>.) </p>
                  <p>Kocbek je med vojno in po njej intenzivno razmišljal o etičnih vprašanjih.
                     Zavedal se je odgovornosti zaradi svojega (po mojem mnenju navideznega)
                     vodstvenega položaja; vedel je, da gre za revolucijo in ne le za osvobodilni
                     boj. Partija je že leta 1941 osvobodilni boj monopolizirala in začela z
                     likvidacijami. Omerza navaja znano Kocbekovo rešitev tega vprašanja ob umoru
                     Lamberta Ehrlicha v dnevniškem zapisu v <emph>Tovarišiji</emph>, kjer pravi, da
                     je revolucionarno nasilje določene človeške skupnosti opravičljivo, kadar je
                     njen položaj ogrožen, in v dnevniškem zapisu 14. oktobra 1942 ob uboju Marka
                     Natlačena: »Kolektivno pravo, ki varuje napredovanje človeške družbe, sme v
                     takih izjemnih trenutkih postaviti skupni blagor pred blagor posameznega občana
                     in iz tega izvajati potrebne posledice … Spoznavam, da ima odgovornost za
                     skupno pravo pravico pozabiti na individualno pravo in usmiljenje.« (O., str.
                     35) V dnevniškem zapisu pred citiranimi mislimi so stavki o krepitvi
                     revolucionarne zavesti in paraliziranju obrambne psihoze, ki jih Omerza ne
                     navaja: »Naše življenje se bo neizprosno politiziralo. … Spor (med kapitalizmom
                     in socializmom) se zaostruje, bliža se svojemu poslednjemu razpletu in v takem
                     stadiju dobivajo vsi življenjski pojavi novo razmerje do revolucionarnih
                     pridobitev in ciljev. <emph>V zgodovini so stvari že tako postavljene, da se v
                        takih kritičnih dobah nihče ne more ogniti alternativi: ali si do spora med
                        starim in novim redom razpoložen pozitivno ali negativno. Ta alternativa je
                        tako stroga, da je vsak omahljivec nujno označen za negativno razpoloženega
                        občana. Čim bolj ogroženo je porajanje novega reda, tem strože nastopa
                        revolucionarno pravo</emph>.« (Tovarišija, 14. X.)</p>
                  <p>Ob prebiranju teh stavkov nam postane jasno, da se lahko nasprotnike revolucije
                     prekvalificira v izdajalce in zločince in vsak zločin zagovarja z ljudsko
                     dobrobitjo in revolucionarnimi cilji. </p>
                  <p>Zanimiv je tudi zapis v <emph>Tovarišiji</emph> 13. X., ki ga Omerza prav tako
                     ne navaja, vendar ga vključujem zaradi Kocbekovega kasnejšega razmišljanja ob
                     prebiranju emigrantske literature o pobojih pri duhovniku Ignaciju Čretniku v
                     Parizu 1975 in trditev v <emph>Odgovorih</emph>: »Natlačenova likvidacija je
                     vsekakor konec prve faze boja proti domačim nasprotnikom. Z njim je padel tisti
                     predstavnik klerikalne stranke, okrog katerega so se zbirali vsi njeni
                     pravoverni pristaši. … Lahko rečemo, da v klerikalnem taboru zdaj ni več
                     človeka, okrog katerega bi se mogla bela garda enotno zbrati. Dana je torej
                     možnost medsebojnih trenj med njenimi manjšimi voditelji. Londonski vladi je
                     padel tisti zastopnik, na katerega bi se mogla uradno obračati.«</p>
                  <p>Kasneje so govorili, da nasprotniki OF niso imeli pravega vodstva, seveda so
                     jim ga načrtno uničili. V gornjih razmišljanjih se Kocbek, po mojem mnenju, ne
                     razlikuje bistveno od komunističnega vodstva. </p>
                  <p>Partija je Kocbeka v začetku potrebovala. Pri tem Omerza citira Kidričevo in
                     Kardeljevo pismo Titu (O., str. 37). Kidrič piše decembra 1942, da »so v
                     sedanjem položaju nastopa bele garde in njene demagogije s katoliško vero
                     krščanski socialisti za nas prava zlata jama«. Kardelj pa pravi o Kocbeku v
                     pismu januarja 1943: »V vsem svojem naziranju je pravi predstavnik katoliškega
                     intelektualca. … Kadar omahuje, se mora vselej kdo izmed nas znajti na kraju
                     samem in ga vrniti. V Partijo ima veliko zaupanje. Naše mnenje je, da bo šel do
                     konca z nami.« </p>
                  <p>Kocbek je imel dosti privržencev, ki so mu sledili v njegovih odločitvah in s
                     tem usodno podprli komuniste na njihovem revolucionarnem pohodu ter mu dajali
                     lažno pluralnost.</p>
                  <p>Po podpisu Dolomitske izjave so imeli komunisti vse že tako trdno v rokah, da
                     so se Kocbeka hoteli znebiti, zato so ga novembra 1943 poslali na drugo
                     zasedanje AVNOJ in ga tam izvolili za člana jugoslovanske vlade.</p>
                  <p>V začetku leta 1946 se je Kocbek vrnil v Slovenijo in dobil funkcijo
                     podpredsednika GOOF in podpredsednika Prezidija Ljudske skupščine LRS. Zdaj
                     Partiji za krinko pluralnosti kot osvobodilnofrontni sopotnik ni bil več
                     potreben; vseskozi so ga nadzirali, da bi ga v čem ujeli, sam pa je bil
                     tovarišiji in novi ureditvi nepojmljivo vdan.</p>
                  <p>Leta 1949 je izšel njegov prvi partizanski dnevnik <emph>Tovarišija</emph>.
                     Knjigo je napadel Herbert Grün (<emph>Kriza intelektualne samozavesti</emph>,
                     Novi svet, julij 1950). Aprila 1951 je bil III. kongres OF Slovenije. Kocbekov
                     referat se jim je zdel nesprejemljiv, zlasti njegove misli o svobodi: »Svobode
                     ne more uresničiti niti »večna« morala niti aktualna ideologija, temveč
                     človekova stvarna misel … Nihče nima v posesti dokončnih formul za družbeno in
                     življenjsko odrešenje.« (O., str. 49) O tem je razpravljal politbiro in IO OF.
                     Kocbek se je branil, nazadnje pa pristal na resolucijo o predavanju, ki jo je
                     moral sam brati. Obdržal pa je položaj.</p>
                  <p>Jeseni 1951 je izšla njegova zbirka novel <emph>Strah in pogum</emph>. Boris
                     Pahor je že 22. novembra napisal navdušeno oceno v Primorskem dnevniku. Potem
                     pa je v akcijo stopila Partija in naredila načrt za napad. Najprej se je 21.
                     decembra 1951 sestal politbiro CK KPS pod vodstvom Borisa Kraigherja, ki je med
                     drugim zahteval budnost v uredništvih in preverjanje kadrov. Šef partijskega
                     agitpropa Boris Ziherl je že 3. januarja 1952 sklical vse urednike in jim
                     naročil, kako morajo čistiti ali zavračati članke. Začeli so se javni protesti.
                     Napade v medijih je že dan po sestanku politbiroja odprl nekdanji krščanski
                     socialist Tone Fajfar, sredi januarja je v Novem svetu izšla Vidmarjeva
                     kritika. Sledili so še drugi napadi. V vse to je posegel partijski vrh: 26. in
                     27. januarja 1952 je bil plenum CK KPS. Najbolj partijsko vzvišen in zaničljiv
                     je bil Kardeljev nastop, zato naj bodo tu navedene njegove besede: »Kocbek je v
                     bistvu za nas ničla. Iz Kocbeka smo v času vojne sicer skušali nekaj napraviti,
                     ker nam je bilo to potrebno in bi ga po vojni prav tako lahko pokopali, da bi
                     tako rekoč nihče za njega ne vedel, če bi to znali narediti na isti način. Toda
                     mi smo najprej pustili, da se je razrastel, nato mu je dala Državna založba
                     možnost, da je tiskal tako knjigo, sedaj pa sprejemamo resolucije o Kocbeku
                     tako, kot da je strahovita sila in da predstavlja v političnem življenju ne vem
                     kakšno figuro, ki jo je izredno težko potisniti iz pozornice in je zato
                     potrebno mobilizirati ves slovenski narod, da ga z resolucijami in podpisi
                     vržemo iz Fronte ali pa iz tega ali onega organa. To je čisto nepotrebno, kajti
                     Kocbeka lahko izključimo iz vseh organizacij, kadarkoli hočemo, in to pojasnimo
                     našim ljudem brez vsakih resolucij in brez tega, da bi ga delali za politično
                     figuro ali pa celo za mučenika. Zdi se mi, da je treba Kocbeka pred slovenskim
                     ljudstvom predvsem osmešiti, ker je dejansko smešna figura ... in mu povedati,
                     da Kocbek spada na Studenec in pa v zapor, če bo nadaljeval s takimi stvarmi.«
                     (O., str. 88)</p>
                  <p>Po Kardeljevi oceni na plenumu je Miha Marinko naročil Vidmarju, naj se s
                     Kocbekom dogovori glede odstopa. Kocbek je pristal, da odstopi z obeh
                     podpredsedniških mest, vendar s pridržkom, da mu ostane pravica do dela in
                     zaslužka. Na koncu se je še enkrat sestal z Marinkom in ga skušal prepričati o
                     neškodljivosti knjige, vendar brez uspeha. Ob slovesu mu je Kocbek rekel, da so
                     bili partijski tovariši do njega krivični in nezaupljivi. Zdaj se pod pritiskom
                     umika, a se dobro zaveda, »da bo kmalu znova nastal kritičen položaj, ko me
                     boste znova poiskali in povabili medse«, in on se bo odzval in pomagal. »S to
                     mislijo se poslavljam in te prosim, da mi osebno nič ne zameriš.« (O., str. 97) </p>
                  <p>Človek ob teh besedah ponižne vdanosti tovarišiji onemi. Na misel mu pridejo
                     osebe iz sovjetskih komunističnih procesov, ki so za ugled Partije bile
                     pripravljene storiti vse.</p>

                  <figure>
                     <graphic url="slike_z_82/z_82_34.png"/>
                     <head>Edvard Kocbek govori na Kongresnem trgu leta 1945</head>
                  </figure>
                  <p>V času po upokojitvi (do leta 1961) je Kocbek mogel objavljati le anonimno v
                     glasilu duhovniškega cirilmetodijskega društva <emph>Nova pot</emph>, kar mu je
                     omogočil Stanko Cajnkar, njegov že predvojni somišljenik. Leta 1961 je začel
                     objavljati v <emph>Naši sodobnosti</emph> in 1963 so mu pri Slovenski matici
                     izdali pesniško zbirko <emph>Groza</emph>, za katero je dobil ob Mišku Kranjcu
                     (za katerega se je postavil Ivan Maček) Prešernovo nagrado. Kritike zbirke so
                     bile pohvalne. Kocbeka je najbolj vznemirila omalovažujoča ocena Jožeta Snoja v
                     Delu 9. avgusta 1963, kar je izrazil v pismu Borisu Pahorju. Ob izidu tega
                     pisma v <emph>Peščeni uri</emph> 1984 se je s Kocbekovim mnenjem seznanil tudi
                     Snoj in v zaključni besedi h knjigi Romana Leljaka Teharske žive rane
                     odgovoril, da je njegova kritika izraz razočaranja, ker je glede na naslov
                     pričakoval, da bo Kocbek govoril o krvavi dolenjski roški grozi.</p>
                  <p>Po mojem mnenju tedaj Kocbek ni premogel toliko empatije do teh žrtev, da bi
                     lahko pisal pesmi o njih. </p>
                  <p>V tem času je Kocbek torej izgubil politične funkcije, ni se mogel družbeno
                     udejstvovati, delno mu je bilo omejeno objavljanje, bil je skrajno nadzorovan,
                     imel pa je pokojnino, da je lahko dostojno preživel. Kakor je bilo to zanj
                     težko, je vendar neprimerljivo s tem, kar se je zgodilo npr. Jožetu Pučniku ali
                     Kocbekovim političnim nasprotnikom. Ti so bili ali pomorjeni ali v begunstvu, v
                     zaporih, taboriščih ter okradeni pravic, premoženja, zasramovani, obrekovani,
                     zapostavljani in prisiljeni molčati. Z zmagovite strani ni še nobeden javno,
                     tudi Kocbek in krščanski socialisti ne, pogledal nanje kot na ljudi z enakim
                     človeškim dostojanstvom, s pravico do svojega mišljenja, nazorov in z enakimi
                     političnimi pravicami. Nihče se ni vprašal, kdo pa nam je dal mandat za tako
                     ravnanje.</p>
               </div>
               <div type="div3">
                  <head>Od Trsta preko Opatije <lb/>do Ljubljane </head>
                  <p>V tem poglavju Omerza pripoveduje o nastajanju knjižice <emph>Boris Pahor -
                        Alojz Rebula, Edvard Kocbek, pričevalec našega časa</emph>, Trst 1975, in
                     pripravah političnega vrha na njen sprejem, saj so zaradi vohunjenja Ozne vse
                     vedeli o njej že pred izidom.</p>
                  <p>V Trstu je 1966 začela izhajati revija za literaturo in kulturo
                        <emph>Zaliv</emph>. Gonilna sila je bil Boris Pahor. Zalagala je tudi knjige
                     zbirke Kosovelova knjižnica, v kateri je izšla Pahorjeva knjiga esejev
                        <emph>Odisej ob jamboru</emph>. V njej polemizira s Kardeljevo tezo o
                     stapljanju narodov v socializmu. Ta knjiga in revija Zaliv se od tedaj nista
                     smeli pošiljati v Jugoslavijo. </p>
                  <p>Januarja 1970 je bil Kocbek na zdravljenju v Opatiji in tedaj mu je Pahor
                     rekel, da bi bila nujna izjava o pomorih vrnjenih domobrancev: »Ti kot
                     krščanski socialist in kot pomemben lik osvobodilnega boja in slovenske
                     kulture, ti, ki te poznajo tudi v tujini, se moraš odločiti. Zdaj je čas, da
                     spregovorimo o ljudeh, ki so na tako grozen način in brez procesov končali
                     svoje življenje.« (O., str.141) Kocbek je pristal in Pahor ga je vztrajno
                     priganjal. Omerza pravi, da je več kot petdeset dokumentiranih dokazov za to.
                     Dogovorila sta se za intervju in Pahor mu je še isto leto poslal vprašanja.
                     Kocbeku se čas zaradi odstavitve Staneta Kavčiča in političnih razmer ni zdel
                     primeren. (O., str. 147) Do 70-letnice 25. septembra 1974 še ni napisal
                     odgovorov.</p>
                  <p>Udba je zasledovala dogovore za intervju in Kardelj je, da bi ga preprečil, 29.
                     junija 1974 v Delu objavil članek <emph>Dolomitsko obdobje vodstva
                        narodnoosvobodilne vojske</emph>, ki naj bi bil uvodna beseda h knjigi
                     Rudolfa Hribernika - Svaruna <emph>Dolomiti med NOB</emph>. Kardelj se je
                     dotaknil prav tistih dveh stvari, o katerih naj bi spregovoril Kocbek.
                     Zagovarjal je nujnost Dolomitske izjave, ker da je tedaj prišlo do nesoglasij
                     med Kocbekom na eni strani in KP ter drugimi skupinami na drugi. O Dolomitski
                     izjavi Kardelj pravi: »Prvič, nismo mogli privoliti v nobeno obliko
                     pretvarjanja Osvobodilne fronte zgolj v koalicijo političnih skupin, in drugič,
                     nismo mogli privoliti v slabitev vodilne vloge Komunistične partije Slovenije v
                     narodnoosvobodilni vstaji. Bili smo pripravljeni sprejeti odkrito politično
                     konfrontacijo z vsakim, ki bi od nas zahteval take koncesije.« Nato se je
                     dotaknil bele garde. »Vso zgodovinsko krivdo nosijo organizatorji bele garde.
                     ... Zato smo v tem času prav tem organizatorjem napovedali neusmiljen boj do
                     uničenja.« (O., str. 152) Te Kardeljeve trditve so Kocbeka silile, da mora
                     odgovoriti. </p>
                  <p>Za 70-letnico je urednik Dela Mitja Gorjup naročil jubilejni <emph>članek
                        Sedemdeset let Edvarda Kocbeka pri Jožetu Javoršku</emph>, vendar so ga za
                     Delo 24. septembra 1974 končno zaupali Francetu Novšaku, ki je že 1950 napisal
                     intervju s Kocbekom ob Grünovem napadu na Tovarišijo. Politično oceno naj bi mu
                     dodal nekdo drug. V tej oceni je rečeno: »Njegov dokončni odhod s političnega
                     prizorišča je bil torej utemeljen v njegovi svetovnonazorski filozofiji,
                     ideološki in politični nezmožnosti, da bi sledil razvoju politične prakse in
                     globokim družbenim spremembam pri nas ter v sodobnem svetu. Bil je privrženec
                     teze, naj se revolucija izvrši v človekovi notranjosti, in gojil je iluzijo, da
                     bi to lahko imelo za posledico nenasilno spremembo družbenih odnosov.« (O.,
                     str. 173)</p>
                  <p>Že naslednji dan pa je v Delu začel izhajati Javorškov <emph>Dnevnik</emph>, v
                     katerem Kocbeka in sodelavce revije Prostor in čas (kratica Pič) obravnava kot
                     idejne, politične in estetske dvoličneže: »Pičevec je v svojem zunanjem
                     življenju glasno (uradno) ali tiho (tudi uradno) zvest socializmu ali celo
                     komunizmu, v svoji notranjosti in med svojimi notranjimi tovariši pa socializem
                     in komunizem z najrazličnejšimi sredstvi spodkopuje … zato se je tudi
                     pripetilo, da je slovenska literatura prvič v svoji mučeniški, če že ne
                     revolucionarni zgodovini postala v nekaterih prikaznih krinka nazadnjaštva.«
                     (O., str.175) Poleti 1975 je Javoršek dopolnjen Dnevnik izdal v knjigi
                        <emph>Pičevci</emph>, kjer je še bolj strupen do Kocbeka, pičevcev in
                     njihovega tržaškega zaledja. </p>
                  <p>Protestnih člankov proti Novšakovemu in Javorškovemu pisanju v Delu niso
                     objavljali. Javoršku je odgovarjal Boris Pahor v <emph>Novem listu</emph> od
                     21. novembra 1974 do 24. aprila 1975 v člankih z naslovom <emph>Mini
                        dnevnik</emph>.</p>
                  <p>Od 22. decembra do 17. januarja 1975 je bil Kocbek na študijskem obisku v
                     Parizu. Tam je bil na večerji pri duhovniku Ignaciju Čretniku in se seznanil z
                     emigrantsko literaturo o medvojnem in povojnem dogajanju. V dnevniku je
                     zapisal: »Sama kri, razdejanje človeka, nagota Slovenca partizana in Slovenca
                     domobranca … najgrozljivejši samomor malega naroda … Če bi ne bilo teh tisočev
                     nedolžnih mobiliziranih domobrancev, bi mogel dati sam sebi popolno odvezo,
                     kajti nemoč klera in njegovih vzgojenih politikov je bila spričo komunistov
                     očitna. … Slovenci, ki so svojega človeka utemeljevali z vero v Kristusovo novo
                     zavezo, bi morali ali pametno abstinirati ali pa se vključiti v enotno
                     osvobodilno gibanje. Glede vsega tega bi si torej mogel dati sam sebi popolno
                     odvezo. … Toda pokol domobrancev bremeni tudi mene. Ne kot direktnega niti kot
                     indirektnega krivca, ampak kot človeka, ki se vse življenje udeležuje sodobne
                     zgodovine. Name pade sramota bratomora med vojno in s pokolom domobrancev prav
                     tako trdo in brezizjemno kakor (na) tistega, ki se zgodovine ne udeležuje.
                     Krivi smo namreč vsi Slovenci. Naša krivda je v tem, da smo gojili kult
                     notranjega spovedniškega udobja in strah ter sram pred slehernim življenjskim
                     aktivizmom. … V tem smrtno nevarnem plesu nam naša politika ni prav nič
                     pomagala. Slepo smo se šli klerikalce in liberalce v novi obliki, začela se je
                     konkurenčna avantura s komunisti, ne da bi se kdorkoli potrudil za popolno
                     oddaljenost od nacizma in fašizma, da bi se kdorkoli potrudil za jasen dogovor
                     z zavezniki. Vse to priča, da je bela garda od vsega začetka aboten, nesmiseln,
                     tragično smešen pojav, ki je samega sebe ponudil za obliko našega
                     razčlovečenja. Vse, kar sem prebral ta večer pričevanj in izpovedi, kriči in
                     protestira bolj zoper bedaste in krute voditelje antikomunizma, kakor zoper
                     strahotno nečloveški postopek partizanov nad domobranci. … Kaj zdaj? … V
                     porabniški eri današnjosti smo si Slovenci dejansko še bolj oddaljili globoko
                     potrebo po izmirjenju in spravi. Upam le, da v prizadetih tisočih družinah
                     nastaja neka nova življenjska pamet, ki ji ne gre več za zunanje polaganje
                     računov, ampak za rehabilitacijo celotnega narodnega telesa.« (O., str. 188) </p>
                  <p>To razmišljanje je v glavnem ponovil tudi v <emph>Odgovorih</emph>. Z njim je,
                     mislim, povedal vse o sebi. Ne kaže kake večje spremembe mišljenja o komunizmu.
                     Ne uvrsti ga k fašizmu in nacizmu. Nima nobenega razumevanja za to, da se vsi
                     le niso mogli podrediti Komunistični partiji (pluralnost OF je bila le krinka)
                     in da je bila to njihova pravica, če niso mogli soglašati s totalitarnim
                     zločinskim sistemom, kot je bil v SZ. Zato tudi zaničljiv odnos do takih ljudi
                     in duhovščine, ki je opozarjala na krivičnost boljševističnega sistema.
                     Nobenega razumevanja nima za spontanost protikomunističnega odpora zaradi
                     umorov 1941. leta ter kasneje, ki so bili enako okrutni kot povojni, in
                     nevzdržnih okupatorjevih represalij, čeprav mu sicer spontanost veliko pomeni.
                     Če so mu njegovi skupinski tovariši pripovedovali o ravnanju komunistov, jih je
                     kar preslišal. Spomniti bi se moral tudi svojega zadovoljstva ob umoru
                     Natlačena. Če upoštevamo še njegovo razmišljanje o revolucionarnem in
                     kolektivnem pravu ob likvidaciji Ehrlicha in Natlačena, potem ni čudno, da ima
                     večje razumevanje za partizanski zločin kot za nasprotnike, krivdo pa porazdeli
                     prav v komunističnem smislu na vse in prizadetim družinam nalaga odgovornost
                     »za rehabilitacijo slovenskega narodnega telesa«. Ni si hotel priznati, da je s
                     svojo vnemo za krvavi odpor in revolucijo ter s povezovanjem z boljševističnimi
                     komunisti sospočel in soustvarjal ta krvavi ples, saj je vendar vedel, kaj je
                     boljševistična revolucija, in tudi evropska varianta v Španiji je bila
                     nepojmljivo krvava, o tem je celo pisal. V času španske državljanske vojne je
                     bil z ženo na študijskem dopustu v Franciji, se tam družil s Kardeljem in dobil
                     celo možnost, da bi šel v Španijo. Lahko je vedel, da ni šlo samo za
                     demokracijo, ampak tudi poskus boljševizacije. Hotel je biti zraven, delati
                     zgodovino in spreminjati slovenski narodni značaj v uporniškem smislu, bil je
                     prepričan o pravilnosti oziroma zgodovinski zakonitost te poti, tudi če ga je
                     kaj motilo. (Primerjaj še trditve v <emph>Odgovorih</emph>.) Morda ni odveč, če
                     tu navedem še identični Vidmarjevi mnenji: »Slovenski intelektualci pa tudi
                     večina mislečih preprostih ljudi smo vsi videli rešitev samo v Sovjetski
                     zvezi.« (J. Vidmar, Obrazi, Lj. 1980, str. 135) in »Bila sva (s F. Kozakom) ene
                     misli, da je med velikimi težnjami in ideologijami komunizem edina miselnost,
                     ki omogoča in daje dogajanju v človeštvu značaj smiselnega razvoja.« (Str. 313)
                     Kot član Izvršnega odbora OF je Vidmar vedel, da vso politiko in vojaške
                     operacije vodi Partija, Izvršni odbor OF pa njene odločitve le sprejema, vendar
                     se mu je zdelo to prav, »kajti partija je svoje vodstvo dosegla s svojo
                     sposobnostjo, kakršne med Slovenci še ni bilo in, ponavljam si znova, ima čisto
                     preteklost, jasne in človeško dragocene smotre v svoji politiki in se opira na
                     veliko in zmagovito ideologijo socializma, ki postopoma, toda nezadržno zavzema
                     svet.« (Str. 373) Vidmar je bil partiji popolnoma podložen, glede njene
                     omadeževanosti bi pa tudi lahko že vedel kaj. Na ljudi s krščanskim svetovnim
                     nazorom je gledal zviška in ni poznal občutka krivde. </p>

                  <figure>
                     <graphic url="slike_z_82/z_82_35.png"/>
                     <head>Edvard Kocbek in Boris Pahor 1960</head>
                  </figure>
                  <p>Po Kocbekovi vrnitvi v Ljubljano ga je Pahor obiskal in mu povedal, da bodo
                     jubilejno knjižico izdali – z njegovim tekstom ali brez njega. Omerza meni, da
                     ga je k pisanju prisilila zlasti njegova vest in volja, da pred smrtjo pove
                     svojo resnico o pokolih in drugih stvareh. Za dokaz navaja še dva dnevniška
                     zapisa iz poosvoboditvenega časa. V dnevniku 3. septembra 1945 piše, da mu je
                     Franc Snoj pokazal pismo rešenca. Ob tem ga prešine: »Pravijo, da so naši vsega
                     skupaj poklali okrog 3000 domačih članov domobrancev. Pred očmi se mi je
                     stemnilo zaradi bremena, ki mi je leglo na dušo, in zaradi laži partijcev in
                     nevednosti raznih Vidmarjev, s katerimi odgovarjajo na vedno večji ljudski
                     nemir.« Da bi dobil odgovor o poboju domobrancev, se je oktobra 1946 sešel z
                     nekaterimi člani CK ZKS, ki so mu pomor seveda zanikali. V dnevniku 3. nov.
                     1949 pa pravi, da je prebiral v kolaborantskem časopisju o partizanski
                     strahovladi na terenu, in razmišlja: »<emph>Nič nisem zakrivil do življenja
                        svojega bližnjika, niti kaplje krvi nisem prelil ne z dejanjem ne z mislijo,
                        popolnoma čist sem, in vendar sem v tej čudni popoldanski uri spoznal, da
                        sem kriv, da sem iz dneva v dan nekaj važnega opuščal, da nisem bil dovolj
                        bister in močan, da nisem dal svetu silnega izraza takratni svoji tesnobi.
                        Gledam otroke, in strašna žalost mi razganja srce, na stotine življenj teži
                        Kidričevo in Kardeljevo vest in ju ne vznemirja, mene pa tišči k tlom prav
                        ta strahota, da sem slutil njune grehe in nisem nastopil zoper nje. …
                        Občutek krivde je neznosen, divji, nepremagljiv</emph>.« (O., str. 195) .
                     Kocbek še ni dojel svoje vloge in iz dnevniških zapiskov je razvidno, da se je
                     po vojni kar veselo vključeval v družabno življenje vodilnega sloja, ki je bilo
                     glede na splošno revščino pregrešno razkošno in razpuščeno, ter se je upiral
                     izključitvi iz politike.</p>
                  <p>Nastajanje knjige je Ozna vseskozi spremljala in na njen izid so se marca 1975
                     pripravili v najvišjih političnih organih. Omerza navaja še predlog Ivana
                     Križnarja, vodja Zgodovinskega arhiva CK ZKS, z dne 18. marca, kako naj se
                     režim odzove na intervju. Križnar ravi, da je Kocbek po razhodu s Partijo to,
                     kar je napovedoval Kardelj: da je zbirališče reakcionarnih sil, da je zapadel
                     pod vpliv slovenske politične emigracije in da hoče Partiji naprtiti krivdo za
                     pomor domobrancev. V vseh stvareh bi se dalo Kocbeka zavrniti, glede pobojev pa
                     ne, zato bodo govorili, da pači in potvarja zgodovino. Sprožiti je treba akcijo
                     proti Kocbekovemu moralnemu svetohlinstvu. Nato navaja naloge, ki naj jih
                     opravijo določene osebe.</p>
               </div>
               <div type="div3">
                  <head>Pričevalec našega časa</head>
                  <p>V tem poglavju Omerza predstavlja Pahorjevo in Rebulovo <emph>knjigo Edvard
                        Kocbek, pričevalec našega časa</emph>, napade političnega vrha pred
                     ponatisom v <emph>Naših razgledih</emph> in po njem, vključitev kulturnikov ter
                     odmeve v inozemstvu, zamejstvu in izseljenstvu.</p>
                  <p>
                     <emph>Pričevalec</emph> obsega uvod obeh izdajateljev, Pahorjevo predstavitev
                     polemike ob izidu novel <emph>Strah in pogum</emph>, Rebulovo Premišljevanje o
                        »<emph>Listini</emph>«, na koncu pa so Kocbekovi <emph>Odgovori</emph>. Na
                     začetku <emph>Odgovorov</emph> Pahor razloži njihov nastanek, pri čemer
                     taktično zamolči, da si je vprašanja na koncu prilagodil Kocbek sam.</p>
                  <p>Kocbek v Odgovorih najprej pojasnjuje Dolomitsko izjavo kot odgovor na
                     Kardeljeve trditve v članku <emph>Dolomitsko obdobje narodnoosvobodilne
                        vojske</emph>, po katerih naj bi se po italijanski ofenzivi okrepile težnje,
                     da bi se OF spremenila v koalicijo samostojnih političnih skupin. Kocbek pravi,
                     da je bila v resnici OF že v začetku koalicija skupin, Partija pa tega ni
                     hotela več prenašati. Na avtoritaren način je v podpis predložila izjavo, v
                     kateri se druge skupine umikajo v korist Partiji. S tem je OF postala orodje
                     Partije, ki je začela graditi svojo izključno oblast in začel je delovati tihi
                     teror. Vse to je Partija lahko naredila s podporo jugoslovanskega
                     komunističnega zaledja, ki ni preneslo slovenskega frontovskega odpora.
                     Podpisal je zato, da bi preprečil sovražnosti med skupinami in razdor v lastni
                     skupini. Po Dolomitski izjavi so krščanski socialisti tiho prehajali med
                     partijce ali pa se pasivizirali.</p>
                  <p>Kocbek razlaga tudi nastanek OF in vlogo krščanskih socialistov pri njem.
                     Krščanski socialisti da so bili 1941 pomembna politična skupina, ki so ji
                     pripadali krščanski delavski sindikat, katoliški razumniški krog ob reviji
                     Dejanje ter dejaven akademski naraščaj. Krščanski socialisti so na sestanku v
                     Laškem 1940 dali prvo pobudo za ustanovitev enotnega in naprednega slovenskega
                     nestrankarskega gibanja, ki naj bi »združilo Slovence v boju za dosego narodne
                     suverenosti, njej ustrezne državnosti in novega družbenega reda. Kot kristjani
                     pa smo interno pomenili človeško poglobitveni in očiščevalni proces v
                     obstoječem slovenskem katolištvu«. (<emph>Odgovori</emph>, str. 136) Ob
                     okupaciji »smo se ovedali, da je pred nami nekaj, kar so pričakovali rodovi. …
                     Vedel sem, da tvegam usodno igro, vedel sem, da je razlika med nami, spontanimi
                     uporniki, in med njimi (komunisti), profesionalnimi revolucionarji, prevelika.
                     … Skoraj dva meseca je trajal v meni nevidni boj med mojo osvobodilno ekstazo
                     in med treznim pogledom v prihodnost. Toda naj sem se še tako treznil v svojih
                     mislih, življenje okrog mene je drlo vedno hitreje. Na koncu je v meni zmagalo
                     spoznanje, da je treba tako razgibane zgodovine udeležiti se tam, kjer je
                     najbolj vroča in odločujoča, najbolj preoblikujoča se in neposredna.«
                        (<emph>Odgovori</emph>, str. 139, 140)</p>
                  <p>Te Kocbekove misli iz <emph>Odgovorov</emph> se mi je zdelo potrebno citirati,
                     ker kažejo, kako je prišlo do smrtnega objema med krščanskimi socialisti in
                     komunisti, kot to imenuje Omerza.</p>
                  <p>Središčno je Kocbekovo pričevanje o tako imenovani beli gardi in pokolu
                     domobrancev. Njegov odnos do teh nasprotnikov je izrazito negativen in
                     zaničljiv. O njej povzema že navedene misli ob obisku pri Čretniku v Parizu in
                     dodaja, da »se je bela garda za partijo pojavila kakor naročena, saj so
                     komunisti z njo dobili na zgodovinski šahovnici tistega partnerja, ki so ga za
                     državljansko vojno tako potrebovali. … Partiji je bela garda služila kot
                     integracijsko sredstvo, nam osvobodilnim kristjanom pa je z belo gardo začela
                     groziti dezintegracija.« (<emph>Odgovori</emph>, str. 144, 145; O., str. 227) </p>
                  <p>Začela se je bratomorna vojna. Zdaj je Partija »mogla seči po svojem nesrečnem
                     klasičnem vzorcu, ki smo se ga najbolj bali, da bi z njim v Srednji Evropi
                     ponovila svojo revolucijo. Državljanske vojne ni mogel nihče več ustaviti,
                     čeprav na partijski strani ni smel o njej nihče govoriti. … Zadnji dve leti
                     vojne in prva leta po vojni so slovenski komunisti zvesto posnemali sovjetske
                     metode in stalinistično prakso. … Marsikak nadarjen mlad človek se je takrat za
                     vse življenje obremenil s težkimi dejanji zoper bližnjika. Toda to ni le breme
                     posameznikov, to je breme eksaltirane vizije. Kadar se neka zgodovinska
                     izvidnica razglasi za edinozveličavno poslanstvo, mora na tej poti do konca
                     svoje kalvarije.« (O., str. 227)</p>
                  <p>Naj dodam: Kocbek je vedel, da njegovi nazorski nasprotniki niso »ljubili«
                     okupatorja in da je bila vsa razlika v odnosu do Partije, načinu odpora in
                     končnih ciljih. Komunisti in on z njimi so jih s svojim totalitarizmom,
                     izključevalnostjo, krvavim nasprotovanjem in manipulacijami spravili v
                     okupacijskih razmerah v brezizhoden položaj, s čimer so jim storili največjo
                     krivico.</p>
                  <p>Da je za pokol domobrancev zvedel že jeseni leta 1945, je bilo že povedano.
                     Kasneje je mislil odstopiti, pa se mu zaradi izjave kominforma ni zdelo
                     primerno. Omerza meni, da je bilo Kocbekovo pričevanje tudi leta 1975 pogumno
                     dejanje. </p>
                  <p>Človek se zgrozi ob misli, kako zelo smo bili zatolčeni, da smo tako mislili;
                     še sedaj pesnik Ivo Svetina meni, da je Pahor kriv, ker je pripravil Kocbeka do
                     izjave o domobrancih in ga s tem spravil v težave. Ni čudno, da pri takem
                     odnosu do resnice čedalje bolj tonemo v vsakršnem blatu. </p>
                  <p>Na vprašanje, kako naprej, Kocbek meni, da si moramo zlo usodo domobrancev
                     »vzdigniti iz zanikovanja v javno priznanje. … Odgovorni ljudje nam morajo
                     razložiti, kako je mogla osvobodilna zmaga spočeti iz sebe tako ostudno bojazen
                     pred nasprotnikom. Povedati nam morajo, kako more odgovornost do zgodovine
                     odvezati od odgovornosti do človeka? Toda kako naj se približamo demonu
                     uničevalcu, da ne zdivja znova? Edino tako, da mu zatrdimo, da ni nobene
                     veljavne teorije, ki bi pavšalno določala žrtve svetovno-zgodovinskega
                     poslanstva in abstraktno razpolagala s smrtjo sočloveka. Gre torej za javno
                     priznanje krivde, ki se tiče nas vseh. Tako dolgo se ne bomo znebili
                     preganjavice in more, dokler javno ne priznamo krivde, svoje velike krivde.
                     Brez tega priznanja Slovenci ne bomo nikoli stopili v čisto in jasno ozračje
                     prihodnosti.« ( O., str. 229)</p>
                  <p>Omerza opaža, da Kocbek v Odgovorih za pokol ne uporablja izraza zločin. Meni,
                     da se je zavedal, da gre za največji zločin, vendar je hotel dati »odgovornim
                     ljudem možnost, da se modro izvijejo iz zagate, se posujejo s pepelom in tako
                     razrešijo to zamolčano, a hromečo narodno travmo. To se seveda ni zgodilo.«
                     (O., str. 235)</p>
                  <p>Omerza je eden redkih, ki se je ob pobojih zamislil tudi nad trpljenjem svojcev
                     pobitih. Pravi: »Če si samo predstavljamo, da je bilo pomorjenih na tisoče več
                     domobrancev, kot je bilo žrtev Srebrenice, si lahko predstavljamo, ko gledamo
                     žalost in proteste muslimanskih žena, kako huda je morala biti povojna bolečina
                     na domobranski strani in kako uspešno represiven je bil naš režim, ki deset
                     tisočim Slovencem in Slovenk ni pustil nikakršnega javnega govorjenja,
                     žalovanja, da prikrivanja grobišč sploh ne omenjam.« (O., str. 236) </p>
                  <p>Kot svojci smo Omerzu lahko hvaležni. Po mojem mnenju pri tem manjka
                     ugotovitev, kako je komunistični oblasti s podporo celotne leve strani, tudi
                     Kocbeka in njegove skupine, uspelo uveljaviti pojem izdajalci za vse
                     nasprotnike komunizma, revolucije in takojšnjega krvavega upora, jih
                     predstavljati za zaveznike fašizma in nacizma ter nasprotnike celo zahodnih
                     zaveznikov; jim naprtiti vse, kar je bilo mogoče, in jih s tem politično pa
                     tudi človeško in moralno popolnoma razvrednotiti, tako da je bilo mogoče z
                     njimi delati tako, kot so. Spomnimo se samo, kako so ljudje izdajali na smrt
                     izmučene domobranske rešence in pobijali redke izpuščene mladoletne domobrance,
                     da ne govorimo o grozovitosti pomorov. Preostali svojci domobrancev so bili v
                     veliki meri brez moških članov, čutili so se obglavljene, brez vodstva in njim
                     prijazne ali vsaj nevtralne inteligence, prepuščeni agresivnemu režimu na
                     milost in nemilost, ostali so jim res samo duhovniki, ki so z njimi trpeli. Ne
                     moremo si zamisliti tudi bolečine staršev, ko so jih njihovi lastni otroci
                     zavračali s sovražno šolsko učenostjo. </p>
                  <p>In kako je danes? Ali ni prav pisatelj predlagal poimenovanje Titova cesta za
                     novo cesto v prestolnici, župan in njegovi kulturni odborniki pa so predlog
                     goreče podprli in s tem izrazili prezir do nečloveško pomorjenih in žalujočih.
                     Ko bodo odpirali to cesto, upam, da bodo vendarle pomislili na to množico in
                     jih bo postalo strah.</p>
                  <p>Po izidu<emph> Pričevalca</emph> je Kocbek doma namesto odgovora odgovornih
                     doživljal le napade. Javni tožilec je političnim organom predlagal možnost, da
                     vse tri avtorje knjige obtoži sovražne propagande. O knjigi so razpravljali
                     najvišji politični organi. Med drugim se je 31. marca in 1. aprila sestal
                     Republiški svet za varstvo ustavne ureditve in sprejeli so sklepe, da se
                     prepreči nadaljnje izdajanje teh avtorjev, da organi za notranje zadeve
                     opravijo s Kocbekom razgovor in ga opozorijo, da poznajo njegove stike z
                     belogardisti v Franciji, ter da se pripravi seznam revij, ki se jih prepove
                     vnašati v Jugoslavijo. Pahorju so za eno leto prepovedali prestop meje.
                     Pospešili naj bi izid Sajetove knjige o domobranstvu in uporabili naj bi
                     pisanje Jožeta Vidica o črni roki.</p>
                  <p>Na tajni seji Tiskovnega sveta pri RK SZDL 8. aprila je nastopil proti Kocbeku
                     in Pahorju Mitja Ribičič, ki je razgrnil mednarodno politično situacijo in
                     domačo ob dnevu x (Titova smrt). Nato se je lotil emigracije, ki da je napade
                     na vero in cerkev že izčrpala in je začela govoriti o poboju domobrancev in
                     propagirati spravo. V ta sklop spada Kocbekova knjiga. Kocbek je vso krivdo
                     naprtil Partiji. Proti koncu govora Ribičič pravi: »30-letnica revolucije nam
                     daje šanso, da jasneje, ofenzivneje pokažemo moč in kontinuiteto socialistične
                     revolucije od njenega pripravljanja v osvobodilnem boju in vseh povojnih
                     razdobjih do danes.« (O., str. 252) To so bili svinčeni časi.</p>
                  <p>Javno je Ribičič omenil <emph>Pričevalca</emph> 12. aprila na proslavi ob
                     60-letnici heroja Dušana Kvedra. Ponovno je nastopil proti spravi, namesto
                     izjave o poboju pa Kocbeku pripisal trditev, da »bi se moralo naše
                     revolucionarno vodstvo opravičiti pred belogardistično emigracijo, ker smo
                     uničevali fašistične izdajalce v času okupacije, v zadnjih osvobodilnih
                     operacijah, v očiščevalnih operacijah naših varnostnikov. … Ne more biti nobene
                     pomiritve med borci za svobodo in sodelavci okupatorja, med socialističnim
                     patriotizmom in narodnim izdajstvom.« (O., str. 256) </p>
                  <p>CK ZKS se je sestal 18. aprila, govoril je Franc Šetinc. Po njegovem politična
                     emigracija išče ljudi, ki bi zagovarjali politični pluralizem in spravo, in žal
                     se je oglasil Edvard Kocbek z <emph>Odgovori</emph>. »Ta politični pamflet, ki
                     skuša ponarejati našo zgodovino, kot je dokazana in dokazljiva z dejstvi in
                     argumenti, zasluži našo pozornost toliko, kolikor pomeni odpiranje vrat za
                     belogardistično demagogijo in politično akcijo. …« (O., str. 264) Šetinčev
                     govor je objavil <emph>Ljubljanski dnevnik</emph>, o njem sta poročala tudi
                        <emph>Delo</emph> in <emph>Večer</emph>. Šetinc je poslal poročilo tudi
                     kabinetu predsednika Tita.</p>
                  <p>Nato Omerza navede še nekatere druge napade. Več se pomudi pri Kučanovem članku
                        <emph>Zgodovinsko dejanje osveščenih množic</emph> v <emph>Sobotni
                        prilogi</emph> Dela 26. aprila 1975, ki je tudi naravnan protispravno in
                     zamegljuje poboj: »Tisti, ki so v času preizkušnje ravnali v nasprotju s svojo
                     narodno dolžnostjo in nastopili proti lastnemu narodu, so si sami vzeli moralno
                     pravico, da bi še kdaj vstopili v naše politično življenje in soodločali o
                     narodovi usodi. To je razlog, da s tistimi, ki so bili hlapci okupatorja, ki so
                     netili bratomorno vojno in so bili in so še v službi interesov tujega
                     kapitalizma, naše ljudstvo ne sprejema vsiljevane polemike in spravaškega
                     dialoga. Ta dialog je bil enkrat za vselej na drastično razumljiv način končan
                     preko morišč talcev, strelskih jarkov, mučilnic in uničevalnih taborišč. Zato
                     se ne da sprenevedajoče in svetohlinsko izenačiti žrtev, ki so padle v boju za
                     narodovo preživetje in osvoboditev, z življenji tistih, ki so pomagali
                     iztrebljati slovenski narod in svobodoljubno misel v njem. Zato moralne
                     odgovornosti za vse tiste zaslepljene belogardiste in domobrance, ki so jih
                     uspeli zapeljati v brezizgledni križarski pohod proti komunistični nevarnosti
                     in s katerimi je logično obračunalo oboroženo ljudstvo, ni moč prenesti s sebe
                     na oboroženi boj.« (O., str. 272) </p>
                  <p>Omerza ugovarja: prvič, Kocbek ni zagovarjal belogardizma, in drugič,
                     domobrancev ni pobilo ljudstvo, ampak so jih, zvezane, pobijale posebne enote. </p>
                  <p>Naj dodam, da Kučanovo trdo protispravno in sovražno stališče pojasnjuje, zakaj
                     tudi v poosamosvojitvenem času ne more priti do sprave in se tako dosledno
                     spregleduje društvo redkih preživelih domobrancev in njihovih svojcev
                        <emph>Nova slovenska zaveza</emph>, da bi razložili svoja stališča. </p>
                  <p>Proti Kocbeku sta nastopila tudi njegova nekdanja skupinska tovariša Tone
                     Fajfar na Socerbu in Marjan Brecelj v Kropi. </p>
                  <p>Nepričakovano so <emph>Naši razgledi</emph> 9. maja prinesli Pahorjev intervju
                     s Kocbekom. </p>
                  <p>Omerza ugiba, zakaj so objavili Kocbekov tekst. Navaja Pahorjevo trditev, da bi
                     moralo biti vodstvo Partije Kocbeku hvaležno, da je načel tako neodložljivo
                     vprašanje. S tem kot izvršnik posredno odgovarja tudi zanje. (O., str. 282) </p>
                  <p>Toda komunisti niso razmišljali tako, tajili so svoj zločin, tarča napadov pa
                     je sprava. Na zasedanju partijskega vrha 15. maja pravi Popit: »S Kavčičem,
                     obtožbo Žebota itn. smo prve adute in možnosti sprave razbili. Zato je bil, po
                     mojem mnenju, Kocbek ena izmed zadnjih možnosti za to, da bi oni skušali dobiti
                     na tej platformi eno osnovo za akcijo proti socialistični samoupravni
                     Jugoslaviji … » (O., str. 286)</p>
                  <p>Dan po izidu <emph>Odgovorov</emph> v Naših razgledih so obračunavali s
                     Kocbekom v Delu France Popit, Mitja Ribičič, Tone Fajfar in Josip Vidmar. Naj
                     tu omenim le Vidmarjevo misel, da je bila samo Partija sposobna izpeljati
                     osvobodilni boj, in Ribičičevo sprenevedavo trditev: »Pri zadnjih bojih je na
                     dvajset tisoč slovenskih partizanov ležala teža von Löhrove armade, teža
                     stotisočglave množice belogardistov, domobrancev, ustašev, četnikov in drugih
                     kvizlinških vojska, ki so bile še bolj nacistične kot nemška armada sama,
                     predvsem pa so bile razredno opredeljene, hoteč preprečiti socialistično
                     revolucijo v Jugoslaviji. Te sile kontrarevolucije smo morali fizično uničiti v
                     45. letu, čeprav smo imeli potem še dve leti opravka z banditizmom.« (O., str.
                     289)</p>
                  <p>Omerza pripominja, da je pomembno priznanje, da je šlo »za množičen in
                     neusmiljen obračun z ljudmi, v katerih je nova partijska vrhovna oblast videla
                     potencialno nevarnost za svojo absolutno »proletarsko« oblast.« (O., str.289
                     )</p>
                  <p>Potem se je spopad preselil med kulturnike, kot je bilo predvideno v scenariju. </p>
                  <p>Do reakcije je prišlo v tujem tisku. Omerza obširneje obravnava članka Johanna
                     Georga Reissmüllerja in Heinricha Bölla, objavljena 22. in 24. maja v
                        <emph>FAZ</emph> in polemiko, ki je sledila med Böllom in Vidmarjem. Vidmar
                     je omalovaževal Kocbekov pomen v OF in zagovarjal svojo oceno <emph>Strahu in
                        poguma</emph> kot nepolitično. Na Vidmarjev napad je v <emph>FAZ</emph>
                     odgovoril še Andreas Razumovsky.</p>
                  <p>Iz te polemike bi poudarila le Böllovo trditev, da »Slovencem soočenje s
                     problemom domobranstva ne bo prihranjeno.«(O., str. 343) Kocbekovo zadevo je v
                        <emph>Espritu</emph> št. 7-8 predstavil J. M. Domenach, ki je objavil tudi
                     nekaj njegovih pesmi. Novinar švicarskega <emph>Die Weltwoche</emph> je obiskal
                     Kocbeka avgusta na Lošinju in v svojem članku zapisal trditev, ki je bila
                     predmet novih napadov: »Kocbekov primer bi moral biti svarilo za tiste, ki
                     iščejo kot katoliki zgodovinski kompromis s socializmom vzhodnega kova.« (O.,
                     str. 363) Za naše politike je bila spotakljiva tudi vest 18. oktobra v
                     dunajskem <emph>Kurierju</emph>, da naj bi bil Kocbek predlagan za Nobelovo
                     nagrado, ker je prvi odprl knjigo o komunističnih zločinih v vzhodni Evropi, ki
                     bi morala biti napisana.</p>
                  <figure>
                     <graphic url="slike_z_82/z_82_36.png"/>
                     <head>Kocbek kot spomenik v Tivoliju</head>
                  </figure>
                  <p>Zaradi napadov v tujini se je Partija obrnila za podporo na slovenski PEN klub
                     in pisateljsko društvo. V imenu pisateljskega društva je Böllu odgovoril Ivan
                     Potrč v Delu 2. avgusta pod naslovom <emph>Kam pelje penklubovsko
                        spravaštvo</emph>. </p>
                  <p>Tudi na kongresu Zveze književnikov Jugoslavije 4. oktobra so nastopili proti
                     Kocbeku, in sicer Vidmar in Marko Kravos. PEN klub pa je junija svoje stališče
                     objavil v Delu in odposlali so pismo Böllu. Na Dunaju je od 16. do 23. nov.
                     potekal mednarodni kongres PEN. Od Slovencev ga je v bran vzel samo Lev Detela,
                     čeprav mu je predsednica Mira Mihelič odsvetovala, da si ne bi zaprl vrat
                     domov. Slovenski književniki se, mislim, niso izkazali.</p>
                  <p>Afera v zvezi s Kocbekovim intervjujem je prodrla tudi v jugoslovanski prostor.
                     V <emph>Vjesniku</emph> (<emph>Nedeljni vjesnik</emph> 29. in 30. junij) in v
                        <emph>Borbi</emph> je Kocbekovo afero povzel Ivo Vajgl in imel primer za
                     končan. Omerza več pove o Javorškovem članku v sarajevskem julijskem
                        <emph>Odjeku</emph> pod naslovom <emph>Taj bijedni intervju</emph>. Javoršek
                     pravi, da je Kocbekovo »zaplotniško življenje« dobilo možnost pri Borisu
                     Pahorju, »zastarelem evropskem intelektualcu«. Intervju da je deloval kot
                     pošastno brezumje. »In če bi hoteli Kocbekov problem natančno in s skrajno
                     nepristranostjo na kratko označiti, bi morali dejati, da imamo opraviti s
                     patološkimi spremembami na človeku, ki se bo moral prej ali slej nadčloveško
                     potruditi, da ga ne požre peklenski stroj tujih konzervativnih organizacij.«
                     (O., str. 349)</p>
                  <p>Javoršek je v svojo sramoto tu izpolnjeval Kardeljevo naročilo, kako naj se
                     Kocbeka predstavlja kot nenormalnega. Kocbeka je Javorškova zloba zelo
                     pretresla in želel mu je, da bi zblaznel. </p>
                  <p>S tem razpravljanje o Kocbeku ni bilo končano in Omerza podrobno navaja vse
                     zapletljaje doma in na tujem. </p>
                  <p>Na koncu predstavitve dogodkov v letu 1975 v zvezi s Kocbekom Omerza citira
                     Kocbekovo oceno lastnega prizadevanja iz njegovega dnevnika (29. december
                     1975). Kocbek vidi povezavo svojega početja s svojim poslanstvom: »Temeljno
                     spoznanje v mojem življenju pravi, da so vsi moji nastopi v slovenski javnosti
                     odziv nekega tihega in zelo razvitega poziva usode. Ponoviti moram tezo, da sem
                     bil tudi letos nekak predhodnik ali napovedovalec spoznanja, ki je dozorelo v
                     italijanski in francoski partiji in ki ga je v preteklih letih že v
                        <emph>Križu</emph> in zatem v <emph>Dejanju</emph> moj duh slutil kot
                     najsilnejšo smer v odpiranju zgodovine in usmerjanju socializma v humanizem.
                     Nikoli nisem nehal verovati v marksistično disciplino zgodovine … Moj apel
                     glede domobrancev je bil poziv k napredujočemu odpovedovanju nasilju in
                     proglašenju čistega medčloveštva. Oba dogodka (intervju in ideja evrokomunizma)
                     sta si sledila kaj hitro drug za drugim. Zdaj se ju zavedam kot dveh intimno
                     povezanih pojavov.« (O., str. 428)</p>
                  <p>Takšno razmišljanje je pa le malo preveč naivno, vendar je zanimivo, da je naše
                     komunistično vodstvo razumelo zlasti Kocbekovo pričevanje o OF in Dolomitski
                     izjavi kot nevarno za komunistično verodostojnost. Na seji predsedstva zvezne
                     konference SZDL v Beogradu 20. januarja 1976 je nastopil Mitja Ribičič s
                     trditvijo, da je Kocbek hotel kompromitirati demokratično zvezo delavskega
                     razreda in Partije in videl celo povezavo z informbirojevci. Konec januarja so
                     prišli v Slovenijo novinarji beograjskega <emph>Nina</emph> in naredili
                     intervju z Ribičičem (predsednik SZDL), Francem Šetincem (sekretar IK P ZKS) in
                     Benom Zupančičem (podpredsednik skupščine). Intervju je izšel v
                        <emph>Ninu</emph> 1. in 8. februarja. V prvem članku <emph>Šta jih
                        ohrabruje</emph> (odgovarjajo vsi trije) je ponovljena teza o povezovanju
                     informbirojevcev in krščanskih socialistov. V drugem članku <emph>Kako se
                        povezuju neprijatelji</emph> M. Ribičič trdi, da se povezujejo klerikalci,
                     informbirojevci in Kocbek in razpravljajo o perspektivi razvoja. Forsirajo ga
                     za Nobelovo nagrado. Kocbekova zgodba, kako so komunisti v Sloveniji izdali
                     svoje zaveznike, škodi zbliževanju komunistov, socialistov in »krščanarjev« v
                     Italiji, Franciji in Portugalski. Na koncu se izide v parolo: »Ne zaupajte
                     komunistom, oni vas bodo na koncu izdali!« (O., str. 432) Ribičič je svoje teze
                     o Kocbeku ponovil v predavanju na kadetski miličniški šoli.</p>
                  <p>Kocbek je bil zelo prizadet. Ogorčen nad Ribičičevimi izjavami je v dnevnik 9.
                     februarja 1976 zapisal: »<emph>Prvič po tridesetih letih mi je postalo iz vseh
                        vlaken mojega človeka žal, da sem se rodil kot Slovenec, da sem se odločil
                        za partizanstvo. Komunizem je resnično satansko maščevalna in infernalna
                        sila. Česa naj se zdaj oprimem? Kako naj ohranim tiste drobce življenjske
                        sile, ki so mi ostale, do moje smrti?</emph>« </p>
                  <p>Bog vedi, če mu je prišlo na misel, kako so znali komunisti in sopotniki
                     demagoško pripisovati svojim nasprotnikom vse mogoče stvari; kako otročje je
                     razmišljal o svojem poslanstvu še v decembrski bilanci; koliko ljudi je tudi
                     zaradi njegove dejavnosti moralo umreti, zapustiti domovino, pa se je do njih
                     zmeraj z zgražanjem distanciral, saj bi mu bili sprejemljivi samo prevzgojeni
                     nasprotniki.</p>
                  <p>Na koncu Omerza poda še natančen pregled odmevov na Kocbekovo knjigo v
                     emigrantskem tisku. Zaradi obilice ni mogoče predstaviti vseh. Očitajo mu
                     predvsem, da ni priznal svojega deleža krivde, in pohvalijo, da je o pomoru
                     spregovoril. Tukaj navajam le nekaj primerov. Ruda Jurčec v <emph>Siju
                        slovenskega naroda</emph> 15. junija 1970, torej pred izidom
                        <emph>Pričevalca</emph>, v članku <emph>Kocbek v Katoliškem domu</emph>
                     poroča o Kocbekovem predavanju v Katoliškem domu v Gorici in se čudi, da mu ob
                     petindvajsetletnici pomora domobrancev ni nobeden postavil vprašanja o njegovi
                     krivdi, in pravi: »Kot član vlade nosi torej Kocbek krvave roke in je odgovoren
                     za krvoločno zverinstvo.« (O., str. 444) </p>
                  <p>V <emph>Svobodni Sloveniji</emph> 1975 je v članku <emph>Edvard Kocbek in pokol
                        domobrancev</emph> rečeno: »Edvard Kocbek je storil za zdaj samo šele prvi
                     korak, in še tega manj k priznanju svoje krivde kakor k obtožbi Komunistične
                     partije kot edinega krivca tega pomora.« (O., str. 446)</p>
                  <p>Mesečnik <emph>Glas Slovenske kulturne akcije</emph> je prinesel pohvalen
                     prispevek Nikolaja Jeločnika <emph>Boris Pahor - Alojz Rebula: Edvard
                        Kocbek</emph>, pričevalec našega časa, kjer je rečeno, da knjiga prispeva k
                     poznavanju medvojne in povojne zgodovine.</p>
                  <p>V domobranskem <emph>Taboru</emph> je zelo jasen odgovor rešencev Franca Dejaka
                     in Milana Zajca J. Vidmarju, ki pravi, da mu gre za resnico: »Preprosta in
                     življenjska resnica je, da so nas v Rogu, zvezane in nemočne, podivjani
                     partizani klali kot stekle pse! … Če je bila njihova krivda res tolikšna, da so
                     zaslužili tako kazen brez kakršnegakoli sodnega postopka, čemu se vi in vaše
                     oblasti bojite priznati to dejanje? Če pa ni res, da so bili domobranci
                     poklani, kje pa so potem ti ljudje? » (O., str. 452) </p>
                  <p>Pomemben je Žebotov članek <emph>Pogum in razum</emph> v londonskem mesečniku
                        <emph>Klic Triglava</emph>, ki je v majski številki prinesel tudi Kocbekove
                        <emph>Odgovore</emph>. Ciril Žebot predstavlja celotno spominsko knjižico,
                     največ pozornosti pa posveča Kocbeku. Poudarja pogum Kocbekovega priznanja,
                     navaja pa tudi šibke strani: nič ne pove o oblikah prisile za podpis Dolomitske
                     izjave; ni zadostno razložil, kdaj in kako je dobival informacije o poboju;
                     premalo pove o prehodu Protiimperialistične fronte v Osvobodilno fronto, zato
                     ostaja začetek in osnovni značaj OF v megli; ne pove, ali so ustanovitelji OF
                     sploh mislili na poskus resnega dogovarjanja s takrat nesporno večinskimi
                     slovenskimi organizacijami, katerih predstavniki so že od napada na Jugoslavijo
                     bili pri zaveznikih; ne pojasnjuje ključnih pojmov, kaj si misli pod
                     demokratično ljudsko revolucijo, politično prevzgojo, oboroženo vstajo;
                     preseneča nerazlikovanje med položajem in izgledi na področjih z nemško oziroma
                     italijansko zasedbo; po partijsko ponavlja kliše o beli gardi.</p>
                  <figure>
                     <graphic url="slike_z_82/z_82_37.png"/>
                     <head>Igor Omerza, avtor študije Edvard Kocbek, osebni dosje št. 584</head>
                  </figure>
               </div>
               <div type="div3">
                  <head>Primer Viktorja Blažiča in Franca Miklavčiča</head>
                  <p>V tem poglavju obravnava aretacijo in zapor Viktorja Blažiča in Franca
                     Miklavčiča maja 1976. Kocbek se v tem primeru ni izkazal. Blažič je sodeloval
                     že pri Kocbekovih <emph>Odgovorih</emph> in za <emph>Zaliv</emph> je pod
                     psevdonimom napisal članek <emph>Ustvarjanje je svoboda</emph>. Štiri mesece je
                     odsedel v samici preiskovalnega zapora, obsojen je bil na dve leti zapora,
                     zaradi pritiskov so mu kazen zmanjšali na eno leto in tri mesece. Franc
                     Miklavčič je v <emph>Zalivu</emph> pod psevdonimom objavil članek
                        <emph>Politična laž in zgodovinska resnica</emph>. V preiskovalnem zaporu je
                     bil v samici pet mesecev, obsodili pa so ga na pet let in osem mesecev strogega
                     zapora zaradi ogrožanja državne celote in neodvisnosti. V njegovem dnevniku so
                     namreč našli osnutek političnega programa, v katerem je bila tudi ustanovitev
                     slovenske države. Zaradi pritiskov so mu kazen zmanjšali na dve leti in pol.
                     Udba je imela seveda vse pod kontrolo.</p>
                  <p>V slovenskih časopisih je o njunem zaporu le kratka vest, več je povedanega v
                     jugoslovanskih, ker so jugoslovanski novinarji 7. –10. junija 1976 obiskali
                     Slovenijo in jim je Popit razložil primer Kocbeka, Miklavčiča in Blažiča, ki da
                     se zavzemajo za rehabilitacijo belogardizma, spravaštvo in klerikalizem. </p>
                  <p>O tem sta poročala <emph>New York Times</emph> (NYT) in <emph>Süddeutsche
                        Zeitung</emph>.V zamejstvu se je zanju zavzel Pahor v <emph>Zalivu</emph>.
                     Pahor je poslal tudi pismo slovenskemu PEN-u in mnogim posameznikom, tudi
                     Kocbeku, a ni bilo odziva. Slovenski pisatelji so se potuhnili ali pa so bili
                     prorežimski. Filip Kumbatovič, Miloš Mikeln in Drago Druškovič so se sestali z
                     Ribičičem, da bi zavzeli pravo stališče na sestanku jugoslovanskih PEN klubov,
                     na mednarodnem zasedanju PEN v Hamburgu in majskem blejskem mednarodnem
                     srečanju pisateljev, kar veliko pove o njihovi podložnosti. </p>
                  <p>Kocbek ni pristal na Blažičev predlog, da bi odložil izdajo zbranih pesmi in
                     tiskanje potopisov <emph>Krogi navznoter</emph>, če režim ne odstopi od
                     represije. Zaradi bližajoče se konference KEVS (Konferenca o evropski varnosti
                     in sodelovanju) v Jugoslaviji so namreč umaknili prepoved tiskanja Kocbekovih
                     knjig. V dnevnik je 12. aprila 1977 zapisal: »Pisatelj sem, pesnik in nihče
                     nima pravice, da mi priliko objavljanja odjemlje ali ga ima za prestopek.«
                     Kocbek se ni izkazal. (O., str. 524) Pahor mu je tak odnos zameril, še naprej
                     si je prizadeval za oba zapornika. Že marca 1976 mu je potekla prepoved
                     prihajanja v Slovenijo, vendar po Miklavčičevem in Blažičevem zaporu meje
                     protestno ni več prestopil. Ko so ju izpustili, mu pa prestopa niso dovolili.
                     Maja 1978 naj bi prišel na mednarodno srečanje pisateljev na Bledu. Pritožil se
                     je PEN klubu in Bogdan Pogačnik mu je odgovoril, da bodo podprli njegovo
                     udeležbo na Bledu, ocena o prestopu meje pa je prepuščena obmejnim organom.
                     Pahor se po takem odgovoru srečanja pisateljev ni udeležil. Bil je res
                     dosleden.</p>
               </div>
               <div type="div3">
                  <head>Epilog </head>
                  <p>V Epilogu Omerza navaja svoje zaključke, ki jih je deloma navedel že pri vsakem
                     poglavju. </p>
                  <p>1. Kampanja proti Kocbeku ob <emph>Premišljevanju o Španiji</emph> je bila
                     neprimerljivo blažja v primerjavi s poznejšimi. Preko križarstva, španskega
                     premišljevanja in dejanjske etape je načel ključna družbena in politična
                     vprašanja o optimalni obliki socialnega, političnega in družbenega sistema in s
                     tem v zvezi kapitalizma ali socializma/komunizma.</p>
                  <p>2. V zgodnejšem obdobju njegovega delovanja in vklapljanja v osvobodilni boj je
                     občudoval komunistično odločnost, energičnost, organiziranost in revolucionarni
                     fanatizem. »Mislil je, da bo s pomočjo komunistov preobrnil slovenski svet,
                     ustvaril novega človeka … da bodo torej komunisti prikladen instrument za
                     dosego srečnega konca slovenske (svetovne) zgodovine. V času vere v to utopijo
                     je bil celo pripravljen podpreti nasilje za dosego tega stanja, pod pogojem, da
                     imajo revolucionarni voditelji jasno vizijo ter utemeljene razloge in da torej
                     uporabo takih sredstev odtehta pravilno postavljen vzvišeni cilj.« (O., str.
                     552) V <emph>Odgovorih</emph> pa pravi, »da ni nobene veljavne teorije, ki bi
                     pavšalno določala žrtve svetovnozgodovinskega poslanstva in abstraktno
                     razpolagala s smrtjo sočloveka«. (O., str. 554) Okupacijo je imel za veliko
                     priložnost za dosego ciljev. Kocbek se tovarišiji ni nikoli odpovedal, ker bi
                     to zanj pomenilo zanikanje pomena, potrebnosti, pravilnosti in moralnosti
                     osvobodilnega boja, s tem bi njegovo življenje izgubilo ves smisel, on se pa
                     ima tako rekoč za od usode poklicanega. Ostaja pa Omerzu nerazumljivo Kocbekovo
                     voščilno pismo Titu, ko sta bila njegova tovariša v ječi. Glasi se: »Spoštovani
                     tovariš predsednik, prejmite, prosim Vas, moje občudovanje Vašega genija, moje
                     prisrčne čestitke ob Vašem visokem jubileju in mojo globoko zahvalo za skupno
                     doživetje poslednjih bitk, naše končne zmage in polaganje novih temeljev
                     Jugoslaviji.« (O., str. 560)</p>
                  <p>3. Kardelj in Kocbek sta si identično predstavljala novo družbo glede na
                     odpravo privatne lastnine proizvodnih sredstev in nestrankarski politični
                     sistem. Kocbek je razmišljal o nazorskem pluralizmu, Kardelj pa si je po vojni
                     izmislil pluralizem samoupravnih interesov pod partijskim nadzorom. Omerza
                     ugotavlja, da je kapitalizem učinkovitejši in da ni nič bolj demokratičnega,
                     kot je parlamentarna demokracija.</p>
                  <p>4. Zaradi zločinskega nasilja Komunistične partije nad pravimi, namišljenimi in
                     potencialnimi nasprotniki med vojno in še bolj po njej moramo moralno
                     »osvoboditi« boj slovenskega naroda proti okupatorju od stalinistično vodene
                     razredne revolucije. Že Kocbek v dnevniškem zapisu 12. novembra 1975 izraža
                     rezerviranost do komunističnega dela tega boja, kar utemeljuje s svojim
                     izkustvom, »ki je vedno znalo razlikovati med partijo in socializmom odnosno
                     med osvobodilno vojno in med partijsko revolucijo, ki ji sledita zakoniti
                     gospodarski kaos in politični duhovni ekskluzivizem«. (O., str. 556)</p>
                  <p>Nato Omerza navaja razlikovanje med obojim že pri krščanskem socialistu oziroma
                     zarjanu Francu Jezi, ki je sodeloval z OF, a je 1948 pobegnil v Trst. Obširno
                     predstavi njegov članek <emph>Sodobna </emph>
                     <emph>slovenska problematika</emph>, ki je izšel v tržaški reviji
                        <emph>Stvarnost</emph> decembra 1951 in februarja 1952 ter v zborniku
                        <emph>Stvarnost in svoboda</emph> 1952.</p>
                  <p>5. Kocbek se zelo negativno izraža o beli gardi oziroma o domobrancih. Omerza
                     predstavi tudi enako strupeno mnenje Franca Jeza v navedenem članku, torej iz
                     leta 1951. Naj tu navedem še del obširnega citata: »Danes lahko rečemo, da je
                     protikomunistično gibanje v Sloveniji sicer do neke meje pravilno ocenilo
                     komunistično nevarnost, popolnoma zgrešeno pa je nastopilo proti njej in je s
                     tem odločilno kompromitiralo ves protikomunistični odpor do današnjih dni. Boj
                     proti Osvobodilni fronti je pomenil … nastop proti osvobodilnemu
                     protifašističnemu boju vsega svobodoljubnega človeštva …« (O., str. 559)</p>
                  <p>6. Kocbek obsodi zločin nad vrnjenimi domobranci, isto je storil v članku Franc
                     Jeza, saj so naenkrat pobili 2 % moškega prebivalstva. Ker nočejo prevzeti
                     odgovornosti za poboje, se zavedajo, da gre za zločin. Kocbekovo razkritje je
                     pomembno, ker je bil udeleženec in funkcionar osvobodilnega gibanja. Nato
                     navaja mnenje Tineta Hribarja, da bi se zgodovina konec 20. stoletja drugače
                     odvijala, če Kocbek ne bi prisluhnil svoji vesti. Resnica o komunističnih
                     zločinih ne bi stopila v ljudsko zavest, Dušan Pirjevec ne bi napisal
                     dnevniških zapisov, Spomenka Hribar ne bi napisala <emph>Krivde in
                     greha</emph>, <emph>Prispevki za slovenski nacionalni program</emph> ne bi
                     mogli iziti 1987, ne bi prišlo do <emph>Tez za ustavo Slovenije</emph> 1988 in
                     ne bi prišlo do osamosvojitvenega gibanja. Za Omerza so to ugibanja, gotovo pa
                     je po njegovem mnenju vplival na Spomenko Hribar. </p>
                  <p>Naj zaključim predstavitev knjige še s svojimi mislimi. Svoje mnenje sem v več
                     primerih navedla ob posameznih Kocbekovih trditvah. Želim pa poudariti še
                     naslednje stvari: </p>
                  <p>Prvič, nerazumevanje spontanega protikomunističnega odpora na osvobojenem
                     ozemlju, ki je bil posledica konkretnih zločinov in ravnanja partizanov zaradi
                     njihovih revolucionarnih ciljev. Ljudje, ki so bili ogroženi ali niso hoteli
                     biti udeleženi pri tem, so se začeli umikati, skrivati in končno organizirati
                     brez pravega vodstva, potem ko so že dolgo prenašali teror. Po mnenju Kocbeka
                     in Jeza bi ga morali prenašati še naprej ali se priključiti partizanom, torej
                     pristati na lastno izničenje. Njihovo ravnanje pa lahko razlagamo tudi drugače,
                     in sicer kot spontan, pogumen moralni odpor proti boljševističnemu pohodu v
                     nemogočih okoliščinah okupacije in skoraj brez upa zmage. Pred končnim pomorom
                     je bila cela vrsta množičnih pomorov. Zato ideološke in sovražne ocene
                     protikomunističnega odpora s strani krščanskih socialistov niso v skladu z
                     resničnostjo in so tlakovale pot k zadnjemu velikemu zločinu. Osvobodilna
                     fronta s svojim protifašističnim in protinacističnim plakatom je bila vsaj od
                     ustanovitve VOS popolno orodje Partije, naj je hotela ali ne. </p>
                  <p>Drugič, kljub prizadevanju po razločevanju med narodnoosvobodilnostjo in
                     revolucijo praktično to ni mogoče, ker so bile vse glavne skupine za
                     revolucionarne družbene spremembe in za vse je bila okupacija priložnost, da
                     jih izpeljejo ne glede na žrtve. Partizani, ki so mislili samo na osvoboditev,
                     so lahko prav kmalu spoznali, za kaj gre, in včasih plačali to tudi z
                     življenjem, kot pravi Jeza. Da je bila revolucija v ospredju, je bilo zelo
                     očitno. Protifašistka in protinacistka Alma Karlin je po pobegu k partizanom
                     takoj opazila, kakšne so stvari v praksi (prim. Alma Karlin, Moji ljubljeni
                     topoli, Lj. 2007), čeprav Kocbek pravi, da se o revoluciji ni smelo
                     govoriti.</p>
                  <p>Tretjič, gotovo ne more biti odlika, da se smrtna stiska okupiranega naroda
                     izrabi za dosego revolucionarnih ciljev, naj se komu zdijo še tako visoki. Gre
                     za zločin.</p>
                  <p>Četrtič, prav nobene osnove ni, da bi osamosvojitev pripisovali tako
                     imenovanemu narodnoosvobodilnemu boju ali njegovi dediščini, saj so ortodoksni
                     partijci to misel zavračali, intenzivno pa je živela med izgnanci. Pomenila je
                     uresničenje starih sanj in prizadevanj več rodov Slovencev. Uspela pa je v
                     času, ko se je komunistična diktatura v Evropi v celoti sesipala, kar so nemara
                     uvideli tudi naši komunistični voditelji. Vse prizadevanje v tej smeri pri nas
                     je bilo le razklepanje objema totalitarizma, v katerega nas je pripeljala
                     revolucija. Ljudje iz tako imenovanega konservativnega tabora, ki so ohranjali
                     duhovno, kulturno in demokratično tradicijo, pa so se seveda veselili tudi
                     padca enoumja in možnosti, da bi lahko enakopravno zaživeli.</p>
                  <p>Petič, iz citiranega je razvidna protispravna naravnanost vodilnih komunistov
                     in nesprejemanje njihove negativne, tudi zločinske vloge v zgodovini, kar
                     rojeva neprestane konflikte.</p>
                  <p>Omerzova knjiga je zelo pomembna, ker prinaša dokumentarno gradivo, ki nam
                     pomaga razkrivati bolj resnično podobo naše preteklosti.</p>
               </div>
            </div>
            <div type="div2">
               <head>Slovenska narodna sprava</head>
               <docAuthor>Janko Maček</docAuthor>
               <div type="div3">
                  <p>Za poletni čas, ki ga nekateri imenujejo čas kislih kumaric, sem dobil domačo
                     nalogo. Pred menoj je diplomsko delo diplomantke ljubljanske Fakultete za
                     družbene vede z naslovom Slovenska narodna sprava v časopisju (1984-1997).
                     Čeprav sem glede na naslov že vnaprej vedel, da naloga ne bo lahka, me je
                     potem, ko sem prebral zajeten šop gosto popisanih listov, zaskrbelo, ali jo bom
                     sploh zmogel. Ali ne bi bili pusti jesenski in zimski dnevi bolj primerni za
                     analizo in komentiranje tako zahtevnega dela?</p>
                  <p>O slovenski razdvojenosti in spravi je bilo prelitega že veliko črnila. Kako je
                     nastal tako globok prepad med nami, da smo postali razdvojen narod, da je,
                     človeško gledano, postavljanje mostu preko tega prepada že vnaprej obsojeno na
                     neuspeh? Justin Stanovnik piše v knjigi Slovenija v senci nedokončane
                     preteklosti, da postaja vprašanje sprave vitalno vprašanje našega obstoja. »Če
                     ne bomo rešili temeljne sprtosti s seboj, ne bomo dosegli tiste duhovne
                     kulturne in politične polnosti, ki je potrebna za vzdrževanje zgodovinske in
                     biološke identitete. Dokler se bomo kar naprej spotikali ob stvari, ki nas bodo
                     spominjale, da smo se nekoč med seboj bojevali in ubijali, ne bomo mogli
                     misliti na eno slovensko stvar, ampak vedno na dve, in nevarno je, da ta
                     dvojnost postane način naše biti.«</p>
                  <p>V zadnjem času pogosto slišimo, da kriza, ki že nekaj časa pesti tudi našo
                     mlado državo, ni samo ekonomska, ampak tudi kriza vrednot, treba pa bi bilo
                     dodati, da tudi kriza zaradi naše nerazčiščene in nedokončane preteklosti. Kako
                     je mogoče, da naši mediji vedno znova z veliko zavzetostjo poročajo o grozotah
                     Srebrenice, Hudo jamo pa enostavno izključijo iz svojega programa? Seveda se
                     temu ne bi smeli čuditi, če je pa bila z najvišjega mesta v državi proglašena
                     za drugorazredno – nepomembno temo.</p>
                  <p>Ko je nastajalo omenjeno diplomsko delo o spravi, je bila strahotna resničnost
                     Hude jame še skrita za enajstimi betonskimi pregradami in po mnenju izkušenih
                     kalkulantov ni imela nobene realne možnosti, da prodre na dan. Toda dvajset let
                     po padcu berlinskega zidu so padle tudi pregrade Hude jame in slike njenih
                     grozot so obšle Slovenijo in svet. Ostale so še pregrade v glavah ljudi, ki so
                     hujše od tistih železobetonskih. Pri zdravljenju miselnih pregrad pa pomagajo
                     tudi taki pripomočki, kot je razprava, ki jo bomo obravnavali v današnjem Kako
                     se je začelo, čeprav morda sama po sebi nima tega namena. Zaradi omejenosti
                     dolžine prispevka se bomo osredotočili le na nekatera poglavja, druga pa morda
                     samo omenili. Naj to skromno razmišljanje sredi poletne vročine prispeva vsaj
                     delček k zdravljenju naše razdvojenosti.</p>
               </div>
               <div type="div3">
                  <head>Narodna sprava v eseju <lb/>Krivda in greh</head>
                  <p>Prvi stavki v uvodu diplomskega dela o narodni spravi se nam zdijo zelo
                     povedni, zato jih navajamo: »Narodna sprava že vse od leta 1984, ko je Spomenka
                     Hribar napisala esej Krivda in greh in v njem frazo prvič omenila, do današnjih
                     dni razburja in deli slovensko javnost. V odnosu do tega vprašanja, ki se
                     najtesneje povezuje s problemom partizanstva in domobranstva, so svojo
                     prepoznavnost v devetdesetih letih gradile celo slovenske politične stranke (in
                     jo do neke mere še vedno). Omenjena tema je bila zato dober vzvod za
                     mobilizacijo javnega mnenja bodisi na komunistično-partizanski strani, ki se je
                     povezala z levo politično opcijo, bodisi na domobranski strani, ki so jo
                     podpirale tako imenovane pomladne stranke.«</p>
                  <p>V uvodu tudi zvemo, da so bili podatki za razpravo pridobljeni z analizo
                     prispevkov, zbranih pod imenom »narodna sprava« v dokumentaciji Dela. To nam
                     vsaj delno pojasni, zakaj naša revija Zaveza, ki redno izhaja od leta 1991 in
                     je spravi izrecno namenjena, v celem diplomskem delu ni niti omenjena, kaj šele
                     da bi bil iz nje naveden ali povzet kak stavek.</p>
                  <p>Pojem narodna sprava naj bi torej leta 1984 v slovenski prostor uvedla Spomenka
                     Hribar z esejem Krivda in greh, ki naj bi izšel v Kocbekovem zborniku kot
                     spomin na eno leto prej umrlega pesnika in pisatelja. Zaradi partijske cenzure
                     je zbornik izšel šele leta 1987. Edvard Kocbek je že leta 1948, ko je izšel
                     njegov partizanski dnevnik Tovarišija, povzročil nezadovoljstvo partijskega
                     vrha. Ko je leta 1951 izšla zbirka štirih novel Strah in pogum, so sprožili
                     proti njemu val kritik, da v novelah s partizansko tematiko tako partizanom kot
                     domobrancem priznava enak delež krivde, kar je vsekakor nedopustno, in ga
                     prisilili, da se je odpovedal vsem političnim funkcijam ter za nekaj časa
                     onemogočili tudi njegovo delo na kulturnem področju.</p>
                  <p>Leta 1975, ko je v Trstu izšla knjiga Borisa Pahorja in Alojza Rebule z
                     naslovom Edvard Kocbek, pričevalec našega časa, se je Kocbek ponovno izpostavil
                     kot disidentski mislec. Ob tej priliki sta časopisa Zaliv in Naši razgledi
                     objavila intervju s Kocbekom, ki je bil pravzaprav odlomek iz knjige, v katerem
                     je pisatelj spregovoril o pobojih domobrancev po koncu druge svetovne vojne in
                     pozval k priznanju krivde. V partizanskem dnevniku Kocbek premišljuje o
                     nekakšnem prevrednotenju vrednot, s katerim je dobrobit skupnosti postala
                     pomembnejša od dobrobiti posameznika. Človeka je bilo dopustno ubiti že zgolj
                     zato, če je pripadal nasprotni strani, ne da bi presojali njegovo osebno
                     odgovornost. Z revolucionarnim prevrednotenjem vrednot je nastala nova
                     lestvica: Čist je tisti, ki gradi novi svet, pa čeprav pri tem greši, kriv pa
                     tisti, ki temu nasprotuje. Tako stališče je odobraval tudi Kocbek za čas, ko je
                     narod v nevarnosti. Kljub temu pa se je zavedal tragike vsake človeške smrti.
                     Po njegovem je tisti, ki ubije človeka nasprotne strani, kriv, vendar je to
                     blažena krivda, saj se je z njo resnično zavezal zgodovini in soljudem.</p>
                  <p>O tej blaženi krivdi razmišlja Hribarjeva v svojem eseju in v diplomskem delu
                     je to razmišljanje v zgoščeni obliki povzeto približno takole: Nihče ne more
                     ljudem, ki so krivi po nedolžnem, odvzeti njihovega nemira, in prav to je
                     njihova žrtev, ki so jo darovali celotnemu narodu – krivdo so vzeli nase, zato
                     da bo narodu lepše in bolje. Tudi zanje je prav to prevzemanje krivde brez
                     strahu in očitkov njihovo očiščenje. Hribarjeva nato na podlagi analize
                     Kocbekovih razmišljanj uvede še greh kot posebno kategorijo: »Krivda je nujna,
                     v greh se pa spremeni tedaj, ko se ta nujnost prekorači, ko se ubija zaradi
                     ubijanja. Ali zavoljo maščevanja!« Nato se vpraša, ali je bilo med vojno res
                     vse storjeno, da bi belo gardo zlomili brez bratomornega boja in brez
                     nesmiselnega uničevanja, ali je bil boj z belo gardo torej krivda (v primeru,
                     da je odgovor da) ali greh (v primeru, da je odgovor ne). In nato nadaljuje:
                     »In če je bilo res, med vojno, da se sovražnika ni mogoče niti rešiti niti ga
                     preoblikovati, temveč le uničiti, isti postopek po vojni nima enakega pomena in
                     opravičila. Pobiti ljudi brez sodbe kakor klavno živino, v tisočih kosih, je
                     zločin nad narodom! Ne samo nad tistimi, ki so ostali živi! Ni le greh nad
                     poraženci, temveč nad zmagovalci samimi. Nad nami. Če je bilo ubijanje med
                     vojno blažena krivda, po vojni nikakor ne more biti tako, kajti pobiti
                     domobranci so bili tudi del svojega, našega naroda. Kakor sta levica in desnica
                     roki enega telesa, tako so pobiti domobranci deli svojega, našega narodnega
                     telesa. Mojega telesa.«</p>
                  <p>Od Kocbeka je prevzeto tudi ločevanje med sveto jezo in sovraštvom: Če se ubija
                     zaradi svete jeze, je to blažena krivda. Sovraštvo pa je refleks nagona, z njim
                     lahko le rušimo, a ne moremo graditi. Sovraštvo se povezuje z grehom, do njega
                     pa pride zaradi popolne odveze osebne odgovornosti, ko si neka skupina uzurpira
                     oblast nad resnico, zgodovino, absolutnim. Človek se v tem primeru povsem
                     izgubi, postane neavtonomen, pomembni so le tisti, ki se takšni percepciji
                     sveta lahko prilagodijo. Tiste, ki se ne morejo, je dovoljeno eliminirati,
                     pobiti … Če ne gre drugače, če smo v boju, če tudi sami zastavljamo življenje
                     za nekaj, tedaj je vzeti življenje kljub vsemu blažena krivda, če pa to
                     storimo, ne da bi sami pri tem tvegali, po vojni na primer, potem je to greh,
                     kajti Bog je kaznovanje prihranil zase. Zato je bil poboj domobrancev po vojni
                     greh in zločin. Domobransko usodo moramo torej videti kot usodo sestavnega dela
                     slovenskega naroda in si jo iz potlačene zavesti priklicati pred oči. Jasna in
                     pogumna zavest bi zmogla tudi to, da se ne le prizna zločin, ampak tudi omogoči
                     svojcem obiskovati grobove, če že ne da se prekopljejo in pokopljejo na način,
                     ki je pri nas v navadi. »Ne zato, ker so bili domobranci, ampak zato, ker so
                     bili ljudje!« Nato Hribarjeva zapiše: »Sredi Ljubljane bi moral stati obelisk,
                     ki bi krikal v nebo o tragediji malega naroda, ki je v boju za svoj obstoj po
                     nedoumljivi človeški usodi postal obenem svoj lastni krvnik in kaznovalec. Na
                     tem obelisku naj bi preprosto pisalo: Umrli za domovino! Mi pa smo ostali in če
                     kot narod nismo zmožni vzeti nase vsega tega trpljenja kot trpljenja našega
                     naroda, tedaj tudi nismo sposobni končati državljanske vojne, ki nas je
                     zdesetkala.«</p>
                  <p>Na koncu eseja Krivda in greh je uveden pojem narodne sprave: »Prvo dejanje
                     narodne sprave je priznanje krivde, te naše velike krivde. Brez tega dejanja
                     Slovenci ne bomo nikoli stopili v čisto in jasno prihodnost,« pravi Kocbek
                     Pahorju. To bi bil prvi korak k narodni spravi v najbolj polnem smislu besede.
                     Ne k spravi z belogardizmom kot takim, temveč k spravi med ljudmi kot
                     ljudmi.</p>
                  <p>Pri gornjem navajanju vsebine eseja Krivda in greh smo se držali besedila
                     avtorice diplomskega dela. Seveda je esej Krivda in greh veliko bolj obširen.
                     Avtorica diplomskega dela je očitno imela pred očmi naslov Slovenska narodna
                     sprava v časopisju (1984–1997), zato je odločno omejila prostor za esej, ki pa
                     ga je vendar potrdila kot začetek slovenske sprave. V tej svoji racionalnosti
                     je seveda izpustila nekatere poudarke, ki bi bili za dobro poznavanje vsebine
                     skoraj nujni. Naj zato njenemu opisu po svoji izbiri dodamo nekaj stavkov: V
                     intervjuju z Borisom Pahorjem v knjigi Edvard Kocbek, pričevalec našega časa,
                     ki so ga 9. maja 1976 ponatisnili Naši razgledi, je Kocbek pri nas prvi
                     neprikrito javno spregovoril o poboju domobrancev. Skrivaj pa se je o tem
                     vendarle govorilo, saj izginotje več tisoč fantov in mož, v cvetu mladosti in
                     ustvarjalnosti, v malem narodu, kot je naš, ne more biti neopaženo. Poleg tega
                     je med našo emigracijo o tej narodni nesreči nastalo kar precej literature, ki
                     je kljub prepovedi po skrivnih poteh prihajala v Slovenijo, zbrana pa je bila
                     tudi v tako imenovanem bunkerju Narodne in univerzitetne knjižnice in vsaj
                     izbrancem dostopna. Seveda pa za kruto usodo domobrancev marsikdo ni vedel in
                     tako Hribarjeva v eseju zapiše tudi naslednje: »O tem poboju nisem prej, preden
                     je o njem spregovoril Kocbek, slišala ničesar. Udrla so se mi mirna in varna
                     tla pod nogami. Dolgo sem bila čisto zmedena. Je to sploh res? Je to sploh
                     mogoče? Nisem mogla verjeti. Še manj sem mogla razumeti in vzeti nase. Zbudila
                     sem se v zgodovino. Potem sem morala na dolgo in mučno pot. Začela sem se
                     spraševati, koliko ljudi je bilo pobitih? Na tisoče. Koliko? Deset, dvanajst,
                     trinajst, štirinajst, petnajst tisoč … Kdove, koliko jih je bilo zares?</p>
                  <figure>
                     <graphic url="slike_z_82/z_82_38.png"/>
                     <head>Boljševiške norme – požig</head>
                  </figure>
                  <p>
                     <emph>Mojbog, koliko je to ljudi</emph>! Koliko mladih fantov, mož in očetov in
                     sinov?! Koliko je bilo med njimi nedolžnih? Ne vemo. Sodbe in obsodbe ni bilo.
                     Kdo jih objokuje? Ne vemo. Kje je njihovo počivališče? Ne vemo. Kdo jim prižiga
                     sveče? Na grobu nihče. Njihovo grobišče je neznano. Kdo jim je izkopal grobove?
                     Jim je kdo izkopal grobove? Ali pa so pogreznjeni v kraške jame, da so
                     izginili, kakor da bi jih nikoli ne bilo. Vsega tega ne vem, vsega tega ne
                     vemo. Le eno je gotovo: vsa človeška zloba se je zbrala v odločitvi, da se ti
                     ljudje brez obtožbe in sodbe – in torej brez vsaj načelne milosti – kaznujejo s
                     smrtjo, in ves zločinski pogum, da se je to tudi dejansko izvršilo.« (Kocbekov
                     zbornik 1987, str. 33)</p>
                  <p>»Kdo so bili kaznovalci – maščevalci sicer nedvoumne belogardistične krivde? Ne
                     vemo. Kako so vzeli nase svoj greh? Ne vemo. Kako so doživeli svoje lastno
                     človeško očiščenje? Ali so ga sploh doživeli ali pa tega niso doživeli in svoj
                     greh opravičujejo z ne vem kakšno nujnostjo in svoj greh utemeljujejo,
                     ‘opravičujejo’ z novimi grehi zoper bližnjika? Si pilatsko umivajo roke, kakor
                     da krvi sploh ni bilo? Kakor da poboja sploh ni bilo? Kakor da umor zločinca
                     sploh ne šteje. O zločinu govorim; zločin nad zločincem je tudi zločin!«
                     (Kocbekov zbornik 1987, str. 46)</p>
                  <p>»Ko pravim, da je ta zločin začetek, to nikakor ne pomeni, da menim, da je to
                     dober začetek ali celo, da je bil nujen prav tak začetek. Začetek je bil,
                     razporen začetek. Samo dejstvo tega in takega poboja je gotovo opredeljevalo
                     naše povojno življenje tako v političnem kot v moralnem pogledu. Deset in več
                     tisoč družin, ki so objokovale svoje drage, ki so se vdrli v zemljo, je moralo
                     nekako preboleti te smrti. Tudi iz veličine tega preboletja, ,pozabe', raste
                     naš čas. Kdo bo izmeril njihovo trpljenje, ko niti niso vedeli – in ne vedo
                     danes, kje počivajo njihovi dragi? … Nikoli v vsem povojnem obdobju ta zločin
                     ni bil predstavljen – nismo si ga predstavili kot zločin, kot dejanje nad
                     narodom, ki ima svoje vzvode, svoj namen, svoj pomen. Nihče ni stopil pred svoj
                     narod rekoč: krivi smo, ker smo izvršili našo sodbo nad krivci bratomornih
                     zločinov; krivi smo, ker smo mislili, da moramo to storiti in smo to tudi
                     storili, ker smo tako hoteli končati sovraštvo, ki ga je spočela ta vojna.
                     Začeli bomo znova, povsem znova, na široko bomo odprli vrata v demokracijo,
                     naredili bomo vse, da se sovraštvo konča in da se nikoli več ne začne znova.«
                     (Kocbekov zbornik 1987, str. 56)</p>
                  <p>Verjamemo, da bo bralec sam pretehtal gornje stavke, pa vendar nekaj pripomb:
                     Zakaj taka gotovost o »nedvoumni« belogardistični krivdi? Res, da je zločin nad
                     zločincem tudi zločin, toda od kod pravica nekoga, ki ni bil nikoli obsojen,
                     zmerjati z zločincem? Ali ni to še en zločin nad njimi, nič manjši od uboja
                     samega?</p>
                  <p>Leta 2003 je izšla knjiga Viktorja Blažiča Semena razdora, ki pa v obravnavanem
                     diplomskem delu ni omenjena. Za našo razpravo je posebno zanimivo zadnje
                     poglavje te knjige z naslovom Senca slovenskega holokavsta, ki nas v začetku
                     seznani s sestankom vodilnih slovenskih partijcev, na katerem so razpravljali o
                     reviziji dachavskih procesov. Stane Kavčič je predlog revizije utemeljil s tem,
                     da so bili na teh procesih obsojeni samo komunisti in španski borci: »Nihče nas
                     ne more siliti, da bi odpirali tudi druga vprašanja; imamo vsa politična in
                     druga sredstva do naših razrednih sovražnikov, da jim zavežemo usta, kar se
                     tiče naših revolucionarnih postopkov. Torej zame ni sprejemljiva logika, češ,
                     če tu popustimo, bomo odprli plaz, tako da bi bilo vprašanje, kam bi to
                     pripeljalo.« (Semena…, str. 129) Kardelj, ki je tudi bil na sestanku, je
                     nasprotoval rehabilitaciji žrtev, saj bi postopek v zvezi s tem zahteval
                     odpiranje zgodovinskega gradiva oziroma prekinitev molka. Kardelj je v svoji
                     previdnosti in strahu celo svaril, da bi gradivo prišlo v roke sodišču, čeprav
                     je za sodnike veljalo nenapisano pravilo, da so pri svojih postopkih predvsem
                     upoštevali interese Partije.</p>
                  <p>Kljub vsej previdnosti pa je duh ušel iz steklenice. Spomladi 1975 je nenadoma
                     udarila novica, da je Kocbek v brošuri, ki je izšla v Trstu, obsodil pomor
                     domobrancev. Za mnoge, zlasti tiste iz mlajše generacije, je bila ta obsodba
                     prvo javno sporočilo, da se je to sploh zgodilo. Proti pričakovanju sta se
                     tedaj Kardelj in Partija odločila za objavo Kocbekove brošure: Naši razgledi,
                     glasilo partijske inteligence, so 10. aprila 1975 objavili celotno besedilo,
                     seveda s primernim komentarjem, ki naj bi služil kot vodilo na partijskih
                     sestankih. Obtožili so Kocbeka, da se je z nekaterimi sodelavci dal vpreči v
                     gonjo sovražne emigracije proti samoupravni socialistični stvarnosti. Zaključek
                     tega komentarja je menda vzet iz priložnostnega govora Mitja Ribičiča,
                     tedanjega predsednika republiške SZDL: »Naši delovni ljudje niso nikoli
                     dovolili sprejeti dialoga s politično emigracijo, saj med socialističnim
                     patriotizmom in narodnim izdajstvom ne more biti nobene pomiritve in sprave. V
                     pamfletu, ki je izšel v tržaškem Zalivu, pa je zapisano, da bi se moralo naše
                     revolucionarno vodstvo opravičiti pred belogardistično emigracijo, ker so
                     uničevali fašistične izdajalce v času okupacije, v zadnjih osvobodilnih
                     operacijah in v očiščevalnih akcijah naših varnostnikov v boju z banditizmom …
                     Seveda tako ne bomo ravnali (ne bomo se opravičili, op. J. M.) niti mi, ki smo
                     stopili v jesen življenja, niti mladi rod, ki prevzema zastavo naše revolucije,
                     ker bi to pomenilo razorožiti naše ljudstvo.« (Semena…, str. 134)</p>
                  <p>Blažič dodaja svojo razlago, da je bil pisec te označbe eden izmed visokih
                     funkcionarjev v oddelkih »naših varnostnikov« in je natanko vedel, za kakšne
                     operacije je šlo pri dogodkih, ki jih je označil za »očiščevalne akcije«.
                     Nobenega dvoma ni, da množično streljanje razoroženih ujetnikov, ki jih poleg
                     tega niso razorožili »varnostniki«, temveč jih je že razorožene izročila tuja
                     vojaška sila, ne spada med operacije, ki bi jih lahko označili kot očiščevalne.
                     »Tako grobe in brezvestne potvorbe so seveda zmožni – ko ti gledajo naravnost v
                     oči brez občutka, da lažejo – samo kadri, ki so vzgojeni in izšolani v
                     prepričanju, da tisto, kar sicer civilizirani svet razume kot resnico ali
                     ugotovljeno materialno dejstvo, nima nikakršne vrednosti po sebi, temveč je na
                     svetu samo zato, da služi ,stvari', obstajati pa sme le taka resnica, ki je ,v
                     funkciji' te stvari … Toda pravo poslanstvo te formulacije tiči v tem, da
                     obenem opravlja vlogo skrivalnice: z njo se namreč prikrijejo tista najbolj
                     obremenilna dejstva, namreč, da ta množica ni izginila v bojih, niti ne v
                     postopkih naglih vojaških sodišč, temveč je bila brez slehernega legalnega
                     postopka preprosto pomorjena, ne glede na mero kake osebne krivde.« (Semena
                     razdora, str. 136)</p>
                  <p>V svoji knjigi razmišlja Blažič tudi o eseju Krivda in greh. Razumljivo, da ga
                     zanima vse okrog tega eseja, saj je utemeljen na Kocbekovi brošuri, zaradi
                     katere je bil tudi sam preganjan in zaprt. Že po bežnem pregledu eseja začuti
                     pisateljičino zavzetost in natančnost: »Navedeni podatki o mogočem številu
                     žrtev – vrtijo se okrog števila petnajst tisoč – se pravzaprav ujemajo s
                     tistim, kar je bilo mogoče razbrati iz emigrantske literature, oziroma z oceno,
                     ki je kot podtalna, zaupna govorica krožila med ljudstvom … Kdor je torej hotel
                     o tem kaj vedeti, je vedel, seveda če se je za to posebej zanimal. Ni pa treba
                     posebej poudarjati, da je bila radovednost take vrste izpostavljena določenim
                     nevarnostim, če je v javnomnenjskem prostoru za vsebine te vrste trdo vladala
                     zapoved hermetičnega molka oziroma z zastraševanjem vzpostavljeni tabu … Tudi
                     samospraševanje o grobovih – o neznanih grobiščih, o prižiganju sveč, o kraških
                     jamah – kaže na dokaj stvarne podatke, ki jih očitno ni bilo težko dobiti,
                     kakor hitro se je zbudilo zanimanje zanje; tako podobo – da gre za preštevilna
                     skrita nahajališča, na katerih svojci skrivaj prižigajo sveče, in da gre za
                     kraške jame – so potrdile tudi terenske preiskave v zadnjem desetletju, ko je
                     prekletstvo nad temi kraji izgubilo svojo moč. Toda vprašanje, koliko mladih
                     fantov, mož in očetov in sinov, je tisto najdragocenejše med vsemi drugimi … Da
                     je iz tiste množice, iz tistih grozljivih številk znala uzreti naravno človeško
                     podobo, iz katere so se prikazali mladeniči s komaj poganjajočim puhom, pobje,
                     ki so v smrtni grozi še vedno klicali mater, pa družinski očetje s kopicami
                     otrok, in končno vsi, ki so bili obenem tudi bratje, možje, sinovi, zaročenci,
                     skratka ljubljene osebe.« (Semena razdora, str. 150)</p>
                  <p>Ruska pisateljica Jevgenija Ginzburg, ki je osemnajst let pretrpela v
                     Stalinovem taborišču na Kolimi, je kasneje v knjigi Krutoj maršrut izjavila, da
                     čuti dolžnost spregovoriti prav o vsem in s tem posvariti pred nadaljevanji in
                     ponovitvami takega početja. V svoji knjigi primerja Blažič ruske razmere z
                     našimi in ugotavlja, da pri nas ni take odprtosti. »Poskusi odgovorov se bolj
                     nagibljejo h kakemu zasilnemu, čimbolj neškodljivemu izhodu iz zagate, ali k
                     rešitvam, s katerimi se še vedno ostaja na svojem bregu, ki pa je obenem tudi
                     breg storilcev. Če je v sestavku Krivda in greh rečeno, da je breme
                     neizbrisnega dejstva o povojnih pomorih treba vzdržati, ,vzeti nase', je tu že
                     odsotnost zahteve po razkritju vse resnice, celotne faktografije o teh
                     dogodkih, odstopanje od te zahteve.« (Semena razdora, str. 154)</p>
                  <p>Ko Blažič v Krivdi in grehu naleti na idejo o zločinu kot začetku, se globoko
                     zamisli. Po njegovem to ne more pomeniti drugega kot sprejeti premišljeni,
                     zaukazani (ne spontani) množični pomor za nekakšen ustanovni dogodek ali kot
                     nekaj, kar naj bo razumljeno »kot groza, ki nas utemeljuje kot narod«. Res je
                     tudi ameriška država utemeljena z državljansko vojno oziroma z v njej doseženo
                     odpravo suženjstva. In kaj je nerazumljiva začetna groza pomorov prinesla nam?
                     Ali ni bil prav pomor domobrancev uvod v skoraj polstoletno dobo boljševiškega
                     totalitarizma? Čeprav je o eseju Krivda in greh ostalo še marsikaj
                     nedorečenega, je prav, da se sedaj lotimo naslednjega poglavja »naše« diplomske
                     naloge.</p>
               </div>
               <div type="div3">
                  <head>Zgodovinski pregled dogajanja <lb/>na Slovenskem med 2. svetovno vojno in
                     neposredno po njej</head>
                  <p>V začetku poglavja avtorica napoveduje, da bo skušala čim bolj objektivno
                     odgovoriti na vprašanja, okrog katerih so se v časopisju vrtele domala vse
                     polemike, povezane s slovensko narodno spravo. Naša pozornost pa bo namenjena
                     predvsem tistim, s katerimi ne bomo mogli soglašati.</p>
                  <p>Aprila 1941 so si ozemlje Slovenije razdelili Nemci, Italijani in Madžari.
                     Nemci so na svojem okupacijskem področju takoj prepovedali uporabo slovenščine
                     v javnosti in začeli s ponemčevanjem, h kateremu je spadalo tudi izseljevanje
                     duhovnikov, učiteljev in drugih zavednih Slovencev – tudi celih družin. Precej
                     Gorenjcev in Štajercev se je tedaj zateklo v Ljubljansko pokrajino, kjer je
                     bila italijanska okupacijska oblast bolj tolerantna. »Kasneje, ko se je
                     protiitalijansko razpoloženje v pokrajini kljub vsemu krepilo, so oblasti
                     začele z represivnejšo politiko, hkrati pa so se vedno bolj naslanjale na
                     tiste, ki so bili z njimi pripravljeni sodelovati.« – Mislimo, da je ta stavek
                     potreben komentarja. Razpoloženje med Slovenci je bilo od vsega začetka
                     protiitalijansko. Seveda neko »sobivanje« je bilo nujno. Začetne poklonitve
                     Italijanom in sodelovanje v sosvetu – verjetno je kaj od tega bilo tudi
                     nepotrebno – niso bile kolaboracija, ampak nujnost zaradi »sobivanja«, ki se mu
                     v trenutnih razmerah ni bilo mogoče izogniti. Ali je mogoče trditi, da so se
                     Italijani naslanjali na Slovence, ko so začeli z represivnejšo politiko, če so
                     pa požigali cele vasi in povsod streljali talce? Vsi so jim bili sumljivi, vsi
                     ribelli – uporniki. Slovenci so okupacijo odklanjali in zvečine verjeli v
                     končno zmago zahodnih zaveznikov.</p>
                  <p>Demokratični tabor, ki je v aprilu 1941 predstavljal Slovenijo, je takoj mislil
                     na odpor proti okupatorju in že maja 1941 je bila v okviru predvojne SLS
                     ustanovljena ilegalna Slovenska legija, kasneje pa še Sokolska in Narodna
                     legija. Namen vseh treh je bil oborožen odpor proti okupatorju, ko pride
                     primeren čas, v trenutni situaciji pa delovati strogo konspirativno in varovati
                     slovenska življenja in premoženje. Tudi od begunske vlade v Londonu, ko je bila
                     zveza z njo končno vzpostavljena, so prihajala opozorila, da je treba z
                     oboroženim odporom počakati do primernega trenutka.</p>
                  <p>»Na pobudo CK Kom. partije Slovenije je bila 27. aprila 1941 v Ljubljani
                     ustanovljena Protiimperialistična fronta; v njej so bili poleg Komunistične
                     partije še krščanski socialisti, sokoli in kulturniška skupina. Ključna točka,
                     ki je združevala te skupine, je bila nujnost takojšnjega upora proti
                     okupatorju, sicer pa so se skupine načelno strinjale tudi glede nezadovoljstva
                     z družbenimi in socialnimi razmerami pred vojno in glede ureditve narodnega
                     vprašanja.» Kot dopolnilo tem stavkom iz diplomskega dela povejmo, da je
                     Kardelj že oktobra 1940 na konferenci jugoslovanskih komunistov v Zagrebu
                     povedal, da bodo šli v protifašistični boj samo pod pogojem, če ga bodo lahko
                     spremenili v socialistično revolucijo in če bodo koristili Sovjetski zvezi.
                     Angela Vode je bila leta 1940 izključena iz partije, ker je kljub prepovedi
                     nasprotovala nemško-sovjetskemu paktu in svarila pred nacistično nevarnostjo. V
                     prvi medvojni številki Slovenskega poročevalca se Boris Kidrič v članku Naša
                     nesreča in naša vera sprašuje, kdo je kriv naše katastrofe (okupacije) in
                     našteva, da imperializem, najbrutalnješa oblika kapitalizma, nemški in
                     italijanski kapitalistični grabežljivci, angleški in ameriški imperialisti,
                     predvsem pa naša domača kapitalistična gospoda. »V zaupanju na moč našega
                     proletariata je treba odločno obračunati z izdajalskim meščanskim vodstvom.
                     Naša vera pa temelji na obstoju socialistične države – Sovjetske zveze, ki je
                     up delovnega človeštva …« Tudi v temeljnih točkah osvobodilnega boja, ki jih je
                     sprejel plenum tedaj še Protiimperialistične fronte, je revolucionarna nota
                     močno poudarjena: Osvoboditev je mogoča samo na ruševinah imperializma. Brez
                     boja proti izdajalski lastni imperialistični gospodi se slovenski narod ne more
                     osvoboditi! (Lešnik, Rdeče in črno, str. 19) – Torej spodbujanje in priprava za
                     revolucijo v času tuje okupacije, izkoriščanje tega usodnega časa za obračun z
                     domačimi političnimi nasprotniki in vzpon na oblast.</p>
                  <p>»Do oboroženega odpora pa je (tudi ali predvsem zaradi prej obstoječega
                     sporazuma med Hitlerjem in Stalinom) prišlo šele po napadu na Sovjetsko zvezo,
                     22. junija 1941. Takrat je vojaška komisija KPS postala Vrhovno poveljstvo
                     slovenskih partizanskih čet, PIF pa se je preimenovala v OF – Osvobodilno
                     fronto slovenskega naroda in pozvala k oboroženemu boju proti okupatorju.« Ali
                     ni tudi iz teh stavkov razvidno, kdo je od začetka vodil in usmerjal slovenske
                     partizane? Ta slika se še spopolni, če upoštevamo, da so partizanske enote že
                     zgodaj dobile politkomisarje, ki so praviloma vsi bili komunisti. Podatek, da
                     je bilo tedaj v Sloveniji le okrog 1000 komunistov in da je večina partizanov
                     bila vernih, tega dejstva, da so namreč celotno partizansko gibanje od vsega
                     začetka vodili komunisti, ne more spremeniti.</p>
                  <p>»Septembra 1941 se je Vrhovni plenum OF preimenoval v Slovenski
                     narodnoosvobodilni odbor (SNOO),« ki je kmalu po imenovanju izdal Odlok o
                     zaščiti slovenskega naroda in njegovega gibanja za osvoboditev in združitev. S
                     tem odlokom je bila »uzakonjena« že prej ustanovljena Varnostno obveščevalna
                     služba OF in monopolizirana pravica do upora proti okupatorju; odslej je v
                     smislu tega odloka imela to pravico samo še komunistična partija oziroma njena
                     OF. »VOS je 15. avgusta 1941 ustanovila KP za boj proti ideološkim nasprotnikom
                     in za njihovo likvidacijo. Vosovski likvidatorji so že leta 1941 ubili
                     približno 100 ljudi.«</p>
                  <p>Kdor trdi, da bi slovenski demokratični tabor lahko organiziral svojo
                     rezistenco in s tem onemogočil komunistični monopol nad uporom proti
                     okupatorju, ne upošteva ali ne pozna razmer, ki so nastale po Odloku o zaščiti
                     slovenskega naroda. Dopuščamo, da je del krivde za to tudi v počasnosti
                     demokratične strani pri organiziranju lastne rezistence, s čimer je bila
                     iniciativa popolnoma prepuščena komunistom. Pa vendar: Fanouša Emmerja, ki je
                     že v prvih mesecih okupacije navezal stike z bivšimi jugoslovanskimi oficirji
                     in podoficirji – v Ljubljani oziroma v Ljubljanski pokrajini jih je bilo preko
                     1000 – je VOS likvidirala 4. decembra 1941, češ da je sodeloval z gestapom.
                     Sredi marca 1942 so Italijani na pobudo komunistov večino bivših oficirjev in
                     podoficirjev odpeljali v internacijo in s tem bistveno zmanjšali možnost za
                     razvoj nekomunistične rezistence.</p>
                  <p>6. aprila 1942 je bila sprejeta ustanovna listina Slovenske zaveze, ilegalne
                     »koncentracije« demokratičnih strank, o kateri avtorica diplomske naloge
                     zapiše, da »je skušala s svojim programom in s svojo organizacijo vzpostaviti
                     alternativo OF in je zato celo imela predvideni dve mesti za komuniste«. V
                     pismu, ki so ga 22. maja 1942 Mačkovšek, Šolar in Šuklje poslali v London, med
                     drugim piše sledeče: »Edina politična sila, ki je še ostala izven
                     koncentracije, so komunisti. Tudi njim so odprta vrata, če bi mogli vsaj do
                     časa, ko bo zagotovljena politična svoboda, zapostaviti svoje strankarske
                     koristi in spoznati, da v dobi sovražne okupacije krvavo obračunavanje med
                     narodom in teroriziranje neoboroženega naroda v resnici koristi samo
                     sovražniku.« (Dosje Mačkovšek, str. 147)</p>
                  <p>Pomislimo, da je to pismo nastalo, ko so bile likvidacije, ki so jih izvajali
                     VOS in partizani, že v polnem razmahu. Obravnavano diplomsko delo o tem takole
                     poroča: »Na osvobojenem ozemlju pa je prišlo tudi do samovoljnih
                     revolucionarnih dejanj … Takšno ravnanje je vodstvo OF obsodilo, kajti kmalu je
                     postalo jasno, da se ljudje obračajo proč od njihove organizacije. Nasilje so
                     označili za ,vojvodstvo posameznih samovoljnih poveljnikov, ki jim je uspeh v
                     ofenzivi stopil v glavo in so prezgodaj začeli z revolucijo'.« Ali je mogoče,
                     da bi okrog 1000 pomorjenih, med njimi cele družine, bilo posledica samovolje
                     posameznih preveč zagnanih komandantov? Ali ni to konkreten dokaz, da je bil
                     cilj partije odstranjevanje idejnih in političnih nasprotnikov, z drugo besedo
                     revolucija? Torej se je revolucija začela že leta 1941 oziroma 1942 in je treba
                     tudi medvojne pomore smatrati za zločin, ne pa za »blaženo krivdo«.</p>
                  <p>»Revolucionarni teror na eni strani in mehka italijanska politika na drugi sta
                     na Dolenjskem in Notranjskem spomladi 1942 povzročila nastanek vaških straž.
                     Obrambo pred komunizmom so katoliški duhovniki, ki so imeli velik vpliv na
                     javno mnenje prebivalstva, v večini podprli, razvoja dogodkov pa so se
                     razveselile tudi italijanske oblasti. Vaške stražarje so začele izdatno
                     podpirati, že poleti pa so jih kot prostovoljno protikomunistično milico (MVAC)
                     vključile v svoj vojaško-upravni sistem. V MVAC so vključili tudi do tedaj
                     ilegalni četniški štajerski bataljon. Konec leta 1942 je bilo v vaške straže
                     vključenih že več kot 4.500 ljudi.« Precej čuden opis. Bolj prav bi bilo reči,
                     da so vaške straže nastale zaradi partizanskega terorja in neučinkovite
                     italijanske zaščite oziroma represalij nad nič krivimi ljudmi. Prve vaške
                     straže so nastale popolnoma spontano zaradi nevzdržnega nasilja in so bile
                     oborožene z ilegalnim orožjem od aprila 1941 (na primer Sv. Vid nad Cerknico in
                     Loški Potok), vendar niso vzdržale. Prva vaška straža, ki so jo dovolili tudi
                     Italijani, je nastopila 17. julija 1942 v Šentjoštu. Zanjo in tudi za druge
                     vaške straže bi težko rekli, da so se jih Italijani razveselili. Ko so
                     šentjoški stražarji po partizanskem napadu ostali skoraj brez municije,
                     Italijani iz nekaj kilometrov oddaljenega Horjula kljub celonočnemu streljanju
                     in požaru, ki je bil viden daleč naokoli, niti drugi dan niso prišli pogledat.
                     Ker Italijani vaškim stražam niso zaupali, so jim dajali slabo orožje, niso
                     dovolili večjih enot in podobno.</p>
                  <p>»KP je februarja 1943 organizirala sejo Izvršnega odbora OF, na kateri je
                     izpostavila, vprašanje enotnosti v OF. 1. marca 1943 je bila podpisana t.i.
                     Dolomitska izjava, v kateri je bilo določeno, da pripada KP kot predstavniku
                     delavcev, najnaprednejšega družbenega razreda, avantgardna vloga v OF,
                     preostale skupine pa so se morale odreči lastnemu političnemu delovanju.«
                     Dejansko je bilo delo OF od vsega začetka vodeno in kontrolirano od KP. Več
                     vidnih sopotnikov OF je že pred Dolomitsko izjavo pristopilo h KP.</p>
                  <p>»8. septembra 1943 je Italija kapitulirala. Glavni štab je tedaj izdal ukaz, da
                     je treba belo- in plavogardiste razorožiti, voditelje in organizatorje zapreti,
                     ,zapeljane' pa pozvati, naj se priključijo partizanom. Poleg tega je CK
                     okrožnim in rajonskim komitejem KPS naložil, naj v mestih in naseljih
                     vzpostavijo oblast OF, mobilizirajo vse za boj sposobne moške od 17. do 45.
                     leta in z njimi zasedejo mesta. Partizansko gibanje je tedaj postalo še
                     številčnejše in samo na Primorskem je nastalo več kot 30 bataljonov, med njimi
                     italijanski Garibaldi. – Belo- in plavogardisti so že pred kapitulacijo Italije
                     poskušali preiti v ilegalo, da bi zaveznike pričakali kot slovenska narodna
                     vojska. Takrat je prišlo tudi do poskusov skupnega nastopa s partizani proti
                     okupatorju, a sta bili obe strani preveč nepopustljivi, da bi se to lahko
                     uresničilo. Namesto tega so se vneli krvavi boji in partizani so četnike hudo
                     porazili pri Grčaricah, enote MVAC pa pri Turjaku. Veliko zajetih se je
                     pridružilo NOB, ostali pa so kasneje postali del domobranskih enot.«</p>
                  <p>To je vse, kar nam diplomsko delo, ki je napovedalo odgovore na vprašanja,
                     povezana z narodno spravo, pove o dogodkih ob kapitulaciji Italije. Kakšni so
                     bili tisti poskusi skupnega nastopa proti okupatorju? Krvavi boji se niso
                     vneli, ampak so jih začeli partizani s podporo Italijanov. Četniki so v
                     Grčaricah mirno in seveda zaman čakali na okrepitev iz Like, ko so jih obkolile
                     partizanske brigade. Taktika četnikov je bila že pred tem, da se čimbolj
                     izogibajo spopadom s partizani. Ko so bili v Grčaricah napadeni, so se branili,
                     toda granate italijanskih topov so njihov odpor kmalu zlomile. In kako so
                     ravnali z njimi po vdaji? Kako so jih gnali v Kočevje in postrelili v Mozlju?
                     Vaške straže na Turjaku so se držale navodil o nenapadanju partizanov in zaprte
                     v gradu čakale, da so jih obkolili in s pomočjo italijanskih topničarjev
                     prisilili k vdaji. In potem? Delček tiste groze kaže slika, kako jih
                     privezujejo na vrv. Več kot 600 tako zvezanih so gnali nato v Velike Lašče, 28
                     ranjencev pa pred gradom postrelili. Kdo je začel boje pri Novi vasi na Blokah,
                     v Begunjah pri Cerknici, v Pudobu? Zakaj Jelendol, Travna gora in Mačkovec v
                     diplomskem delu niso niti omenjeni? Kaj naj rečemo o stavku: Veliko zajetih se
                     je pridružilo NOB, ostali pa so kasneje postali del domobranskih enot?!</p>
                  <p>Gregor Tomc v knjigi Rdeče in črno, ki jo diplomsko delo nekajkrat navaja,
                     priznava, da je usmeritev partizanske vojske najprej določal revolucionarni in
                     šele nato osvobodilni naboj in v zvezi s tem citira odstavek iz članka A. Rota
                     Odgovor Ivanu Janu v Novi reviji leta 1990. Navajamo: »Kolaboracija, izdajstvo
                     vpijete sedaj. Pozabili pa ste na kolaboracijo, ki je bila vzpostavljena med
                     vrhovi partizanske in italijanske, nato pa tudi nemške vojske. Sestanek
                     generala Guida Cerutttija v Dolenjskih Toplicah s poveljstvom partizanske
                     vojske je obrodil obilne sadove – zdravil na pretek, Dolenjska je mesece
                     kadila, čikala in njuhala italijanski tobak … Spomnite se malo na Turjak. Kdo
                     je kolaboriral s kom? Kdo je vodil tanke, kdo streljal s topovi po branilcih?
                     Isti borci za slovensko svobodo – Italijani.« (Rdeče in črno, str. 153)</p>
                  <p>V jeseni 1943 je bilo ustanovljeno Slovensko domobranstvo. Na osmih straneh
                     poročila o domobranstvu najdemo v nalogi le malo pozitivnih podatkov, pač pa
                     take, da so bila »Rupnikova prepričanja zelo skrajna in precej podobna
                     nacifašističnim«, da je poleg domobrancev pri obračunavanju s partizani poslej
                     sodelovala tudi Črna roka, da so domobranci ujete partizane izročali Nemcem,
                     vendar so včasih z njimi tudi sami obračunali in eno takih mest je bil Sv. Urh
                     ter podobno. Po mnenju Gregorja Tomca je bilo glavno določilo domobrancev
                     antikomunizem. Pripadnost katoliški religiji jih po njegovem ni mogla čvrsto
                     povezovati, saj jo je njihov liberalni del odklanjal, prav tako ne
                     nacionalizem, ki ga je pod vprašaj postavljala kolaboracija z okupatorjem.
                     Zmedeno in neresnično je poročilo naloge o odnosu med domobranci in četniki:
                     »Kolaboracijo bi torej lahko razumeli zgolj kot taktično dejanje, če bi se
                     domobranci v določenem trenutku odločili za samostojen nastop proti okupatorju.
                     Poleg tega so z Nemci kolaborirali tudi pri preganjanju četnikov. Ti ne le, da
                     niso bili komunisti, ampak so se lahko sklicevali na status jugoslovanske
                     vojske. (V Grčaricah partizani tega niso upoštevali. Op. J. M.) Domobranski
                     org. štab je poleti 1944 zaradi vse pogostejših samovoljnih odhodov v ilegalo
                     celo zagrozil s smrtno kaznijo za take primere.« Gregor Tomc to razlaga tako,
                     da so jih k temu silili Nemci, verjetno pa zaradi stalne kolaboracije niso več
                     razločevali med legitimnim in nelegitimnim delovanjem. Res pravo »nakladanje«!
                     Večina domobrancev, z izjemo ozkega kroga okrog Rupnika, je četnike podpirala
                     in z njimi sodelovala. Ukrepi zaradi odhodov v ilegalo so bili nujni zaradi
                     Nemcev. Kdo je obsodil na smrt polkovnika Peterlina, ki je kot šef
                     domobranskega štaba ves čas delal za zahodne zaveznike? O domobranski prisegi
                     se naloga razpiše na dveh straneh, mi pa o tem vsiljenem dogodku ne bi
                     izgubljali besed. Dejstvo je, da so nasprotniki domobrancev to zadevo na debelo
                     izkoristili za svojo propagando.</p>

                  <figure>
                     <graphic url="slike_z_82/z_82_39.png"/>
                     <head>Boljševiške norme – umor</head>
                  </figure>
                  <p>Nedvomno je bil povojni poboj domobrancev in drugih resničnih ali domnevnih
                     nasprotnikov novega reda neprimerno usodnejši od domobranske prisege, pa vendar
                     mu diplomantka kljub napovedi, da bo obravnavala predvsem vprašanja v zvezi z
                     narodno spravo, nameni komaj toliko prostora kot prisegi. Z ozadjem in vzroki
                     pobojev opravi v dveh stavkih: »Razmere po vojni so bile zelo kaotične in
                     grozila je celo vojna med samimi zavezniki, zato se je nova revolucionarna
                     oblast bala za mesto, ki si ga je pridobila med vojno. Temu sta se pridružila
                     še sovraštvo in maščevalnost do svojih vojnih nasprotnikov, vse skupaj pa je
                     privedlo do povojnega poboja 10.000 – 15.000 ljudi brez sodnih procesov.«</p>
                  <p>Na podobno kratek način opravi diplomsko delo tudi s celotnim obdobjem
                     1945–1984: Obnova uničene domovine, reševanje vprašanja meja, agrarna reforma,
                     informbirojevski spor, ki je pripeljal do odpiranja proti zahodu in
                     gospodarskih reform. »Slovenija med vsemi šestimi republikami se je najhitreje
                     približevala tržnemu gospodarstvu in socialne razlike so se zmanjšale, kar je
                     delavstvo pozdravilo kot uveljavljanje pravičnejše družbe in podpiralo politiko
                     KPS.« Reformno strujo v Sloveniji je predstavljal Stane Kavčič, ki pa je bil
                     leta 1972 odstavljen.</p>
                  <p>Razmeram v Sloveniji v letih 1984 do 1997 namenja naloga kar 18 strani. Čisto
                     na koncu tega poglavja je pod naslovom Medijske razmere 1984–1997 naveden
                     seznam pomembnih časopisov, ki so izhajali v tem obdobju. Revijo Zaveza v tem
                     seznamu zaman iščemo, medtem ko takoj najdemo revijo Borec, saj je začela
                     izhajati že leta 1949 in se je iz revije za ohranjanje revolucionarne tradicije
                     preoblikovala v revijo za zgodovino, literaturo in antropologijo; brez težave
                     najdemo tudi TV-15 naš tovariš: glasilo Zveze združenj borcev NOV in Zveze
                     rezervnih vojaških starešin Slovenije z razlago, da se je tako imenovalo od
                     1963 do 1987, nato je imelo naslov TV-15: časopis borcev NOB, od leta 1991 pa
                     izhaja kot Svobodna misel.</p>
               </div>
               <div type="div3">
                  <head>Narodna sprava v slovenskem časopisju</head>
                  <p>Končno smo vendarle prišli do poglavja, po katerem ima naslov tudi celotno
                     diplomsko delo. Zaradi omejenosti s prostorom bomo vzeli pod drobnogled le
                     nekaj važnejših točk in jim po potrebi dodali kako pripombo.</p>
                  <p>Vse se je začelo leta 1984, ko je Spomenka Hribar napisala esej Krivda in greh
                     in v njem obsodila povojne poboje ter predlagala, naj bi umrlim partizanom in
                     domobrancem postavili skupni obelisk z napisom: Umrli za domovino. Takratne
                     oblasti so ostro reagirale, izid zbornika z esejem je bil prepovedan, v
                     časopisju pa so njeno pisanje zavrnili z argumentom, da z izdajalci ne more
                     biti sprave in da so s kolaboranti na podoben način obračunali tudi v drugih
                     državah, na primer v Franciji. Javnost tedaj za povojne poboje na splošno še ni
                     vedela in v interesu Partije je bilo, da tako tudi ostane.</p>
                  <p>V letu 1985 je bilo na temo sprave objavljenih 27 člankov. Borci so v tem
                     videli poskuse razvrednotenja NOB, Društvo slovenskih pisateljev je Hribarjevo,
                     ki je bila 28. maja 1985 izključena iz Zveze komunistov, podprlo. V novembrski
                     številki Nove revije je potem kljub vsemu objavila svoj članek 2 Zapisnika in
                     razložila svoje poglede na spravo. V letih 1986 do 1989 je izšlo na temo sprave
                     le 32 člankov, vendar pa je med njimi bilo vedno več takih, ki so spravo
                     zagovarjali. V razpravo se je vključil tudi Stanislav Klep in med drugim
                     zapisal, da bi poleg drugih dejstev morali upoštevati tudi »privrženost – našo
                     in mojo – Velikemu bratu in vzoru. Te dejanskosti ni mogoče prezreti. Vsaj jaz
                     je ne morem, ker sem tudi sam razlagal njen nauk, nekaj tudi iz zgodovine VKP/b
                     (Vsezvezne kom. partije boljševikov), ki sem jo poleg nabojev za brzostrelko
                     zvesto nosil v svoji komisarski torbi.« (Delo, 1. 3. 1986)</p>
                  <p>Leta 1987 je v Mariboru vendarle izšel Kocbekov zbornik, z njim pa tudi spis
                     Krivda in greh. To leto je posebej pomembno zaradi izida 57. številke Nove
                     revije, v kateri je bil tudi članek Hribarjeve Avantgardno sovraštvo in sprava.
                     Klep in Hribarjeva sta se zavzela za posaditev lipe sprave na Žalah in povabila
                     k žalni slovesnosti 27. junija v spomin tistim, ki so bili maja 1945 v Vetrinju
                     izročeni jugoslovanskim oblastem in nato pomorjeni.</p>
                  <p>Novembra 1989 je bil v Sloveniji uzakonjen večstrankarski sistem. Januarja 1990
                     so slovenski predstavniki protestno zapustili 14. kongres ZKJ v Beogradu.
                     Aprila so bile prve večstrankarske volitve, na katerih je s 54 % glasov zmagala
                     združena opozicija Demos, Slovenija je začela uriti teritorialno obrambo in na
                     plebiscitu 23. decembra 1990, ki se ga je udeležilo 93 % upravičencev, jih je
                     95 % glasovalo za slovensko samostojnost. V letu 1990 je bilo objavljenih kar
                     188 prispevkov o spravi in le 11 avtorjev ji je še nasprotovalo. Vse več je
                     bilo mnenj, da na političnem področju sprava ni nič drugega kot demokracija.
                     Spomenka Hribar je ob neki okrogli mizi dejala: »Kaj je sprava? Na družbeni
                     ravni je to strpnost do drugače mislečih, v političnem smislu pa demokracija.«
                     (Dnevnik, 10. 2. 1990) France Bučar je ob izvolitvi za predsednika nove
                     skupščine napovedal konec državljanske vojne.</p>
                  <p>Preprosta kmečka pamet ve, da sta za pobot, za spravo vedno potrebni dve
                     strani. V vsej tej poplavi črk in besed pa vidimo samo eno stran. Seveda, saj
                     do uzakonitve večstrankarskega sistema druge strani ni smelo, ni moglo biti.
                     Ali naj bi »strpnost do drugače mislečih« pomenila, da bodo svojci pobitih v
                     Kočevskem rogu in na drugih moriščih strpni in ne bodo spraševali, kdo so
                     njihovi morilci? Kako naj mati, ki so ji umorili pet sinov, strpno sprejme
                     razlago, da so bili pač krivi, ker so sodelovali z okupatorjem, ko pa ve, da to
                     ni bilo res! Ali naj bo zadovoljna že s tem, da jim sme pred breznom prižgati
                     svečko? </p>
                  <p>5. marca 1990 je predsedstvo SR Slovenije objavilo Izjavo o narodni in
                     državljanski umiritvi, ki jo je povzelo tudi časopisje. Ta izjava je seveda
                     bila v skladu s siceršnjo politiko KPS, ki je želela polemiko o spravi utišati.
                     V časopisih je večina avtorjev, tudi Spomenka Hribar, izrazila zadržanost glede
                     iskrenosti izjave predsedstva. Na veliki četrtek 1990 je Dnevnik objavil
                     prispevek, v katerem je nadškof Alojzij Šuštar ponovil besede svojega
                     predhodnika iz leta 1977 o odpuščanju: »Vse, kar se je v imenu krščanske vere
                     krivic zgodilo, obsojamo, kakor smo obsojali med vojno in je obsojalo tudi
                     tedanje cerkveno vodstvo – in v imenu krivcev prosimo odpuščanja.« (Dnevnik,
                     21. 4. 1990) S tem je soglašala tudi Slovenska škofovska konferenca, ki je v
                     času Izjave predsedstva izdala svojo izjavo o narodni spravi. Najvažnejša
                     pripomba na te cerkvene izjave je tedaj bila, zakaj cerkvena stran ne prevzame
                     soodgovornosti za kolaboracijo.</p>
                  <p>»Časopisje je v tem času postalo povsem odprto tudi za bivše domobrance ali
                     njihove privržence, ki so uredništvom začeli pošiljati svoja pisma. Ta so bila
                     sprva še precej umirjena in resnično v spravnem duhu (na primer pisanje Justina
                     Stanovnika v tem letu), sčasoma pa so postajala vse napadalnejša in so hotela
                     vsiliti svojo resnico.« (Diplomsko delo, str. 73) Peter Urbanc iz Kanade je
                     tako na primer napisal, da je zanj sprava priznanje, da so za državljansko
                     vojno krivi partizani in njihov teror nad ljudmi v letih 1941 in 1942, ter
                     obžalovanje tega. (Delo, 29. 9. 1990) </p>
                  <p>Junija 1990 so časopisi pisali o pripravah za spravno slovesnost v Kočevskem
                     rogu. V začetku julija je tudi Komisija pravičnost in mir izdala nekaj smernic
                     v zvezi s spravno slovesnostjo. Združeni ob lipi sprave so sestavili predlog
                     deklaracije o narodni spravi in ga poslali v parlament, objavili pa so ga tudi
                     časopisi. Slovesnost v Kočevskem rogu je bila 9. julija 1990: najprej
                     nadškofova maša in simbolni pogreb ter molitve za vse žrtve vojne, nato pa
                     govor predsednika Kučana in besede pesnikov. Predsednik Kučan in nadškof Šuštar
                     sta si simbolično segla v roko. Časopisi so o slovesnosti poročali, vendar pa
                     se niso potrudili, da bi posegli v njeno bistvo. – V avgustu 1990 se je v Delu
                     začela polemika o Kardeljevem ukazu, ki ga je oktobra 1942 poslal Glavnemu
                     štabu: Belo gardo uničujte neusmiljeno! Na to temo, ki se je kmalu spremenila v
                     obračunavanje med posameznimi avtorji, je bilo potem do začetka novembra
                     objavljenih kar 33 pisem. </p>
                  <p>V letu 1991 je bilo zaradi drugih prelomnih dogodkov (osamosvojitev, 10-dnevna
                     vojna, diplomatski boj za priznanje Slovenije) vprašanje narodne sprave v
                     ozadju. Delova Sobotna priloga je 18. aprila 1991 objavila prispevek Spomenke
                     Hribar Zaustaviti desnico: »Zdaj je pomembno, da se ustavi pretiran pohod
                     desnice, ki je do neke mere razumljiv, saj je odziv na dolgo obdobje
                     prisiljenega molka, vendar hkrati tudi škodljiv – tudi za narodno spravo.«
                     Združeni ob lipi sprave so tudi v tem letu priganjali k sprejetju svoje
                     deklaracije, ki pa sta jo zavrnili tako borčevska organizacija kot Nova
                     Slovenska zaveza. V letih 1992 in 1993 je izšlo po 44 člankov o narodni spravi.
                     Nadaljevala se je razprava, kaj naj sprava pomeni. Spomenka Hribar je vztrajala
                     pri tem, da je protikomunistična struja postala preveč »fundamentalistična«,
                     odobravala je zmago LDS in grajala Cerkev, češ da spodbuja sovraštvo.</p>
                  <p>V letu 1994 je bilo objavljenih 78 prispevkov in nadaljevali so se stari
                     argumenti ene in druge strani. Tako je na primer predsednik škofjeloške
                     borčevske organizacije zapisal, da so bile likvidacije za tiste čase edino
                     primeren in nujen ukrep proti kontrerevoluciji, na drugi strani pa je Božidar
                     Fink menil: »Dokler ne bo spoznanja in priznanja, da je bilo v komunizmu leglo
                     vse verolomnosti in izdajstva na Slovenskem, tako dolgo ne bo moralne
                     integracije in ne pravega miru.« (Delo 11. 6. 1994) Na prispevek Hribarjeve
                     Strah pred svobodo v Delu 31. 12. 1993 je prišlo kar 23 odzivov in nekateri so
                     bili prepričani, da je bila sprava le del projekta sestop z oblasti: »V
                     projektu sprave tiči cinizem postkomunistične mentalitete, taktika ohranjanja
                     pozicije moči in privilegijev. Predlog za spravo lahko da le žrtvena stran, če
                     to sploh ima za moralno upravičeno in seveda s svoje pozicije še mogoče.«
                     (Železnikar, Delo 5. 2. 1994)</p>
                  <p>V marcu tega leta je ljubljanski pomožni škof Alojz Uran na Javorovici pod
                     Gorjanci daroval mašo v okviru spominske slovesnosti 50. obletnice, ko je tam
                     padlo 113 partizanov. Slovenec je tedaj opravil s škofom Uranom intervju, v
                     katerem je ta dejal, da s takimi konkretnimi dejanji morda lahko najbolj
                     pomagamo k spravi med ljudmi. S prispevkom Maša za domoljube se je v Dnevniku
                     oglasil tudi škof Vekoslav Grmič in kot edino pravo pot označil upor proti
                     okupatorju, ki »nas je hotel uničiti in razdeliti našo zemljo«. Ivo Žajdela je
                     v Slovencu poročal o slovesnosti, ki so jo tudi to leto pripravili Združeni ob
                     lipi sprave: v okviru slovesnosti je bila maša nadškofa Šuštarja, ki je
                     poudaril potrebo po spravi, odpuščanju in priznanju krivde. Na obletni
                     slovesnosti v Rogu, kjer se je zbralo okrog 8.000 ljudi, je spet maševal
                     nadškof Šuštar. – Tu se nam kar samo vsiljuje vprašanje, zakaj med spravnimi
                     slovesnostmi niso omenjene niti Teharje niti Krimska jama. Pri Krimski jami je
                     dr. Hribarjeva celo govorila in njen govor je ohranjen v knjigi Svitanja, ki je
                     izšla leta 1994. Časopisi so tedaj o tem vsekakor poročali. Zakaj so bila ta
                     poročila manj pomembna kot na primer poročilo o slovesnosti na Javorovici?</p>
                  <p>V letu 1995 se je število prispevkov o spravi spet povečalo na 156 in se tako
                     po številčnosti uvrstilo takoj za letom 1990. Značilnosti pisanja so seveda
                     ostale v glavnem enake kot v prejšnjih letih. Aprila je Svetovni slovenski
                     kongres pripravil okroglo mizo o spravi. Tugomer Kušljan je potem zapisal, da
                     je Svetovni slovenski kongres v resnici domobranski kongres. Spomenka Hribar je
                     svoje poglede na spravo v tem času spremenila: v nasprotju s prejšnjo mislijo,
                     da mora vsak posameznik vzeti nase preteklost celotnega naroda, je sedaj
                     pisala, da je neetično podžigati sovraštvo in izpostavljati račun za prestano
                     vsem generacijam. Združeni ob lipi sprave so se še bolj približali domobranski
                     strani. Med obiskom pri metropolitu Šuštarju so govorili tudi o proslavi 50.
                     obletnice konca druge svetovne vojne in ga pozvali, naj se je ne udeleži, če na
                     njej ne bodo plapolale črne zastave, kajti tedaj bo tudi obletnica našega
                     holokavsta.</p>
                  <p>Veliko prahu je dvignil predlog cerkvenih predstavnikov, naj se v proslavo
                     vključi tudi domobrance in revolucijo. Anton Drobnič, tedaj generalni državni
                     tožilec, je v televizijskem intervjuju opravičeval domobransko prisego z
                     argumentom, da so prisegli svojim nadrejenim, ki so bili Slovenci, in se
                     obvezali za boj proti komunistom in njihovim zaveznikom, s čimer so bile
                     mišljene ostale skupine v OF. Mladina je poročala o tem intervjuju 11. 4. 1995
                     in dodala še medvojno izjavo Stanka Kocipra: »Danes se je treba odločiti ne le
                     za tolovajstvo ali proti njemu, temveč za svetovni boljševiški blok ali proti
                     njemu … tudi proti njegovim zaveznikom, londonskim borznim špekulantom in
                     washingtonskim židovskim režiserjem.« Z mnenjem o proslavi se je oglasil tudi
                     Vekoslav Grmič in označil komunizem za laiciran evangelijski nauk o bratski
                     skupnosti vseh ljudi, Janez Jerovšek in drugi pa so vladi in parlamentu poslali
                     poziv, naj ob 50. obletnici v skladu z dejstvom, da je bil konec vojne tudi
                     začetek komunistične vladavine, ugotovita, da so državni organi v povojnem
                     obdobju izvrševali zločine. Ko sta potem SKD in SDS bojkotirali proslavo in se
                     je tudi cerkveni predstavniki niso udeležili, jih je Spomenka Hribar
                     kritizirala, za Cerkev pa še posebej zapisala, da je popustila pritiskom
                     »zadrtih domobrancev« in da ponovno sodeluje pri razcepljanju slovenskega
                     bitja.</p>
                  <p>Leto 1996 je bilo volilno, vendar se je število prispevkov, ki so se nanašali
                     na narodno spravo, zmanjšalo na 26. Spet so se oglašali zlasti Združeni ob lipi
                     sprave. Ob 5. obletnici ustanovitve Svetovnega slovenskega kongresa je njegov
                     podpredsednik Jurij Terseglav v Delu razmišljal, da je kongres s svojo
                     politično nevtralnostjo zašel v neverodostojnost in da mora v bodoče razčistiti
                     in sprejeti odnos do preteklosti. Leta 1997 je bilo objavljenih samo še 5
                     prispevkov in kar trije so bili pozivi Združenih ob lipi sprave k sprejetju
                     njihove deklaracije v državnem zboru. Kljub tem prizadevanjem je vprašanje
                     narodne sprave vsaj začasno spet potihnilo.</p>
                  <figure>
                     <graphic url="slike_z_82/z_82_40.png"/>
                     <head>Boljševiška sprava – Kočevski rog, 8. julij 1990</head>
                  </figure>
               </div>
               <div type="div3">
                  <head>Zaključek</head>
                  <p>Zadnje poglavje diplomskega dela nam nudi pregled časopisnih člankov o narodni
                     spravi v letih 1984 do 1997. Ni dvoma, da je avtorica opravila veliko delo, saj
                     je morala prelistati kupe časopisov, iz izbranih člankov izluščiti njihovo
                     jedro ter ga predstaviti v nekaj preprostih stavkih brez posebnih komentarjev.
                     Seveda pa z njenim izborom člankov nismo in ne moremo biti zadovoljni. Ne
                     dvomimo, da je, na primer, bila maša škofa Urana ob 50. obletnici smrti 113
                     partizanov na Javorovici nad Šentjernejem pomembno spravno dejanje, ne razumemo
                     pa, zakaj tak pomen ni priznan slovesnosti v Šentjerneju, kjer so se po 50
                     letih zamolčanosti ob blagoslovitvi farnih spominskih plošč in simbolnem
                     pogrebu spomnili 435 žrtev medvojnega in povojnega komunističnega nasilja, in
                     podobnim slovesnostim ob blagoslovitvi drugih farnih spominskih plošč.</p>
                  <figure>
                     <graphic url="slike_z_82/z_82_41.png"/>
                     <head>Na raziskovalnem letu</head>
                  </figure>
                  <p>Ko razmišljamo o slovenski narodni spravi, je treba upoštevati, da ena stran iz
                     naše državljanske vojne ali, če hočete, domobranska stran, ni bila samo
                     premagana, ampak je bila večinoma pobita (pometana v kraške jame in
                     zabetonirana v rudniške jaške), v manjšem delu pa je emigrirala v prekooceanske
                     dežele, od koder ni mogla bistveno vplivati na življenje v domovini. Svojci
                     pobitih in izseljenih, ki so ostali doma, so bili kot drugorazredni državljani
                     prisiljeni k molku. O teh razmerah priča tudi esej Krivda in greh, ko predlaga
                     »ne samo priznanje zločina, ampak da se svojcem tudi omogoči obiskovati
                     grobove, če že ne, da se prekopljejo in pokopljejo na način, ki je pri nas v
                     navadi.«</p>
                  <p>Maja 1991 je bila ustanovljena Nova Slovenska zaveza in tedaj je tudi začela
                     izhajati revija Zaveza; do sedaj je izšlo 81 številk te revije, v kateri
                     obravnavamo tematiko, ki je tako ali drugače povezana z narodno spravo. Upamo,
                     da ni treba posebej pojasnjevati, zakaj organiziranje takega društva oziroma
                     revije prej ni bilo mogoče. Ena od važnih nalog Nove Slovenske zaveze je
                     postavljanje farnih spominskih plošč. Za vsako od 200 doslej postavljenih plošč
                     je bilo treba najprej zbrati podatke o zamolčanih medvojnih in povojnih žrtvah
                     boljševiškega nasilja in dobiti soglasje svojcev, da se njihova imena lahko
                     napišejo na kamen, ki je za mnoge postal simbolni grob. Ob blagoslovitvi vsake
                     plošče je bila spravna slovesnost in simbolni pogreb – in zamolčani so tako po
                     tolikih letih spet postali del krajevne oziroma narodne skupnosti. O teh
                     slovesnostih so zlasti v začetku pisali tudi časopisi, vendar ta poročila niso
                     prišla v bibliografski pregled časopisnih prispevkov o narodni spravi kot tudi
                     revija Zaveza ni bila sprejeta v seznam pomembnih časopisov obdobja od 1984 do
                     1997. Kdo ve, po kakšnem kriteriju in kateri družbeni vedi je tako prav! Mar
                     nista za spravo potrebni dve strani? Kolikokrat je bilo že rečeno, da je za
                     spravo potrebna resnica: »Resnica vas bo osvobodila!« Vendar sprave ne bo, če
                     bosta sprti strani imeli vsaka svojo resnico, če se ne bosta zedinili o eni,
                     edini resnici. </p>
               </div>
            </div>
            <div type="div2">
               <head>Blaženi dachauci</head>
               <docAuthor>Marijan Smolik</docAuthor>
               <div type="div3">
                  <p>V letih 1948-1949 so bili na ljubljanskem sodišču v vrsti odmevnih sodnih
                     procesov tudi Dachauski. Na njih so obsodili tiste člane slovenske komunistične
                     partije, ki so jih Nemci med vojno internirali v taborišču Dachau pri Münchnu.
                     Srečno so se vrnili domov, obtožili pa so jih, da so bili v taborišču
                     gestapovski sodelavci in zato ostali živi. Izraz sem si sposodil, ker opisujem
                     življenje in smrt nekaterih nemških duhovnikov, Hitlerjevih nasprotnikov, ki so
                     bili obsojeni in obglavljeni, čeprav vsi niso trpeli v Dachauu, pred kratkim pa
                     so bili razglašeni za blažene mučence.</p>
                  <p>Spodbudo za ta opis so mi dali javni očitki ob beatifikaciji Alojzija Grozdeta,
                     da Cerkev slavi samo tiste, ki so jih umorili komunisti, ne pa tistih, ki so
                     bili žrtev nacistov. Med imeni naših pričevalcev za vero, tudi žrtev z vseh
                     strani, ki so v seznamu Slovenski mučenci, sestavljenem leta 1998 za veliki
                     jubilej 2000 na pobudo papeža Janeza Pavla II., je doslej uspešno zaključen
                     samo Grozdetov postopek, za številne druge se še niti začel ni, ker nimamo
                     dovolj potrebnih izvedencev, manjka nam pa tudi potrebna volja in vztrajna
                     molitev.</p>
                  <p>Pred nedavnim smo doživeli beatifikacijo več nemških duhovnikov, žrtev nacizma.
                     Njihovo delo in trpljenje je natančno popisano, ob prebiranju življenjepisov pa
                     se kar ponujajo vzporednice s stanjem pri nas.</p>
                  <p>Najbrž nam ni dovolj v zavesti, da so bili med prvimi taboriščniki v Nemčiji
                     njihovi katoliški duhovniki, ker niso sprejemali poveličevanja nemške krvi, češ
                     da je več vredna kot kri drugih, zlasti slovanskih narodov in Judov. V Berlinu
                     sta bila že 23. junija 1996 za blažena razglašena duhovnika Bernard Lichtenberg
                     (1875–1943) in Karl Leisner (1915–1945). Oba sta navedena tudi v slovenskem
                     Letu svetnikov, daljša življenjepisa pa sta v tiskanem nemškem seznamu Zeugen
                     für Christus. V Würzburgu je bil 15. maja 2011 razglašen za blaženega Georg
                     Häfner (1900–1942), ki je od lakote umrl v Dachauu; daljši članek o njem je bil
                     12. 5. v časniku Frankfurter Allgemeine Zeitung. V Dresdnu je 13. junija 2011
                     dosegel čast mučenca lužiškosrbski duhovnik Alojzij Andritzky (1914–1943), tudi
                     dachauski taboriščnik. Bil je član slovanskega naroda v Lužici (Lausitz), ki se
                     je v nemškem »morju« obdržal do naših dni: en del je protestantski, drugi
                     katoliški, oboji pa so večje narodnostne pravice dobili v Vzhodni Nemčiji
                     (DDR). Spoznal sem jih, ko smo v Erfurtu imeli mednarodno zborovanje o
                     cerkvenem petju.</p>
                  <p>Večja skupina nemških duhovnikov mučencev so trije lübeški (Lübeck) kaplani,
                     obsojeni na smrt z obglavljenjem 10. novembra 1943, skupaj s protestantskim
                     prijateljem pastorjem. O vseh so več pisali ob beatifikaciji treh duhovnikov
                     26. junija 2011 v Hamburgu. Tudi zanje sem prvič slišal ob podobnem zborovanju
                     v Lübecku (prim. krajše poročilo v Družini 1948). Čeprav so bili lübeški
                     mučenci zaprti in obsojeni v severnih krajih, vendar sodijo v naš članek, ker
                     so doživeli enako usodo. Dachau nam je bližji in pri nas bolj znan kakor Lübeck
                     na nemškem severu. Med pripravami na beatifikacijo je 2010 izšla dokumentirana
                     knjiga o njihovem življenju in smrti: Peter Vorwinckel, Geführte Wege. Die
                     Lübecker Märtyrer in Wort und Bild (leta 2011 je pri založbi Butzon &amp;
                     Bercker v Kevelaerju izšla že tretja izdaja).</p>
                  <p>Ob branju sem začutil, da jo je treba predstaviti našim bralcem, ob tem pa
                     ugotoviti, koliko so bili s takratnimi razmerami v Nemčiji podrobneje
                     seznanjeni Slovenci, zlasti zato, ker so pri nas takrat veliko pisali o
                     preganjanju vernikov pod komunizmom v Rusiji, Mehiki in Španiji, manj pa o
                     nemških razmerah.</p>
                  <p>Nobeden izmed treh kaplanov v Lübecku: Hermann Lange, Eduard Müller, Johannes
                     Prassek in pastor Karl Friedrich Stellbrink, ni bil rojen v tem mestu ob reki
                     Trave, povezalo pa jih je nasprotovanje nacistični ideologiji v času med
                     majem/junijem 1941 in marcem 1942. Za pastorja Stellbrinka so nekateri njegovi
                     luteranski sobratje dolgo oklevali, ali je bil res žrtev za vero ali bolj kot
                     politični nasprotnik države. Zamerili so mu tudi to, da je prijateljeval s
                     katoliškimi kaplani. Med luteranskimi pastorji sta bili namreč dve struji: ena
                     za odločno stališče proti nacizmu (pričevalci – Bekenner), druga pa za bolj
                     zvesto nemško usmeritev. Oboji so bili namreč v mladosti vzgojeni v
                     nemškonacionalni zvestobi, kot vojaki pa oboji sodelovali v nemškem napadu na
                     Poljsko in na Sovjetsko zvezo. Šele več let po vojni so javno začeli obujati
                     spomin na pričevalce obeh konfesij: katoliških kaplanov in pastorja. Tujci so
                     imeli pri tem večji delež: leta 1945 je v Lübecku namreč našlo zatočišče 90.000
                     beguncev pred boljševizmom z vzhoda. Jezuitu p. Josefu Schäferju je uspelo 1945
                     najprej izdati droben zvezek, 1947 pa knjigo o mučeniški smrti vseh štirih.
                     Pozneje je izšlo več knjig s pismi na smrt obsojenih, ki so jih ponatiskovali
                     po zahodnem svetu.</p>

                  <figure>
                     <graphic url="slike_z_82/z_82_42.png"/>
                     <head>Hermann Lange</head>
                  </figure>
                  <p>Vsi štirje so bili pod močnim vtisom ob branju pogumnih pridig münsterskega
                     škofa von Gallena (leva iz Münstra), saj so kaplani tam študirali teologijo,
                     služba pa jih je zanesla na sever v diasporo, kjer so bili katoličani v
                     manjšini, zelo močna pa je bila tam Hitlerjeva stranka NSDAP
                     (Nationalsozialistische Deutsche Arbeiterpartei).</p>
                  <p>Doživeli so, da je papež Pij XI. 14. marca 1937 izdal okrožnico proti nacizmu
                     Mit brennender Sorge. V Nemčiji so jo skrivaj natisnili v različnih tiskarnah
                     (pozneje kaznovanih), da so jo lahko brali isto nedeljo v vseh cerkvah. Tudi
                     slovenski prevod je takoj izšel v ljubljanskem Škofijskem listu (1937, št. 4-6,
                     str. 59-73; v isti številki je na str. 39-59 tudi prevod okrožnice istega
                     papeža o brezbožnem komunizmu Divini Redemptoris). Mimogrede: ta je datirana na
                     praznik sv. Jožefa 19. marca, v slovenski izdaji pa je natisnjena najprej ta in
                     šele nato »mlajša«; lahko bi ob tem ugibali, da so se v Sloveniji bolj bali
                     komunizma, ki je bil državno sicer še »daleč«, vendar zelo aktiven, kot
                     nacizma, ki je imel vpliv v bližnji Nemčiji. Morda je tudi to vzrok, da so
                     okrožnico proti komunizmu objavljali tudi v poljudnih izdajah, protinacistično
                     pa še zdaj komaj kdo pozna in upošteva. Kako sproti so bili Slovenci seznanjeni
                     s papeškimi izjavami, je vidno tudi iz tega, da je isti Škofijski list že v
                     naslednji (7.) številki na str. 87-90 objavil papeževo pismo škofom v Mehiki
                     (tudi to pozneje bolj razširjeno). Kot dodatek istemu Škofijskemu listu pa je
                     bil natisnjen prevod pisma španskih škofov (»zaradi vojne v Španiji«), potem ko
                     je v reviji Dom in svet izšlo Kocbekovo »Premišljevanje o Španiji«, ki ga je
                     škof Rožman takoj ocenil kot neprimerno. To omenjam, da nekoliko zaslutimo,
                     kako je bilo versko življenje v Sloveniji takrat v tesnem stiku z dogajanji po
                     svetu. Vrnimo se k protinacistični okrožnici:</p>
                  <p>Bolni papež Pij XI. je zapisal, da so mu nemški škofje poročali o življenju
                     svojih rojakov in njihovi zvestobi kljub nasprotovanjem. V daljšem odstavku o
                     mladini je zapisal npr.: »Le pojte svoje pesmi o svobodi, toda ne pozabite ob
                     njih svobode otrok božjih! ... Veliko vam govore o veličini junaštva, ki jo
                     vedoma in napačno devajo v nasprotje s ponižnostjo in potrpežljivostjo … Veliko
                     vam govore o človeških slabostih v zgodovini Cerkve. Zakaj vam pa zamolčujejo
                     velika dela, ki jo spremljajo na njeni poti skozi stoletja?« Že ti stavki
                     dovolj dokazujejo, kako je morala okrožnica vplivati na nemške katoličane in
                     državno/partijsko oblast. Ali ne čutimo, kako to še danes velja za naše
                     razmere? Zakaj tega nihče ne navaja, ko govori ali piše o razmerah v
                     Sloveniji?</p>
                  <p>V tej papeževi okrožnici je tudi beseda »koncentracijsko taborišče«, za katero
                     verjetno takrat pri nas nihče ni razumel, kaj pomeni, pozneje pa so ga izkusili
                     tudi naši rojaki, tudi duhovniki. Nemci so namreč v taka taborišča, npr. v
                     Dachau, zapirali najprej svoje rojake, ki so zavračali nacistično rasno
                     teorijo. Pozneje so prišli na vrsto tudi tujci, zlasti Slovani in Judje. V
                     okupirani Poljski so zanje uredili še hujši Auschwitz, v katerem sta umrla tudi
                     minorit sv. Maksimilijan Kolbe in filozofinja Edith Stein judovskega rodu –
                     karmeličanka sv. Terezija od Križa; oba zelo znana tudi pri nas, sv. Terezija
                     pa je od 1999 tudi sozavetnica Evrope.</p>
                  <p>Ko sem ugotovil, kako bogato vsebino je imel takratni Ljubljanski Škofijski
                     list, me je radovednost gnala, da sem prelistal bolj razširjene poljudne
                     slovenske verske liste, mesečnika Bogoljub in Glasnik Srca Jezusovega, nato še
                     mladinske liste Naša zvezda in Mi mladi borci. V vseh je bilo veliko več
                     besedil proti komunizmu, vendar nekaj tudi o razmerah v Nemčiji. </p>
                  <p>Mladčevsko glasilo Mi mladi borci je v načelu najbolj udarno od vseh
                     pregledanih revij.</p>
                  <p>Na str. 67 prvega letnika (1.1.1937) beremo: »Nemška mladina je uklenjena,« ker
                     je članstvo v Hitlerjugend obvezno. »V besedah so izjave o svobodi, v dejanju
                     pa neizprosen boj,« vse to kljub konkordatu, ker da se je treba »oprostiti vseh
                     formalno juridičnih pomislekov«. Minister Goebbels: »Samo država ima pravico do
                     vzgoje mladine,« (Slovenski komentar v listu: »Članek obeta gotov propad,« je
                     bil napisan že 1. 1. 1937, propad pa se je zgodil šele 1945!). Str. 107: Nemški
                     minister je izdal uredbo o pouku verouka na državnih šolah, kjer je nekaj točk
                     proti Stari zavezi in o »nemškem doživljanju Boga«. Naklade nemških katoliških
                     mladinskih listov so porastle. Str. 119: pod naslovom »Hitlerjeva mladina« je
                     objavljen dolg prikaz, kako nemški narodni socializem vzgaja mladino, da bo z
                     dušo in telesom hitlerjanska, zato proč od družine in proč od Cerkve (opomba:
                     to je veljalo tudi v letih, ko je bil sedanji papež še mladi Josef Ratzinger!);
                     na str. 121 omenja, da so te dni izšle tri znamenite okrožnice, za naš boj pa
                     je najvažnejša o brezbožnem komunizmu; na str. 125 več o drugi »S pekočo
                     skrbjo« o nacizmu; na str.126 še o filmu »Vigilanti cura« in na str. 129 še o
                     okrožnici »Za novo Mehiko«; str. 135: nemški dijak se mora vzgajati v vojaških
                     vrlinah; str. 126: tudi deklice morajo imeti skrbno telesno vzgojo; preden
                     gredo na univerzo, vsi še v delovna taborišča; »praznota atletskih teles z
                     gibkimi udi« – »nemška mladina je čudovit stroj«; še o stiski nemške mladine in
                     povabilo, da molimo za brate in sestre, ki so preganjani in za to, da bi bilo
                     to gorje nam prihranjeno (13. 8. 1937!); str. 208: Hitler je razpustil kulturne
                     ustanove Lužiških Srbov in katoliška društva sv. Cirila in Metoda.</p>
                  <p>Mi mladi borci 1937/38, str. 16: Na cerkvenem indeksu prepovedanih knjig je
                     nova nacistična knjiga o samostanih (B. Assmuss, Klosterleben, Berlin 1937);
                     str. 18: Nemška umetnost v oblasti nacizma: Goering zahteva pregled vseh javnih
                     umetniških zbirk, dela je treba presoditi z nacionalno-socialističnega
                     stališča; o posameznih delih odloča Goering; str. 34: Nemški učenjaki ne smejo
                     v Rim ob ustanovitvi papeške akademije znanosti (omenjen Max Planck); str. 36:
                     Nemci ne smejo sprejemati Nobelovih nagrad. Rosenberg pa je prejel glavno
                     nemško nagrado kot znanstveni utemeljitelj narodnega socializma; str. 61: ob
                     sklepu leta hvala Piju XI., ker je z obema okrožnicama razjasnil, kaj sta
                     komunizem in narodni socializem; str. 63: poročilo o tednu nemške knjige v
                     Weimarju, da je treba odstraniti vse knjige o židovstvu, prostozidarstvu,
                     marksizmu in klerikalizmu; str. 61: pasijonske igre v Oberammergauu bo treba
                     modernizirati; str. 88: pod naslovom Hitlerjevci v Sloveniji povzemajo vsebino
                     brošure z istim naslovom, ki jo je izdala Ljudska fronta, in jo zavračajo; str.
                     89: omenjeni trije nemški duhovniki, ki so pisali zoper Vatikan, da ni pravilno
                     poučen o hitlerizmu. Že omenjeni Max Planck je v Berlinu predaval o veri in
                     naravoslovju; str. 94: povzetki iz hitlerjanskega katekizma v slogu: Naš Bog je
                     narava, naš Bog je Hitler; str. 112: povzetek nemškega članka o vojakih, ki naj
                     svobodno in brez prisile hodijo k maši; str. 117: pod naslovom »Poganstvo
                     totalitarizma« je veliko o novi nemški religiji države in rase (slovenski pisec
                     optimistično že leta 1938 piše, da bo to propadlo!); str. 119: daljši odlomki
                     iz govora škofa Bornwasserja v Trierju: »Ostali bomo zvesti Bogu, Kristusu,
                     Cerkvi« kot odgovor na ukrepe zoper katoliške šole; str. 132: o poljskih
                     katoličanih in Judih (ki jih je 3 milijone, torej 10 %); škofje so obsodili
                     protižidovske izgrede; str. 134: Avstrija je priključena Reichu – škofje so
                     pozvali k plebiscitu za Veliko Nemčijo, ki je postavna oblast (dunajski nadškof
                     Innitzer je celo sklenil pismo s Heil Hitler!). Vatikanski radio je to
                     kritiziral, razočarani so bili tudi nemški škofje; str. 139: iz Osservatore
                     Romano povzete sodbe o rasističnih zablodah o nordijski rasi in drugih
                     manjvrednih rasah; označeno kot strupeno seme; str. 141: članek »Ponovna
                     obsodba rasizma« povzema papeževo pismo (kongregacije za univerze in
                     semenišča), ki navaja osem rasističnih zmot. Zapisano je tudi, da je Cerkev v
                     Nemčiji »strahotno preganjana«; str. 164: pišejo, kako narodni socialisti
                     varajo, da niso proti krščanstvu, objavljeno besedilo himne nacistične mladine
                     pa je izrazito protibožje; str. 169: v članku »Zakaj je Avstrija podlegla
                     rasizmu?« navajajo Francoza Cismora, ki je potoval po Avstriji pred
                     priključitvijo in ugotavljal, ali so ljudje res verni ali samo iz tradicije.
                     Ugotovil je, da nimajo Katoliške akcije; kot pokazatelj pa primer, da ima 12
                     mestnih družin tri otroke in 16 psov! Pisec se vprašuje, kaj to pomeni za
                     slovenske katoličane. Prav takrat so bili v Ljubljani veličastni mladinski
                     dnevi!; str. 178: za najboljše nemške knjige leta 1937 so razglašene: Zbirka
                     Hitlerjevih govorov, album njegovih slik; knjiga o njegovem Obersalzbergu in
                     dve Rosenbergovi knjigi. Hitlerjev Mein Kampf izhaja v velikih nakladah; str.
                     193: izbor papeževih obsodb rasizma.</p>
                  <p>Po tem pregledu, kaj so Slovenci lahko vedeli o življenju v Hitlerjevi Nemčiji
                     (seveda je bilo najbrž več v dnevnem časopisju), moram dodati obljubljene
                     kratke življenjepise lübeških mučencev.</p>
               </div>
               <div type="div3">
                  <head>Lübeški mučenci</head>
                  <p>V navedeni nemški knjigi je najprej opisan Hermann Lange. Edini od vseh štirih
                     je bil doma v urejeni katoliški meščanski družini učitelja pomorstva. Rodil se
                     je 16. aprila 1912 v Leeru v Vzhodni Friziji in bil krščen tretji dan po
                     rojstvu. Še v času njegovega otroštva so se preselili v Emden. Imel je dve
                     sestri in dva brata. Ko so se vrnili v Leer, je hodil v katoliško ljudsko šolo,
                     1933 pa maturiral na državni gimnaziji. Odločitev za duhovništvo je sprejel že
                     kmalu, imel pa je tudi strica duhovnika dr. Hermanna, ki je 1942 umrl kot
                     stolni dekan v Osnabrücku, ko je bil nečak že v zaporu. Stric je imel teološki
                     doktorat, a je bil zelo socialno usmerjen, da se ga je prijel naziv »rdeči
                     pastor« (v Severni Nemčiji so tudi katoliški duhovniki na župniji »pastorji«).
                     V hudih letih gospodarske krize je skrbel za brezposelne tudi kot poslanec
                     stranke Centra. To se je seveda nehalo z nastopom Hitlerja. Na oba Hermanna je
                     močno vplival škof v Osnabrücku dr. Wilhelm Berning, ki je nad 40 let vodil to
                     po površini največjo nemško škofijo. Leta 1927 je v Leeru birmal mladega
                     Hermanna. Škof se je udeležil evharističnih kongresov v Amsterdamu, Chicagu in
                     Sidneyu v Avstraliji. V naši knjigi je opisan, da je bil velike postave in
                     pogumen pridigar (ob tem se spomnim našega škofa Vovka, ki je imel tudi enake
                     lastnosti). Leta 1931 so praznovali 1100-letnico ustanovitve škofije v
                     Hamburgu, škof je takrat in pozneje odločno govoril zoper naraščajoče novo
                     poganstvo, češ da so tudi rimskokatoliški Nemci zvesti svojemu narodu. Svoje
                     tri kaplane je pogumno obiskal tudi v zaporu in 6. julija 1943 pisal staršem
                     Lange o njihovem zaprtem sinu. V knjigi je tudi Hermannovo pismo škofu iz
                     zapora (tudi slovenska pisma na smrt obsojenih iz nemških zaporov so znana in
                     objavljena, le iz komunističnih jih menda ni!).</p>
                  <p>Mladi Hermann je bil seveda član katoliške Zveze Nova Nemčija, kjer so se
                     liturgično vzgajali ob Guardinijevi knjigi Sveta znamenja (prevedena tudi v
                     slovenščino), kot dijak je vodil vzgojo mlajših ministrantov, med počitnicami
                     pa je deloval tudi v Kolpingovih družinah. Po maturi ga je škof sprejel med
                     bogoslovce in 8. maja 1933 je skupaj z Johannesom Prassekom postal slušatelj
                     teološke fakultete univerze v Münstru. Tam je bil oktobra 1933 posvečen za
                     škofa Clemens August von Galen, ki je že v prvem pastirskem pismu za veliko noč
                     1934 ostro nastopil zoper nacistično ideologijo čaščenja krvi in rase namesto
                     razodete vere. Dva dneva po prihodu novih bogoslovcev v Münster 1. maja 1937 so
                     tam doživeli uradno zažiganje knjig v navzočnosti rektorja univerze in dekanov
                     fakultet (razen teološke). Obvezno so se morali udeleževati tudi vojaške vzgoje
                     kljub takrat še veljavnemu konkordatu. Škof je dosegel le to, da teologi niso
                     morali obvezno vstopati v oddelke SA. Tudi nekateri svetovno slavni profesorji,
                     kot npr. Anton Baumstark, so bili člani nacistične stranke.</p>

                  <figure>
                     <graphic url="slike_z_82/z_82_43.png"/>
                     <head>Eduard Müller</head>
                  </figure>
                  <p>Papeževa okrožnica »Mit brennender Sorge« je marca 1937 ostro pokazala na
                     nasprotje med nacistično ideologijo in katoliško vero, čeprav je bilo v novih
                     besedilih polno besed o veri v Boga in o božji previdnosti. Minister Goebbels
                     je kot učinkovito propagando zoper vernike spodbudil procese zoper duhovnike,
                     ki naj bi se pregrešili zoper moralo (tudi to nam je Slovencem znano iz
                     povojnih časov!). Verniki pa niso nehali obiskovati božjepotnih cerkva: poleti
                     1937 je prišlo v Aachen s svojimi škofi v več skupinah nad milijon romarjev in
                     tako »tiho protestiralo«. Hermann Lange je 17. decembra 1938 v skupini nekaj
                     desetin novomašnikov postal duhovnik, na štefanovo pa je v Leeru obhajal
                     slovesno prvo daritev, pri kateri je bil stric dr. Hermann častni diakon.
                     Župnik (pastor) Heinrich Schniers je bil kmalu nato zaprt in obsojen, marca
                     1942 so ga v jetniški obleki peljali po njegovi župniji, aprila pa so ga
                     odpeljali v Dachau, kjer je že 30. avgusta umrl verjetno od lakote (med 1938 in
                     1945 je bilo v Dachauu 2762 duhovnikov, 1034 jih je tam umrlo).</p>
                  <p>Novomašnika je škof poslal za nekaj časa v dve župniji, nato pa je 1. junija
                     1939 postal vikar v Lübecku, kjer je že bil kaplan Prassek, potem se jima je
                     pridružil še Eduard Müller. Lange je zelo rad vodil pogovore z mladino, tudi z
                     mladimi vojaki. Poslušali in brali so plošče z nagovori papeža Pija XII.
                     (izvoljen 2. marca 1939), ki je poznal nemške razmere, saj je bil več let
                     nuncij v Nemčiji. Veliko njegovih pisem staršem, zlasti očetu, je ohranjenih.
                     Kaj se je dogajalo med letoma 1942 in 1943, pride na vrsto pozneje, ker so vsi
                     trije kaplani in pastor zapor, zasliševanje, obsodbo in smrt doživljali nekako
                     skupaj, čeprav vsak posebej. Zato najprej o življenju in poklicu Eduarda
                     Müllerja.</p>
                  <p>Eduard Müller je bil rojen 20. avgusta 1911 v Neumünstru, industrijskem mestu
                     dežele Holstein; krščen je bil teden dni po rojstvu. Oče Eduard, čevljar, je
                     pred poroko postal katoličan, vendar je leta 1919 zapustil družino in katoliško
                     vero. Mati Karoline je morala sama skrbeti za številno družino, sin Eduard pa
                     je dobil oskrbo v otroškem vrtcu, ki so ga vodile sestre sv. Elizabete
                     (ustanoviteljica Maria Merkert je bila 2007 razglašena za blaženo). Šestleten
                     je začel hoditi v katoliško ljudsko šolo in prejel prvo sv. obhajilo. Leta 1922
                     ga je škof Berning tudi birmal. Zavzeto je ministriral, si doma uredil
                     oltarček, čeprav se je zavedal, da duhovnik ne bo mogel postati, povezoval pa
                     je svoje sodobnike na izletih Kolpingove družine in katoliške mladinske
                     organizacije, ki so posebej častili Kristusa Kralja (Pij XI. je leta 1925
                     uvedel poseben praznik). Tri leta se je učil mizarstva, postal pomočnik pri
                     svojem mojstru, v ekonomski krizi pa je postal brezposeln, kaplan dr. Bernhard
                     Schräder mu je preskrbel dobrotnike, ki so mu bili pripravljeni plačevati
                     šolanje. S težkim srcem je moral svojega očeta prositi za podpis glede
                     dovoljenja za šolanje. V študijskem domu sv. Klemena za pozne poklice se je
                     nato 6 let pripravljal na privatno opravljanje mature marca 1935 na državni
                     gimnaziji Paulinum v Münstru. Aprila 1935 se je že mogel vpisati na univerzi v
                     Münstru.</p>
                  <p>Müller je prišel v Münster prav v dneh, ko se je razplamtelo nasprotje med
                     Cerkvijo, škofom von Gallenom in nacisti. Škof je celo poskusil preprečiti
                     Rosenbergov nastop v mestu, 8. julija 1935 je nad 19.000 katoličanov pokazalo,
                     da podpirajo škofa. Na koncu zborovanja je napovedal, da se kristjanom obetajo
                     nevarni časi in da bodo morda zaprli tudi njega. Mladi teolog je moral
                     premagati kar nekaj strahu, da se je vpisal na teologijo (ko še ni bil
                     bogoslovec) prav v času, ko je Hitlerjeva mladina pela vedno bolj protiverske
                     pesmi. Na fakulteti je poslušal tudi svetovno znane profesorje Petra Wusta,
                     Josepha Lortza in Michaela Schmausa. Kot Kristusov vojak pa je hotel uživati
                     tudi v lepoti božje narave. Z mladimi prijatelji je s kolesom križaril po
                     bližnji in daljni domovini. Prevozili so na tisoče kilometrov, s
                     fotografiranjem pa je ohranil spomin na ta potovanja. Leta 1937 so z avtostopom
                     prišli tudi v Rim, v celoti so »prevozili« nad 4000 km. Na tretjem potovanju so
                     z vlakom prišli do Dubrovnika, v notranjosti Jugoslavije pa na skoraj 5000 km
                     dolgi poti spoznali tudi Sarajevo in Zagreb.</p>
                  <p>Ponovno je preko Rima, kjer se je na grobu papeža Pija XI. zahvalil za vse, kar
                     je ta papež naredil za Nemčijo, prek Neaplja in Palerma prišel tudi v severno
                     Afriko (Libijo), ki je bila takrat italijanska. Tam je 31. avgusta 1939 že
                     videl plakate s pozivi na mobilizacijo. Po vrnitvi v domovino je še obiskal
                     mamo in sestre. Na očetovem pogrebu pa ni bil, ker je ta spet izstopil iz
                     katoliške Cerkve. Ena izmed sester je ohranila v spominu bratovo napoved, da se
                     bo kmalu seznanil z gestapom in da njegova pot vodi v koncentracijsko
                     taborišče. Poleti 1939 se je vselil v semenišče v Osnabrücku in tam doživel
                     slovesnosti ob srebrnem škofovskem jubileju škofa Berninga; udeležil se ga je
                     tudi škof von Galen. Kot fotografski amater je Müller oba ohranil na barvnem
                     diapozitivu, plošča je še ohranjena kot velika redkost. Prvič je bila
                     objavljena leta 2008, seveda je tudi v knjigi, iz katere črpam vse te podatke.
                     Izjemoma se je takrat (8. oktobra 1939) oglasilo tudi slovesno zvonjenje, ki je
                     bilo sicer že prepovedano. Kljub temu pa je oblast ukazala ob nemškem zavzetju
                     Varšave, da so v vseh cerkvah ves teden opoldne zvonili po eno uro!</p>
                  <p>Eduard je postal mašnik 25. julija 1940, in ker je bil ta dan praznik apostola
                     in mučenca sv. Jakoba, so imeli vsi mašne plašče v rdeči barvi (pozneje so v
                     tem videli skrivnostno napoved mučeništva). Nova maša je bila 28. julija v
                     Neumünstru, v župnišče v Lübecku pa se je novi kaplan vselil 17. septembra,
                     pastoralno skrbel za mladino, tudi za delavske vajence, z njimi je hodil v
                     naravo in veliko fotografiral. Povezanost z delavstvom je ohranil vsa leta, še
                     leta 1943 je iz zapora pisal svojemu rektorju, da se v zaporu počuti kot
                     delavec v tovarni municije, ki jo vojaki v svobodi potrebujejo za obrambo.
                     Ljudem je rad pomagal z nasveti in delom, pozneje v času letalskih napadov je
                     ljudi bodril v zakloniščih, pomagal prenašati bolnike iz bolnišnice v
                     zaklonišče in pri gašenju požarov. Oblast mu je podelila posebno odličje, a
                     šele dva dneva po usmrtitvi! O zaporu in procesu več pozneje za vse mučence
                     skupaj, kakor je v knjigi Voswinckla.</p>
                  <p>Tretji kaplan in mučenec je Johannes Prassek. Njegova mama Maria Hartmann je iz
                     Mecklenburga z mlajšo hčerjo leta 1901 prišla služit v neko gostilno pri
                     kolodvoru v Hamburgu. Službo je večkrat zamenjala, v času nosečnosti pa je
                     gospodinjila pri starejšem judovskem gospodarju. Tam je 13. avgusta rodila
                     Johannesa, ki so ga 23. februarja 1912 krstili v protestantski cerkvi. Mati se
                     je nato poročila z otrokovim očetom, zidarjem Johannesom Prassekom, in se
                     preselila v Hamburg-Barmbek. Potem ko sta se oče in mati katoliško poročila
                     (mati je za božič 1913 uradno postala katoličanka), so malega Johannesa 13.
                     septembra 1912 pogojno še katoliško krstili. Prvo obhajilo je prejel leta 1921,
                     po ljudski šoli je obiskoval katoliško progimnazijo v Hamburgu, birmal pa ga je
                     škof Berning leta 1923. Maturiral je februarja 1931 in že takrat navedel
                     teologijo kot prihodnji študij. Aprila mu je škof dovolil, da se je vpisal na
                     filozofsko-teološki študij univerze St. Georgen v Frankfurtu/Main. Oče se za
                     verske stvari ni zanimal, mati mu oktobra 1931 ni mogla več plačevati študija,
                     zato je prosil škofa, naj mu dovoli prekiniti študij, da bo sam kaj zaslužil,
                     vendar je mami uspelo najti dobrotnike, ki so posodili potrebni denar (pozneje
                     je v oporoki skrbno zapisal, komu ga je treba vrniti). Maja 1933 je nadaljeval
                     študij v Münstru, kjer je bil takrat tudi Hermann Lange. Med drugimi je še
                     lahko poslušal profesorja dogmatike in zgodovine Josefa Schmidlina, ki se je
                     uprl obveznemu pozdravljanju z nemškim pozdravom (iztegnjena desnica in Heil
                     Hitler), aprila 1934 so ga že upokojili. Višek nasprotovanja škofa uradnemu
                     nauku je bilo, ko je von Galen 1934 dovolil, da je v škofijskem listu izšla
                     daljša študija proti Rosenbergovemu »Mitu XX. stoletja«, v katerem je med
                     drugim zapisano, da je bil Jezus arijskega rodu. Prassek je poleti 1935 končal
                     študij v Münstru in se preselil v semenišče v Osnabrücku. Mama je umrla 1937
                     pred sinovo novo mašo. Mašniško posvečenje je bilo tam 13. marca 1937, nova
                     maša v cerkvi Kristusa Kralja v mestu Haste (del Osnabrücka), v domačem
                     Hamburgu pa ponovitev 4. aprila 1937. Škof ga je 23. marca poslal v diasporo v
                     mecklenburško mestu Wittenburg. Pomagal je ostarelemu župniku, ki je za
                     župnišče pridobil zasebno hišo, maševali pa so v gostilni. Veliko je bilo
                     previdevanja, ko se je s kolesom vozil k bolnikom. Rad je katehiziral otroke in
                     se z njimi prijateljsko pogovarjal.</p>
                  <p>Seveda sta bila oba duhovnika proti nacizmu in zato pod gestapovskim nadzorom.
                     Prassek v tej diaspori ni bil zadovoljen z neokusnimi plakati, ki so vabili na
                     božjo pot v Aachen, kjer da so ohranjene Jezusove plenice – seveda so se
                     nasprotni plakati in časopisi vneto norčevali iz takih relikvij. Prassek je
                     tedaj močno zbolel, da je bil več mesecev v bolnišnici v Hamburgu, župnik pa je
                     nujno prosil škofa, naj mu pošlje novega duhovnika, vendar takega, ki se bo
                     znal pogovarjati s sezonskimi tujimi delavci (precej Čehov je takrat prišlo na
                     prisilno delo).</p>

                  <figure>
                     <graphic url="slike_z_82/z_82_44.png"/>
                     <head>Johannes Prassek</head>
                  </figure>
                  <p>Prassek je aprila 1939 nastopil novo kaplansko službo v Lübecku. Katoliške
                     otroke je učil verouk v mestnih gimnazijah, skrbel za spovedovanje kot ženski
                     dušni pastir in za pogovorne večere z mladimi možmi in vojaki. Zmogel je
                     pridigati tudi brez prejšnje priprave in napisanega besedila; ni se ustrašil
                     govoriti proti krivicam, ki so jih bile tudi v Lübecku deležne poljske in ruske
                     mlade prisilne delavke. Teh je bilo takrat tam ok. 15.000, zanje je zbiral
                     karte za hrano in obleko, kljub prepovedi je skrivaj spovedoval Poljakinje in
                     celo krščeval otroke, ki so jih rodile v barakah (menda okrog 360, a so
                     večinoma pomrli). Ob bombardiranjih marca 1942 je ohranjal mirno kri in pomagal
                     pri reševanju. Z mladino je rad prepeval, zaradi svoje velikosti (1,94 m) je
                     bil rojen voditelj; hodili so k bližnjemu morju na kopanje. V času študija ga
                     je namesto staršev podpiralo več duhovnikov in sestre redovnice Srca
                     Jezusovega.</p>
                  <figure>
                     <graphic url="slike_z_82/z_82_45.png"/>
                     <head>Karl Friedrich Stellbrink z nevesto</head>
                  </figure>
                  <p>Po kratkem pregledu življenja štirih kaplanov, poznejših mučencev, je v
                     omenjeni knjigi še opis življenja njihovega protestantskega sopastirja:</p>
                  <p>Karl Friedrich Stellbrink je bil rojen 28. oktobra 1894 v Münstru v družini
                     višjega pruskega carinika Carla. V družini je doživel pretrese ob sinovi smrti
                     in smrti prve žene. Mali Fritz, kakor so dečka klicali, je hodil v ljudsko
                     evangeličansko šolo v Münstru, ko se je leta 1902 družina preselila v bolj
                     protestantsko mesto Detmold. Z očetom ni našel tesnejšega duhovnega stika, ker
                     je ta sanjaril o nemškem prodiranju v takratni svet in je sina Fritza poslal v
                     seminar za šolanje misijonarjev v Braziliji. Leta 1902 je bil najprej v
                     pripravljalni šoli, za veliko noč 1904 pa začel študij na knežji gimnaziji. Bil
                     je zelo nadarjen za risanje in glasbo, šolanje pa je prekinil leta 1911, ker
                     naj bi se vpisal v umetnostno akademijo v Düsseldorfu. To se ni zgodilo, v
                     tedanjem protirimskem kulturnobojnem vzdušju, ko je državo vodil protestantski
                     cesar, pa se je Fritz navzel katoličanom zelo nasprotnega mišljenja in
                     govorjenja. Ko je bil že pastor, je bil prepričan, da rimska Cerkev ni več
                     varuhinja prvotnega krščanstva. To je pozneje spodbujala še Rosenbergova
                     oznaka, da je katoliška Cerkev judovsko-poganska ustanova. Germanom je Bog
                     določil vodilno mesto na svetu in v vrsto voditeljev je Bog zdaj poklical tudi
                     Adolfa Hitlerja.</p>
                  <p>Starši so za šolo malo navdušenega Fritza nato poslali v evangeličanski
                     Johannesstift v Berlin-Spandau. V Detmoldu je bil aprila 1911 še konfirmiran, v
                     veliki noči pa že v zavodu. Tam so imeli tudi telovadbo vsak dan, posebej pa še
                     vojaške igre. Marca 1913 je Fritz zapustil to ustanovo in takoj začel študij za
                     inozemskega pridigarja v Soest/Westfalen. Pripravljali so se za utrjevanje
                     nemštva v Braziliji bolj kot za širjenje evangelija.</p>
                  <p>Izbruh vojne 1. avgusta 1914 je povzročil začasno zaprtje zavoda, Stellbrink pa
                     je bil februarja 1915 poklican v vojaško službo. Razočaran je bil, ker zaradi
                     bolezni ni mogel takoj na fronto. Šele leta 1917 je prišel na zahodno fronto na
                     Sommi, kjer pa je bil kmalu deležen ognjenega krsta. Hudo ranjen je nadaljeval
                     vojaško službo po lazaretih. Kot invalid je imel pravico, da je neobvezno
                     poslušal predavanja na berlinski univerzi. Med drugimi je bil tam profesor tudi
                     Adolf Harnack. Septembra 1918 je smel za nazaj opraviti tudi maturo.</p>
               </div>
               <div type="div3">
                  <head>Posredovanje Benedikta XV.</head>
                  <p>Nemška vojna sreča pa je bila zelo prizadeta tudi zaradi tega, ker je papež
                     Benedikt XV. vabil obe sprti strani, naj skleneta mir, protestanti pa so morda
                     prav zaradi Lutrovega leta 1917 hoteli biti zmagovalci. Vmes se je dogodila
                     tudi revolucija novembra 1918, ko so pozivali cesarja, naj se umakne. Nemški
                     nacionalni ponos je tudi mladega Stellbrinka spodbujal, da je postal navdušen
                     član nacionalističnih združenj. Kot risar je ustvarjal tudi embleme in obeske s
                     kljukastim križem (svastiko – celo za svojo zaročenko), kakršnega se je pozneje
                     polastil Hitler. Končno je 20. aprila 1921 odpotoval misijonarit v Brazilijo,
                     potem ko se je poročil z večletno zaročenko Hildegardo. V Braziliji je deloval
                     v letih 1921–1929, v družini so se jima rodili štirje otroci, pridružili pa so
                     se jima tudi ženini starši. Okolje je bilo zelo nemško nacionalno,
                     protikatoliško in protižidovsko. Šolski in pastoralni napori so zakonca skrajno
                     izčrpali, zato sta šla na dopust v Nemčijo; tam pa so ju čakali novi naporni
                     dogodki, zlasti ker je nihal med Brazilijo in domovino. Šele oktobra 1932 je
                     opustil misel na misijon. V času hude ekonomske krize z naraščajočo
                     brezposelnostjo je 1929 postal župnik (pastor) v Steinsdorfu pri Weidi in ostal
                     tam do leta 1934. Pritegnile so ga obljube narodnih socialistov, leta 1932 je
                     že pridigal pri slovesnem shodu stranke NSDAP, 1. maja 1933 se je v stranko
                     tudi včlanil. Kmalu pa je začutil sovraštvo rjavosrajčnikov in Hitlerjeve
                     mladine do krščanstva, zato je 22. aprila 1934 iz stranke izstopil. Poklicali
                     so ga za župnika v Lübeck, kjer je nastopil novo službo hkrati z novim škofom
                     Balzerjem. Takrat je še zagovarjal prepričanje, da je Jezus arijskega izvora in
                     da je bil zato sovražnik Judov. Stara zaveza je bila bolj judovska kot božja
                     knjiga. Leta 1935 je urejal glasilo protirimske in protijudovske smeri v
                     protestantizmu »Die Deutsche Kirche«. V neki šoli je februarja 1935 predaval o
                     posebnostih nemške duše in med drugim rekel tudi: Tretji Reich potrebuje tudi
                     tretjo Cerkev, oktobra pa je izjavil, da je Lutrovo reformo treba nadaljevati
                     in dokončati ter zgraditi nemško narodno Cerkev, popolnoma očiščeno rimskega in
                     judovskega duha. Leta 1937 mu je v Lübecku uspelo zgraditi novo Lutrovo cerkev,
                     edino novogradnjo v Tretjem Reichu. </p>
                  <p>Nasprotoval je državnemu mladinskemu vzgajanju in javno govoril, da je izbruh
                     vojne leta 1939 nasproten javnim napovedim tisočletja miru maja 1939 v lübeškem
                     časopisu. V letih 1939–1942 je bil edini pastor za 15.000 protestantov tega
                     mesta, kar ga je zelo izčrpavalo, zavračal je tudi izključevanje krščenih
                     protestantov judovskega porekla iz skupnosti (v nemški državi naj bi bilo okrog
                     250.000 »ne popolnoma arijskih« protestantov; katoliška Cerkev pa je nasprotno
                     prav s krščevanjem omogočala rešitev – pobeg mnogim judovskim pripadnikom).
                     Ohranjena so tudi pričevanja njegovih prijateljev, da je v nadaljevanju vojne
                     vedno bolj napovedoval nemški končni poraz.</p>
                  <p>Vedno bolj so se širile tudi vesti o tajnih navodilih, da je
                     narodno-socialistični nazor v popolnem nasprotju s krščanskim (Bormann poleti
                     1941). Ukinjeni so bili vsi cerkveni časopisi, evtanazijski posegi so bili
                     vedno bolj znani. V tem napetem času se je Stellbrink prvič srečal s katoliškim
                     kaplanom Prassekom, in sicer ob nekem pogrebu: v trenutku sta začutila
                     sorodnost duš, začela izmenjavati novice, tiskovine in pastirska pisma. Pastor
                     se je celo udeležil pobožnosti Kristusu v čast na praznik sv. Rešnjega telesa,
                     ko je bila katoliška cerkev polna kljub temu, da je bil ta dan uradno delavnik;
                     v njegovi Lutrovi cerkvi je bilo pa vedno manj vernikov pri bogoslužju.
                     Pastorjevi otroci so postali prijatelji katoliških sošolcev, obojim vernikom pa
                     ni ostalo skrito, da njihova duhovnika nista sovražna drug drugemu. Katoliški
                     kaplani so skrivaj razmnoževali pridige münstrskega škofa von Galena, ki so jih
                     prebirali tudi protestanti. V obeh župniščih pa je gestapo našel može, ki so
                     bili voljni poročati, kaj so duhovniki obeh Cerkva na srečanjih razpravljali. V
                     sodnijskih arhivih so take izjave ohranjene. Zelo zanimivo je poročilo, kako so
                     v pokopališki kapeli, v kateri je bil središče velik Križani, med pogrebi
                     članov NSDAP ta križ zakrili, da jih ne bi motil, (Spomin ob tem, kaj se je
                     podobnega dogajalo v kapelah na Plečnikovih Žalah, oziroma se dogaja še zdaj.)
                     Lübeck je 28./29. maja 1942 doživel strahovito bombardiranje, Stellbrink je
                     menda takrat izjavil: »Zdaj pa Bog govori z mogočnim glasom«. Katoliškim
                     prijateljem svojih otrok je Stellbrink nato napovedal, da računa z aretacijo,
                     kar se je res zgodilo 7. aprila 1942.</p>
                  <p>Katoliške kaplane so še nekaj časa opazovali in zbirali dokazno gradivo.
                     Prassek ni nehal v pridigah govoriti, da tudi poljski prisilni delavci
                     zaslužijo enake človečanske pravice kot drugi delavci. Müller je med debatnimi
                     večeri imel pri rokah projektor s filmom o starem Rimu, da bi ob morebitnem
                     prihodu gestapa lahko dokazal, da ne govorijo o nevarnih zadevah. Omenjali so
                     tudi odlok bavarskega šolskega ministrstva, ki je 28. avgusta 1941 odločilo, da
                     je treba iz šolskih prostorov odstraniti razpela. (Spomin nam tudi glede tega
                     poroča o podobnih razmerah pri nas.)</p>
               </div>
               <div type="div3">
                  <head>Aretacije</head>
                  <p>Prassek je bil aretiran 28. maja 1942, Lange 15. junija, Müller pa 22. junija.
                     Zaprli so tudi nekaj laikov, ki so se udeleževali razgovorov v župnišču, a
                     večinoma so bili izpuščeni po krajših zapornih kaznih. Vso to dejavnost gestapa
                     je v Lübecku vodil kriminalistični svetnik John, ki je leta 1936 izstopil iz
                     evangeličanske Cerkve, za božič 1942 pa je bil posebej odlikovan. Duhovniki so
                     bili sprva po dva in dva zaprti v dveh zaporih v Leipzigu. Potem ko so jih
                     obsodili na smrt, so jih premestili v zapore v Hamburgu, kjer so bili usmrčeni
                     (z modernizirano giljotino obglavljeni) 10. novembra 1943. Poleti 1943 so
                     Hamburg bombardirali, velik del mesta je pogorel, druge zapornike so
                     premeščali, le na smrt obsojeni so morali z vklenjenimi rokami ostati v
                     celicah. Lange je 25. julija pisal staršem, kako je napad doživljal kot
                     predigro »vesoljne sodbe«. V zaporu so smeli moliti brevir, župnijska
                     gospodinja jim je smela prinašati sveže perilo, knjige, pribor za britje,
                     drugih stikov s svetom pa niso smeli imeti. Napisali so tudi svoje oporoke;
                     ohranjenih je nad 150 njihovih pisem. Med perilom jim je uspelo dobiti tudi
                     hostije in stekleničko vina. Zapor je za Stellbrinka trajal 585 dni, za
                     Prasseka 532, za Langeja 514 in Müllerja 507. Aprila 1943 je kaplane prvič smel
                     obiskati jetniški duhovnik Bernhard Behnen, ki jim je nato skoraj dnevno
                     prinašal obhajilo. Z njimi je smel moliti pred usmrtitvijo, pri njej pa
                     izjemoma zaradi izrecne prepovedi iz Berlina ni smel biti navzoč, čeprav je
                     bila to splošno uzakonjena pravica.</p>
               </div>
               <div type="div3">
                  <head>Obsodba in obglavljenje</head>
                  <p>Drugi senat Ljudskega sodišča (kako znano nam zveni ta izraz!) je v Lübecku
                     zasedal od 22. do 24. junija 1942. Obširno obtožnico je že v marcu v Berlinu
                     popravljal Hitler sam, kar je seveda izjema, saj je 1943 takšno sodišče izreklo
                     nad 1600 smrtnih kazni. Toda zdaj je bil prvič obtožen protestantski duhovnik,
                     med obremenilnimi dokazi pa so bile pridige glavnega Hitlerjevega nasprotnika
                     škofa von Galena. Hitler je osebno črtal iz obtožnice vse omembe škofovih
                     pridig. Avtor naše knjige sklepa, da si v času poraza pri Stalingradu Veliki
                     vodja ni želel, da bi se škof von Galen morda ponudil v zamenjavo za izpustitev
                     treh kaplanov. Njihov škof Berning si je prizadeval, da bi zaprtim olajšali
                     zapor, da bi jih lahko obiskoval kaznilniški duhovnik in da bi pripravili
                     obrambo. Smeli so posamič maševati (ne samo skrivaj).</p>
                  <p>Obtožnica je bila utemeljena s tem, da so poslušali prepovedane radijske
                     postaje in slabili vojaško odporno moč. Obsodba pa je bila očitno določena že
                     prej in je bila obramba brez moči. Ko je odvetnik bral zagovor, ga sodniki niso
                     niti poslušali. Goebbels si je v svoj dnevnik zapisal, da mora biti smrtna
                     obsodba tudi izvršena. Papež Pij XII. je skupaj s sodelavcem Giovannijem
                     Montinijem (poznejšim Pavlom VI.) preko državnega tajnika Maglioneja poslal
                     brzojavko nunciju v Berlinu, naj intervenira v korist obsojenih. Učinka ni
                     bilo. 10. novembra so bili vsi obglavljeni, potem ko so lahko še napisali
                     poslovilna pisma. Trupla so upepelili 15. novembra, žari Langeja in Stellbrinka
                     sta bili pokopani in pozneje prekopani, pepel Prasseka in Müllerja pa so
                     raztrosili po kaznilniškem vrtu. Predmete iz zapuščine so vestno popisane
                     poslali nujnim dedičem. Evangeličanski cerkveni predstojniki niso prosili za
                     pomilostitev Stellbrinka, ker so ga imeli za sovražnika naroda. Prošnjo je
                     vložila samo vdova, seveda brez učinka.</p>

                  <figure>
                     <graphic url="slike_z_82/z_82_46.png"/>
                     <head>Giljotina iz Hamburga (zdaj na razstavi)</head>
                  </figure>
                  <p>Že omenjene razlike v evangeličanski Cerkvi med izpovedovalci (Bekenner) in
                     drugimi so prišle do izraza še v povojnem času. Stellbrinku so nekateri
                     zamerili sodelovanje s katoliškimi kaplani, pa tudi njegovo razlaganje vojnega
                     opustošenja kot božjo kazen. Le počasi je tudi v protestantski javnosti
                     prevladalo gledanje, da pastor ni bil izdajalec nemškega naroda, ki bi zaslužil
                     smrtno kazen, ampak pričevalec za božjo resnico in torej mučenec. Šele leta
                     2004 ujim je v mestni hiši v Lübecku uspelo postaviti spominsko ploščo z imeni
                     treh katoliških kaplanov in evangeličanskega pastorja v spomin »lübeških
                     mučencev 10. novembra 1943«. Prej pa je izšlo nekaj spisov o njih.</p>
                  <p>Katoliška Cerkev je takoj po vojni označevala umorjene kaplane kot mučence za
                     vero in jih vključevala v spominske prireditve, npr. na Katholikentagu avgusta
                     1952 v Berlinu. Škof v Hamburgu je leta 2003 začel škofijski proces za
                     beatifikacijo, slovesna razglasitev mučencev za blažene pa je bila 26. junija
                     2011 v Hamburgu.</p>
               </div>
            </div>
         </div>
         <div type="div1">
            <head>Kočevski rog 2011</head>
            <div type="div2">
               <head>Pogovori na Rogu</head>
               <docAuthor>Justin Stanovnik</docAuthor>
               <div type="div3">
                  <head>Kočevski rog, nedelja, 5. junija 2011</head>
                  <p>Od česa vse je odvisna uspešnost vsakoletne spominske slovesnosti na Kočevskem
                     rogu? Se pravi, če v tem primeru sploh smemo govoriti o uspešnosti. Zdi se, da
                     kljub vsemu smemo. Če pride veliko ljudi; če je petje lepo – občuteno in hkrati
                     mogočno – če pridigarjeve besede tipajo za smislom; če se z obrazov ljudi vidi,
                     da svojim mislim ne dovolijo, da bi bile kje drugod, razen v preteklosti in
                     sedanjosti, ki sta ujeti v te smreke in te skale; če se po medčloveških
                     prostorih pretaka tiho sočutje in spominja vsakogar, mimo katerega gre, da mora
                     na tem prostoru biti človek tak, kakor je od vekomaj ukazano, da je – če se te
                     stvari dogajajo v zadostni količini in v svoji izvorni naravnosti, potem imajo
                     obiskovalci, ko se začnejo razhajati, občutek, da je bil Kočevski rog uspešen
                     in da je bilo to, sredi česar so pravkar bili, lepo – kar ne pomeni nič drugega
                     kot to, da so bili potolaženi: da je nazadnje vse prav, da je kljub žalosti in
                     žaljenosti, kljub bolečini, v kateri so videli goreti telesa ljudi, ki so jih
                     poznali in ljubili – mlade postave vojakov slovenske narodne vojske – da je
                     nazadnje in končno vse prav. To spoznanje nam podeljuje Kočevski rog – ker je
                     bil do sedaj še vedno uspešen – vsako leto, že dve desetletji – v zahvalo, da
                     smo ga razumeli.</p>
                  <p>Toda Kočevski rog ni postavljen v en svet, ampak v dva svetova: v dvojni svet,
                     ki je nastal in ostaja po človekovem padcu. Če hočeš priti na Kočevski rog,
                     moraš najprej skozi Kočevje. Od tam delujeta v smeri Roga dve sili. Tisto, ki
                     izhaja iz župnišča, žene skrb; z njo prihajajo rože in sveče in mladi fantje in
                     dekleta, ki obiskovalcem, ki prihajajo od daleč, pripovedujejo, iz česa je ta
                     kraj nastal in kakšen pomen ima za slovenskega in krščanskega človeka. To je
                     pripovedovanje, po katerem obiskovalci postanejo romarji. Iz župnišča prihaja
                     tudi molitev, posebno na veliki petek in na dan mrtvih. Vedno bo tako, dokler
                     bo stal svet, bo tako. Nikoli ne bo tako, da Cerkve tam na nek način ne bi
                     bilo. To nam je zagotovljeno. </p>
                  <p>Kočevje pa izžareva tudi drugačne energije. V njihovih ustanoviteljskih
                     dokumentih stojijo podpisi tistih, ki so se zapisali ljudem, ki so pred
                     šestinšestdesetimi leti uprizorili Kočevski rog. Potem ko se je njihov projekt
                     zrušil, sicer niso, kot je bilo pričakovati, v grozi nad tem, kar so storili,
                     zmolili kesanja, obiskovalcev, ki so sedaj pričeli prihajati, pa tudi niso
                     mogli več odstranjevati na način, ki so ga prav tukaj uveljavili pred pol
                     stoletja neki drugi, a njihovi ljudje. Za kom še vedno stojijo, komu zvestobe –
                     ne glede na to, kaj so storili – še niso odrekli, pa kažejo na druge načine.
                     Cesto, ki pelje do morišč Pod Krenom in Pod Macesnovo gorico, puščajo v takšnih
                     jamah, da dajejo vtis, da so bile namenoma izkopane. Večina smernih kazalcev
                     kaže na Bazo 20, na morišča slovenske vojske pa komaj kateri in komaj opazen.
                     Tudi sicer Kočevje ne daje nobenega zunanjega znamenja, da v gozdove za dvema
                     vasema na vzhodu hodijo neki ljudje obujat največji spomin, ki ga kak narod
                     more imeti. Vsakdanji videz mesta demonstrira, da ne živi v soju narodove
                     zgodovine. Če ne bi bilo tako, bi mesto imelo poseben muzej, ki bi
                     inventariziral znano arhivsko gradivo genocidnega pokola slovenske narodne
                     vojske in raziskoval novo. O tem ni sledu, pač pa se tu razkazujejo vsi uspehi,
                     ki so jih v bližini tega kraja dosegle ideologije in milice tistih sil, ki so
                     imele za cilj zaplembo narodove svobode. </p>
                  <p>Ko smo pred nekaj leti spraševali gospo Tanjo Starič, voditeljico večernega
                     televizijskega poročila, zakaj v pripoved o roški slovesnosti ni vključila tudi
                     spominskega prispevka kompetentne civilne družbe, se ji na naše vprašanje ni
                     zdelo vredno niti odgovoriti. Ali naj bi ponovno intervenirali? Ne, z ljudmi,
                     ki so izgubili zmožnost zardevanja, ne kaže razpravljati. A stvar gre naprej.
                     Letos se je že vpeljano rasno razlikovanje – v svobodni Sloveniji – spet
                     ponovilo. Za dvajsetletnico njenega obstoja. </p>
                  <p>
                     <emph>Tako ima Kočevski rog tudi to nalogo, da določa demarkacijsko črto med
                        barbarsko in civilizirano Slovenijo.</emph>
                  </p>
                  <p>Kot urednik Zaveze si že nekaj let jemljem pravico, da še pred začetkom
                     slovesnosti spregovorim s tem ali onim od obiskovalcev. Ponovno in ponovno me
                     zanima, zakaj ljudje prihajajo na ta kraj, nekoliko tudi, kaj je sicer v njih
                     in kaj kateri čuti. Na ta način bi rad registriral slovensko razumetje
                     Kočevskega roga. Vsakič se že vnaprej opravičim, da vznemirjam ljudi v njihovi
                     zbranosti. Večidel mi tega ne zamerijo. Sedaj me večina že pozna in ve, da sem
                     urednik Zaveze in da sem njihov človek. To ima za posledico, da tudi oni
                     čutijo, da nas vse druži ista zavezanost. V glavnem se gibljem na obrobju, da
                     čim manj motim molitev, ki prihaja zgoraj od oltarja – v glavnem je to rožni
                     venec, vmes pa še branje imen, ki so ga zadnja leta uvedli. Včasih se ob tem le
                     zalotim v misli, da je to preveč človeško – da bi v Kočevskem rogu morali samo
                     stati in molčati; da bi vsa množica morala tam stati in molčati. A to ne gre,
                     oboje je človeška stvar, molk in beseda, ne samo molk, ampak tudi beseda.</p>

                  <figure>
                     <graphic url="slike_z_82/z_82_47.png"/>
                     <head>Molčanje gozdov <name>Andrej Zgonc</name></head>
                  </figure>
                  <p>Potem se začenjajo srečanja. Na skali na obrobju zbirajoče se množice sedi
                     gospa mojih let. Videti je utrujena, a jo vseeno ogovorim. Potem izvem: hčerka
                     je nenadoma zbolela, v glavi ji je počila žila. Za silo so jo sicer spravili k
                     sebi, a me vseeno zelo skrbi, pravi. Ne more govoriti, res ne more. Lahko pa bi
                     veliko povedala. Rojena je bila leta 1931 in ima še vse v glavi, kako se je
                     začelo. A ne more, res ne more. Vidim kako je, se opravičim in odidem. A vseeno
                     pomislim: v težavah je, a je vendar prišla.</p>
                  <p>Ozrem se naokoli in nedaleč proč zagledam rahlo znan obraz. Izkaže se, da sem
                     ga videval v dijaškem domu na Taboru 12, kamor sem se kot mlad domobranec rad
                     vračal. Ko izvem tudi za ime, mi pride v spomin: Drago Bartol iz Loškega
                     potoka. Ob tem se mi jih vrne cela plejada, tudi iz te doline, ki ji pravijo
                     Potok: lazarist Lavrič, pravnika Zbačnik in Ruparčič, gradbenik Zbačnik in
                     drugi. Sami zvesti ljudje. Bartol je po vojni stanoval v Cankarjevem domu (ki
                     je nastal iz nekdanjega Marijanišča). A ne dolgo. Ko so tam izvedeli, da je iz
                     domobranske družine, so mu stanarino povišali za trikrat. Tega pa domača hiša
                     ni vzdržala in je moral pustiti mestno šolo. (Vse so vedeli, pomislim ob tem.
                     Vsepovsod so bili terenci, od katerih je bilo vsak trenutek mogoče izvedeti
                     vse. Kako je ta zatiralska družba perfektno delovala! Ne smemo pozabiti.) Potem
                     se še pogovarjamo – ob naju se je zbral krog znancev – kako je ta revolucija
                     šla. Slovenski svet se je pogosto delil tudi po vaseh: ene vasi so bile bele,
                     druge pa so se kmalu izkazale za rdeče. A komunisti so imeli svoje ljudi
                     povsod, zato so tudi v vaseh, ki niso bile njihove, vsak trenutek lahko
                     izvedeli vse. Tako je deloval ta sistem. Boljševiki so na ljudeh izkoristili
                     vse, kar jih je delalo za njihova koristna orodja. Zelo koristna na primer je
                     bila zavist. Veliko začetni boljševiških zločinov je povzročila zavist, a so
                     bili ti zločini dovoljeni le, če so bili v korist revolucije. Krogu, v katerem
                     se pogovarjamo, se pridruži Bartolova sestrična Antonija Košmrlj. V revoluciji
                     je izgubila očeta. Ne ve, kje leži. (To je najpogostejši stavek, ki ga je
                     mogoče slišati na Rogu. Pa tudi drugod!) »Čudno pa je vseeno, da jim ni žal za
                     Barbarin rov,« poizkušam razumeti najbolj boleč, pa tudi najbolj neslovenski
                     boljševiški zločin. »Če so bili tako pokvarjeni, da so ga uprizorili, so tudi
                     tako pokvarjeni, da jim sedaj ne jemlje spanca,« pravi nekdo. </p>
                  <p>Srečanja, do katerih prihaja na Rogu, so skoraj vsa zadovoljiva, žalostna,
                     boleča, a po svoje zadovoljiva. Ljudje vedo, za kaj je šlo. Desetletja
                     ponižanja jim niso vzela meril, s katerimi postavljajo moralni red okoli sebe.
                     Čuti se, da večini ni žal, da so se njihovi ljudje odločili, kakor so se.
                     Čeprav jih je ta odločitev postavila na pot, ki se je končala na Kočevskem
                     rogu. Ne da bi to povedali s politično deklarativnimi stavki, je vseeno v njih
                     zadovoljstvo, da so bili njihovi ljudje na »pravi strani«. Ne samo zato, ker je
                     zgodovina to dokazala! A včasih se moj pogovor vseeno ne razvije tako. Neka
                     zamera, bogve od kod izvirajoča, tudi koga od njih navaja k mislim, ki niso
                     daleč od cinizma. Na primer: »Izgubili smo jih, izgubili, a bodimo raje tiho.«
                     (Ne govoriti, biti tiho, pomislim ob tem, kako slovenski je ta stavek.) Ne na
                     Rogu, seveda. Na Rog ljudje, ki so zmožni takih stavkov nekako zaidejo,
                     slučajno in pomotoma, v avtentično skupnost, ki se je tu v dvajsetih letih
                     ustvarila, pa ne spadajo – vedo, da ne spadajo. A vendar sem tudi slišal
                     stavke: »Na eni in drugi strani je bilo …« In »Enim in drugim je šlo …«, ne
                     rečejo »samo za oblast«, a mislijo tako. Ali: »Moj oče je govoril, vojna je
                     vojna, kar pa se je zgodilo po vojni, je neodpustljivo.« Tudi takšen pohabljen
                     stavek sem slišal letos na Rogu. A taki, ki te stavke izrekajo, vendarle
                     prihajajo. Kljub vsemu prihajajo. Čemu? Mogoče pa zato, ker mimo debel in skozi
                     krošnje dreves segajo tudi do njih glasovi molitev, ki imajo tu drugačno
                     kadenco kakor drugod: takšno, da ljudje kljub vsemu mislijo, da ne smejo
                     zamuditi njihovega tihega vzpenjanja v nebo. Od srečanj s takšnimi ljudmi, če
                     do katerega le slučajno pride, odhajam tiho. Od mnogih izkušenj poučen vem, da
                     je vse zaman, da se tu ne da nič spremeniti. Da bo spremembe dosegel, če jih
                     bo, kdo drug.</p>
                  <p>A ko gre kako tako srečanje mimo mene, pride, prav tako kakor v življenju, kaj
                     čisto drugega. Na primer dekle z velikimi, čistimi in razumnimi očmi, sedeča na
                     skali sama zase, kakor da bi pripravljala zgodbo za mojo zbirko. Doma je iz
                     cerkniške doline in prihaja sem vedno, nekoč z mamo, sedaj pa sama. Njena
                     zgodba zadeva seveda mamo, še bolj pa njeno staro mamo. Naša kmetija je bila
                     precej velika, pravi, zato so po vojni zaprli stare starše, pa tudi mamo in
                     strica. Zakaj pa so jih zaprli? Saj še sami niso vedeli. Stara mama je imela
                     štiri brate pri domobrancih, predvsem pa je njihova kmetija bila res lepa in
                     velika. S štirimi brati stare mame pa je bilo takole. Vsi štirje so šli v
                     Vetrinj, tam je eden zbolel, eden pa je ostal pri njem, ker ga ni mogel pustiti
                     samega. Ta dva sta nazadnje pristala v Argentini. Druga dva pa so Britanci
                     vrnili: Toneta so boljševiki že drugi dan iz Teharij odpeljali v Hudo jamo,
                     Jože pa je tam čakal na amnestijo. Avgusta je končno prišla, a Jože vseeno ni
                     prišel domov, ker so ga na Kamni gorici čakali domači oznovci in terenci. (Tako
                     so boljševiki postavljali svojo državo, sem o tem pomislil.) Tisti, ki pa so
                     ostali doma, mama, stara starša in stric, pa so tudi dočakali amnestijo in za
                     razliko od Jožeta prišli domov, a našli kmetijo zaplenjeno in razdeljeno. Med
                     ljudmi je tedaj nastala nemajhna panika. Tisti, ki so jih poslali v zapor, so
                     mislili, da jih ne bo nazaj. Ker sem sedaj vedel, da ima moja sogovornica
                     strica v Barbarinem rovu, sem tudi od nje skušal izvedeti, zakaj je tistim, ki
                     so jo uprizorili - v nekem smislu so to nazadnje vsi partizani, saj proti njej
                     niso nikoli protestirali – ker sem to vedel, sem jo vprašal, zakaj tega do
                     nerazumnosti krutega dejanja sedaj ne obžalujejo. »Veste, mi je odgovorila, oni
                     so mislili, da delajo prav. Mislili so, da to niso ljudje. Tako zelo se da
                     spremeniti človeka.« (Pri teh njenih besedah sem se spomnil, da sem pravkar
                     dobil iz Nemčije knjigo Povsem normalni ljudje, ki govori o pomožnem
                     policijskem bataljonu iz Hamburga, sestavljenem iz moških, ki niso bili več za
                     na fronto in so jih zato določili za rezervni policijski bataljon. Ko pa so jih
                     poslali na Vzhodno Poljsko in Litvo, so se ti nebogljeni ljudje nenadoma
                     spremenili v najbolj krute morilce, ki si jih je bilo mogoče zamisliti. To
                     knjigo bomo v naslednji številki Zaveze prebrali za naše bralce, da bodo
                     videli, kako to gre. Saj so tudi Slovenci bili nekoč »povsem normalni ljudje«,
                     pa jih je ideologija spremenila v pošasti, ki so priredile Hudo jamo in
                     Barbarin rov; videli bodo, v kakšne robote smrti ubijalska ideologija spremeni
                     ljudi.) Ko sem pozneje doma zapisoval njene besede, sem se ji iz daljave
                     zahvaljeval za njeno modrost. Potem mi je namreč rekla: »Veste, sedaj se ta čas
                     vrača. Svet je postal tako negotov, da vsak trenutek lahko pride kdo, ki mu bo
                     spet uspelo poneumiti in obnoriti ljudi. Sedaj se ta čas vrača.« In potem, prav
                     na koncu še: »Veste, agresor ima vedno prav. Kar poglejte okoli sebe, agresorji
                     imajo vedno prav.« »Potem pa ne verjamete v pravičnost sveta, v njegovo
                     možnost?« Tiho je odkimala. Ob tem sem pomislil: To dekle je eno od ljudi, ki
                     jih je Slovenija, kakršna je, pohujšala. »Le odprite internet in poglejte,« je
                     potem še rekla, »kar naprej čez Cerkev in domobrance. In kaj naredimo mi? Mi
                     utihnemo in molčimo.« Izreden pogovor je bil to, sproščujoč in tolažilen. In
                     kakor že stokrat in tisočkrat me je tudi sedaj zaskelelo vprašanje: Toliko
                     razumnih ljudi ima Slovenija, zakaj se ne moremo osvoboditi? Ali bo nazadnje
                     res tako, kakor je opazilo to dekle iz cerkniške doline? Ker smo tiho. Ker
                     umolknemo. Molk ne dela zgodovinskega in političnega človeka. </p>
                  <p>Potem sem se rokoval še z mnogimi ljudmi. Z vsakim sem spregovoril tudi nekaj
                     besed, v vsakem pa sem jih čutil še veliko, ki bi jih tudi rad slišal, ko se
                     ura ne bi tako neizprosno bližala enajsti. A nekaj srečanj moram vseeno še
                     omeniti, ker nam bodo povedala, skozi kaj je morala iti Slovenija. </p>
                  <p>Na primer zgodba o Angeli Mivšek, doma iz Mizendola pri Zaplani, ki pa sedaj
                     živi v barjanskih Bevkah; pravzaprav ne o njej, ampak o njenih dveh bratih, ki
                     nista bila ubita, ampak umorjena in sta tako umrla mučeniške smrti. France je
                     bil član Katoliške akcije, kar je pomenilo predvsem to, da je vedel, kaj je
                     sam, pa tudi to, kaj je boljševizem. To vedenje je moral plačati s svojim
                     mladim življenjem nekje v gozdovih v bližini Vranje peči. Drugi pa je dočakal
                     amnestijo na Teharjah, domov pa tudi njega ni bilo. Ko ga je nekaj tednov po
                     izpustu iz taborišča obiskal teharski prijatelj, s katerim sta se skupaj
                     peljala z vlakom proti Vrhniki, doma zanj niso nič vedeli. Kje natanko so ga
                     čakali tedanji lovci na ljudi, njegovi doma niso vedeli ne tedaj ne pozneje.
                     Tudi danes tega ne vedo. </p>

                  <figure>
                     <graphic url="slike_z_82/z_82_48.png"/>
                     <head>Plevica <name>Lojze Perko</name></head>
                  </figure>
                  <p>Ob takih zgodbah me vse nevarneje napadajo vprašanja, zakaj Slovenci
                     dovoljujemo, da tako ravnajo z nami. Ali morda ta neprizadetost kaže na našo
                     moralno in politično nekompetentnost? Ali morda nismo prištevni? Ali ni
                     človekova življenjska dolžnost, da se »nemudoma dvigne na višjo moralno
                     ravnino, če se znajde iz oči v oči z nepomirljivim svojevoljnim režimom«, kakor
                     je mislil Solženicin. O tem sem spregovoril nekaj besedi z nekim zasebnim
                     podjetnikom, ki je tudi prišel na Rog. Nujno je treba, je bilo njegovo mnenje,
                     opraviti s korupcijo. To je možno z zakoni in ljudmi, ki so zakone v stanju
                     uveljaviti. V načelu je to rešljivo, v načelu taki ljudje obstajajo, treba jih
                     je poklicati. Takoj za tem pa je treba napolniti moralni prostor, ki je sedaj
                     izpraznjen. »Predvsem je treba zamenjati medijske voditelje.« Že, mu pravim,
                     toda ali ni to nasilje? Ni, če to izvede tržišče in pripada zmaga konkurenčno
                     boljšemu.</p>
                  <p>Čeprav sem od oltarja oddaljen še nekaj sto metrov, postaja množica gostejša in
                     praznih prostorov, ki nudijo možnost za pogovor, vse manj. A včasih me slutnja,
                     da bom slišal kaj pomembnega, pri kom le zadrži. Pri naslednji gospe sem se za
                     trenutek preselil v Sodražico. V vsem dvajsetletnem obdobju svobodnega Roga ju
                     z možem samo dvakrat ni bilo tukaj. Mož ima tukaj strica, ona bratranca. Seveda
                     ju nista osebno poznala. Zakaj pa potem vseeno prihajata? »Čutimo do pokojnih,
                     do vseh pokojnih tukaj«. V odgovoru začutim širino in nadaljujem: Kaj pa je s
                     Slovenijo? Kako to, da smo dovolili komunistom vrnitev? Za odgovor dobim
                     naslednjo misel: »Mogoče se nismo dovolj potrudili? Mogoče se nismo zavedali,
                     za kako pomembno reč gre.« Čez čas pa doda: »Mogoče je pa tudi, da nismo imeli
                     pravih voditeljev.« Res, ob tem pomislim, a meni se, kot običajno, spet pojavi
                     pred očmi Barbarin Rov. Zakaj ga ne postavimo v nacionalni kulturni program? Če
                     bi ga poskušali razumeti z jeziki, s katerimi razpolaga kultura, z jezikom vere
                     in krščanstva, z jezikom poezije, glasbe, slikarstva, arhitekture, ali ne bi
                     bilo mogoče, da bi Barbarin rov, razumljen in oblikovan s temi prizadevanji
                     duha, utrdil slovenske duše za nadaljnjih tisoč let?</p>
                  <p>(Potem mogoče tudi ne bi bilo toliko javne žalosti nad manjšanjem državnih
                     dotacij menedžerjem, ki »kurirajo« razstave s »križanci med umetnostjo,
                     znanostjo in tehnologijo«, z umetninami, ki prihajajo iz umetnostnih pokrajin,
                     kot so »Klub K4, Kiberepip, Metropol, festival Break in festival Haip« in
                     predstavljajo »kulturo, ki je duša naroda« in se z njo »ne kocka«. Če smemo
                     navesti nekaj zaskrbljenih vrstic, ki smo jih prebrali v Delu, SP, 9. julija
                     2011).</p>
                  <p>Ko od svoje sogovornice še izvem, da je že upokojena, si ne morem kaj, da se je
                     ne bi drznil vprašati, kako človek ostane tako dolgo mlad? »Ah kaj, delati je
                     treba, v službi in doma, delo je osnova vsega!« Pogledam jo še enkrat in vidim,
                     da bi lahko bila živa reklama za svojo teorijo. </p>
                  <p>Ko že čutim, da se bo vsak čas začela maša, pomislim, da moram končno zares
                     nehati. A pred mano sedijo na ležečem hlodu še mama in tri dekleta. V meni se
                     prebudi nekdanji učitelj. Vprašam, ne vem več katero, ali Terezijo ali Kristino
                     ali Anjo, če se v šoli kaj pogovarjajo o vojnem času. Tega da ne delajo. A ko
                     potem hočem izvedeti, če kdaj do takega pogovora le pride, čigava zgodba ima
                     največjo veljavo, ali tista, ki jo pove učiteljica, ali tista, ki jo preberejo
                     v učbeniku, ali tista, ki jo slišijo doma. Ko se ena za drugo odločijo za
                     tretjo instanco, se počutim pomirjenega. Še bolj seveda, ko izvem – ko jih
                     vprašam, če sta jih župnik in kaplan povabila na letošnji Rog – da sta oba to
                     naredila. Potem pa je vse dobro, si pravim, potem pa je vse dobro. V takem
                     razpoloženju se oziram po bližnji okolici, če bi kje bil prostor, od koder bi
                     se dalo spremljati mašo na Rogu. Tedaj pa že zaslišim glas letošnjega
                     maševalca. Ker glas poznam, vem, da je njegov lastnik dr. Janez Gril. Naj še
                     jaz povem: njegova pridiga je bila odlična. (Saj je vedno, a letos so o tem vsi
                     govorili.) </p>
               </div>
            </div>
            <div type="div2">
               <head>Grobovi so odprti in bodo vedno bolj</head>
               <docAuthor>Janez Gril</docAuthor>
               <div type="div3">
                  <p>Letos bo minilo 21 let, odkar smo se prvič in v velikem številu zbrali ob teh
                     roških breznih, v katerih počivajo okrutno in zahrbtno umorjeni slovenski
                     domobranci, naši najdražji: sinovi, bratje, očetje, strici, sosedi, znanci in
                     prijatelji ter druge zamolčane žrtve revolucionarnega nasilja. Sem smo prišli
                     takoj, ko smo smeli. V miru smo izjokali svojo žalost in bolečino, rajnim
                     prižgali sveče, molili in zanje darovali sv. mašo.</p>
                  <p>Mnogih, ki so sem prihajali prva leta, danes ni več med nami. Eni so že pri
                     Bogu v nebesih, drugi zaradi starosti in bolezni ostajajo doma. Vsako leto se
                     nam pridružujejo mlajši in novi obrazi, ki bodo tudi v prihodnje nadaljevali z
                     molitvijo. Prošnja Bogu je ves čas enaka: Naj se nikoli več ne ponovi to, kar
                     se je dogajalo v Kočevskem rogu, Teharjah, Hudi Jami in 600 drugih skrivnih
                     moriščih po vsej naši domovini. Nikoli več, Gospod!</p>
                  <p>Bolečina ostaja. Ostajajo tudi vprašanja, na katera še vedno ni odgovorov.
                     Zakaj se je že po končani vojni zgodil ta strašni zločin in kako je mogoče, da
                     slovenska demokratična oblast tudi po tolikih letih še ni našla odgovornih?
                     Zakaj tisti, ki so pri zločinu sodelovali, še vedno molčijo in si ne olajšajo
                     vesti s tem, da bi povedali, kdo je ukazal pobijanje, kdo jim je zapovedal
                     molk? Zakaj se ne opravičijo svojcem žrtev zaradi trpljenja, ki so jim ga
                     povzročili? Pričakujemo preveč, čeprav gre samo za osnovno civilizacijsko
                     dejanje in osebno integriteto? Se bojijo, jih je sram, so jim privilegiji vzeli
                     razsodnost? Ali pa mislijo, da je prav, kar so storili, in so na svoje
                     zločinsko početje ponosni? Tudi molk je odgovor, včasih pove več kot tisoč
                     besed.</p>

                  <figure>
                     <graphic url="slike_z_82/z_82_49.png"/>
                     <head>Janez Gril</head>
                  </figure>
                  <p>Drage sestre in bratje, odgovore na naša vprašanja in naše stiske bomo tudi
                     tokrat poiskali v Božji besedi, ki smo jo ravnokar poslušali. Pomagala nam bo
                     ohraniti pravilen odnos do sebe in do tistih, ki so žrtvam, nam in našemu
                     narodu povzročili toliko gorja in krivic. Z njeno pomočjo bomo lažje odpustili
                     morilcem in si še naprej prizadevali za resnico, mir in spravo v našem narodu.
                     Takšno ravnanje ni znamenje naše slabosti, nasprotno, je dokaz človeške
                     veličine, krščanske omike in zveste hoje za Kristusom.</p>
                  <p>»Glejte, jaz odprem vaše grobove, vzdignem vas iz vaših grobov …,« smo slišali
                     prerokove besede v prvem berilu. To božje zagotovilo velja tudi za brezna v
                     Rogu in za vsa druga skrita grobišča na Slovenskem. Zaminirani robovi jam, tone
                     nasutega kamenja, 11 pregrad v Hudi Jami tega niso mogli preprečiti. Peklenski
                     načrti tistih, ki so po končani vojni ukazali pobijanje vrnjenih domobrancev in
                     drugih žrtev, se niso izšli. Resnica je prišla na dan, zamolčane žrtve so
                     dobile imena in obraze. Pobiti so se vsaj na simbolni ravni vrnili v našo sredo
                     in družbo. Že več kot 20 let se zbiramo na krajih njihove smrti in zanje
                     molimo. Postavili smo jim kapele, križe in druga znamenja. »Tedaj boste
                     spoznali, da sem jaz, Gospod, govoril in storil,« zagotavlja prerok Izaija.</p>
                  <p>Tudi mi smo to spoznali, zato smo Bogu hvaležni. »Pridite k meni vsi, ki ste
                     utrujeni in obteženi, in jaz vam bom dal počitek.« Jezusovo povabilo velja
                     vsem. Danes in na tem kraju še posebej tistim, ki so pretrpeli krivično smrt in
                     bili dolga desetletja oropani osnovne človeške časti, celo pravice do spomina
                     in groba. Jezusove besede veljajo svojcem žrtev, ki dolga desetletja nismo
                     smeli vedeti in mnogi med nami še danes ne vedo, kje so bili pobiti njihovi
                     najdražji in kje počivajo njihovi posmrtni ostanki. Jezus vabi k sebi tudi vse
                     tiste, ki so ukazali, izvajali ali zagovarjali zločinsko početje. Njihovo
                     življenje je moralo biti grozljivo. Božja ljubezen ne pozna meja in objema vse
                     ljudi. Kdor je noče, jo lahko zavrne.</p>
                  <p>Drage sestre in bratje, takšno gledanje na usodo pobitih, ki se jih danes
                     spominjamo, takšno razumevanje nas samih in našega ravnanja je po besedah
                     apostola Petra soudeležba pri Kristusovem trpljenju, ki se bo spremenilo v
                     veselje. »Blagor vam, če vas zaradi Kristusovega imena sramotijo, saj nad vami
                     počiva Duh slave, Božji Duh.« O, kako zelo so nas, sorodnike domobrancev in
                     druge, ki nismo bili za komunizem, sramotili in zapostavljali v šolah, na
                     delovnih mestih, v javnosti in zasebno, teptali naše temeljne človekove pravice
                     in nas v svoji partijski in svetovnonazorski nadutosti silili, naj se odpovemo
                     veri, Cerkvi in krščanskemu pogledu na svet. Apostol Peter nas blagruje in
                     nadaljuje: »Če kdo trpi kot kristjan, naj ga ne bo sram, ampak naj v tem imenu
                     poveličuje Boga.« V tej luči moramo gledati na trpljenje, ki je zadelo naše
                     najdražje in tudi nas same. Te besede nas zavezujejo, da v življenju ne počnemo
                     ničesar, s čimer bi sramotili Kristusovo ime. Če bi ravnali drugače, bi, tako
                     apostol Peter, tudi sami postali podobni morilcem, tatovom, hudodelcem in
                     ovaduhom.</p>
                  <p>Dragi prijatelji, kljub pomislekom in bolečinam lahko rečemo, da so se stvari
                     spremenile na bolje. Velike preizkušnje in trpljenje slovenskega naroda, ki so
                     ga povzročile totalitarne ideologije in svetovna morija, prinašajo duhovne
                     sadove. 13. junija lani je bil na slovenskem evharističnem kongresu v Celju za
                     blaženega in mučenca razglašen dijak Alojzij Grozde. Od pretekle sobote dalje
                     njegove relikvije počivajo v božjepotni cerkvi na Zaplazu. Tja bodo odslej
                     prihajali verni mladi, da bi se svojemu zavetniku in priprošnjiku priporočili
                     za lepo mladost, pridno šolanje, solidarnost in druge mladostne ideale. 24.
                     septembra letos bo v Sarajevu v Bosni in Hercegovini za blažene in mučenke
                     razglašenih pet redovnic, žrtev četniškega nasilja. Med njimi sta dve Slovenki:
                     sestra Antonija Fabjan iz župnije Hinje, sedaj Žužemberk, in sestra Krizina
                     Bojanc iz Šmarjete. V škofiji Novo mesto, kamor sodi tudi ta kapela v Kočevskem
                     rogu, bomo prihodnjo soboto obhajali peto obletnico njene ustanovitve in se ob
                     tem veselili duhovne podpore treh novih priprošnjikov: enega mučenca in dveh
                     mučenk. Tri razglasitve v enem letu, prej pa 1200 let nobene. Glejte, v kakšnem
                     času živimo! Nekateri postopki za razglasitev novih mučencev so v teku,
                     nekateri se bodo šele začeli.</p>

                  <figure>
                     <graphic url="slike_z_82/z_82_50.png"/>
                     <head>Žrelo <name>Tamino Petelinšek</name></head>
                  </figure>
                  <p>Kri mučencev je seme novih kristjanov, pravi stara krščanska misel. Je opora
                     notranji prenovi Cerkve. Lani so se v naši škofiji štirje mladi fantje odločili
                     za duhovniški poklic. Letos se jim bodo pridružili novi. Vedno več je mladih
                     družin, ki se odločijo za tretjega, četrtega ali petega otroka. Tečajev za
                     pripravo na krščanski zakon se udeležuje zelo veliko parov. Mladi iščejo v veri
                     odgovore na vprašanje o smislu svojega življenja in se dajo krstiti. Duhovna
                     gibanja so v porastu. To je odgovor Cerkve na pomanjkljivosti časa in naše
                     politike, ki se ne kažejo samo v napačnem odnosu do žrtev totalitarnega režima,
                     ampak tudi v zgrešenem družinskem zakoniku, opuščanju vzgoje v šoli, v drogah
                     in metadonskih nadomestilih za izgubljene življenjske ideale mladih in na
                     tolikih drugih področjih našega življenja.</p>
                  <p>Drage sestre in bratje, grobovi so odprti in bodo vedno bolj. Naša soudeležba
                     pri Kristusovem trpljenju prinaša odrešenje in veselje. Kri mučencev je seme
                     novih kristjanov. Ne pozabimo tega in ne dopustimo, da bi nam kdor koli vzel
                     upanje, ki prinaša življenje! Amen.</p>
               </div>
            </div>
            <div type="div2">
               <head>V Boga so verovali, narod ljubili, za domovino umrli</head>
               <docAuthor>Boštjan Zadnikar</docAuthor>
               <div type="div3">
                  <p>Bili so. Njih 12 tisoč. 12 tisoč fantov, ki so začuli klic domovine in stopili
                     kot en mož v bran svojemu narodu, v zanj najbolj usodnih trenutkih.</p>
                  <p>Bila je tuja okupacija. Toda ne nemški nacist, ne laški fašist in ne Madžar
                     niso tako frontalno in iz vseh registrov udarili po Slovencih, kot so po
                     lastnem narodu udarili naši krvni bratje, indoktrinirani z ideologijo, ki je
                     črpala svoje sokove iz teoretičnih aksiomov nemške filozofske misli 19.
                     stoletja in se hkrati preizkušala v praksi zlasti med oktobrsko revolucijo ter
                     špansko državljansko vojno. </p>
                  <p>Ko je rdeča pošast uprizorila prva dva množična zločina nad lastnim narodom –
                     na Turjaku in v Grčaricah – je bilo treba nekaj storiti, saj sta bila ta dva
                     masakra jasen znak, za kaj v bistvu gre slovenskim boljševikom in kaj vse so
                     sposobni storiti za dosego edinega in najvišjega cilja – uzurpacije oblasti po
                     vojni, zasužnjenja lastnega naroda in popolne sovjetizacije Slovenije.</p>
                  <p>Teh 12 tisoč slovenskih fantov je tedaj izbralo edino možno pot, saj druge poti
                     preprosto ni bilo. Uvideli so, odkod preti največja nevarnost narodu oz. kaj je
                     največje zlo 20. stoletja. Nadeli so si ime, ki ponazarja prav to, kar je bil
                     njihov edini namen – braniti domovino. Borili so se pogumno in pokončno, saj so
                     vedeli, da se borijo za najvišje ideale naroda ter da sta resnica in pravica na
                     njihovi strani.</p>
                  <p>Pa jim ni uspelo. Strašen vihar zla in sovraštva jih je pometal v kraška
                     brezna, jame in jaške in to z obilno pomočjo tistih, v katere so naivno verjeli
                     in jim brezmejno zaupali vse do zadnjega, še ko so se vzpenjali na njihove
                     tovornjake, misleč, da gredo v Palmanovo. Onkraj Karavank pa se je široko
                     režala smrt in jih pričakovala …</p>
                  <p>Pred nekaj dnevi so srbske oblasti aretirale še zadnjega velikega klavca
                     balkanske morije iz 90. let prejšnjega stoletja. Ta človek je bil izvrševalec
                     bolne velikosrbske ideje in hkrati maščevalec za zdaj že mitski poraz srbske
                     vojske proti Turkom pred več kot 600 leti, kar je tudi sam odkrito povedal v
                     kamero, tik preden je uprizoril Srebrenico. Nad masakrom v Srebrenici se je
                     tedaj zgražal ves demokratični svet, ki je zdaj tudi odkrito pozdravil
                     aretacijo generala Mladića in njegovo privedbo pred roko pravice v Haag.</p>
                  <p>Srbija želi v Evropo, in to ne zgolj politično, temveč predvsem kulturno oz.
                     civilizacijsko. Zato je Mladića tudi aretirala in ga izročila. Kaj pa
                     Slovenija? Na tem mestu se kar same od sebe ponujajo vzporednice in primerjave
                     s slovensko »zgodbo«. Slovenski mladići in karadžići se namreč še vedno
                     svobodno sprehajajo po naši domovini in zrejo naša prelepa polja in planine oz.
                     jih aktualna oblast ponovno kuje v zvezde z vsemi možnimi sredstvi in s pomočjo
                     vseh mogočih medijev, ki jih ima pod absolutnim nadzorom. Pa je razlika samo
                     ta, da je Ratko Mladić skušal udejanjati nore sanje o liniji
                     Karlobag–Karlovac–Virovitica, slovenski boljševiki pa so zvesto sledili trdi
                     partijski liniji o neizprosnem razrednem boju in likvidaciji vseh, ki bi si jim
                     drznili prekrižati pot do njihovega absolutnega prevzema oblasti. Ob tem sem
                     seveda povsem prepričan, da nikomur iz vodstva Narodne banke Srbije danes ne
                     pade niti na kraj pameti, da bi Mladićev lik ovekovečil na kakšnem izmed
                     kovancev, pa tudi cesta, ki vodi do nogometnega stadiona Crvene zvezde, ne bo
                     nosila njegovega imena …</p>

                  <figure>
                     <graphic url="slike_z_82/z_82_51.png"/>
                     <head>Boštjan Zadnikar</head>
                  </figure>
                  <p>Slovenija je sicer politično del Evrope, duhovno oz. po načinu razmišljanja pa
                     caplja daleč za njo. Vse dokler Slovenci ne bomo sposobni enotno obsoditi
                     polstoletnega komunističnega izživljanja nad narodom ter predvsem medvojne
                     zločinske komunistične revolucije in simbolično poslati v Haag tudi Kardelja,
                     Kidriča, Mačka, Semiča - Dakija in ostalih glavnih krivcev največje tragedije v
                     narodovi zgodovini, dotlej bomo duhovno capljali za vsemi demokratičnimi
                     evropskimi narodi in vse dotlej bomo tudi sami usodno razklani kot narod. Vse
                     to pa nas duši, mori in nam hkrati preprečuje, da ujamemo korak z drugimi.</p>
                  <p>Zaradi vsega povedanega na vse vas danes tukaj zbrane naslavljam veliko
                     prošnjo: </p>
                  <p>Prosim vas torej, da vsi mi fante, ki so tu prav v teh dneh pred 66 leti padali
                     v številna brezna tod okoli, ohranjamo v najlepšem spominu, kajti vsaj to si
                     vsekakor zaslužijo. Niso imeli niti človeka dostojnega pogreba niti nimajo
                     lastnega groba. Režim, ki je dobesedno izplaval iz morja njihove krvi, je na
                     njihova prestreljena in mučena trupla navozil tone materiala, cinkove odplake
                     in odpadke vseh vrst, da bi si opral svojo vest, in predvsem, da bi pred
                     lastnim narodom za vedno prikril svoj pošastni zločin, ki je tako gromozanski
                     in vnebovpijoč, da mu ga ta narod, na katerega se boljševiki vseskozi tako radi
                     sklicujejo, nikoli ne bo mogel odpustiti, še manj pa ga pozabiti. Toda spomina
                     na te fante ter spoštovanja do njih ta režim ni mogel zadušiti. TO SO BILI
                     ZLATI FANTJE! Bili so cvet naroda, ki je mnogo prezgodaj padel, ko bi moral še
                     cveteti.</p>
                  <p>V Boga so verovali, narod so branili, za domovino pa umrli!!! Večna jim
                     slava!</p>
               </div>
            </div>
            <div type="div2">
               <head>Zgodovino napisati na novo</head>
               <docAuthor>Blaža Cedilnik</docAuthor>
               <div type="div3">
                  <p>Mineva dvajseto leto, kar imamo svojo državo. Ob tem se mi vedno prikliče iz
                     spomina zgodba iz mojih študentskih let. Kolegica iz Maribora, ki se je skoraj
                     vsak vikend z vlakom peljala domov skupaj z mnogimi študenti iz tistega konca,
                     je prišla nek ponedeljek vsa razburjena na fakulteto. Šepetaje mi je
                     pripovedovala, kaj se je zgodilo na vlaku, ko so se peljali proti Mariboru.
                     Nenadoma se je vlak ustavil – kar nekje med postajama – nastal je strašen trušč
                     in v kupe so planili policaji in surovo odvlekli nekega študenta. Brez
                     pojasnila. Vsi so bili strašno zmedeni in prestrašeni in so ugibali, kaj bi
                     lahko to pomenilo. Nikomur ni nič padlo na misel. Rekla je še, da se ne more
                     otresti strahu, ki ji ga je zapustil ta dogodek. Kasneje so fanta izpustili in
                     prijateljem je na skrivaj povedal, da so ga zasliševali, ker naj bi bil član
                     neke tajne organizacije, imenovane Zedinjena Slovenija. Seveda je moral
                     podpisati, da ne bo nikomur nič pravil o tem, a svojim prijateljem se je moral
                     zaupati, saj se je zanesel nanje.</p>
                  <p>V meni je ta dogodek takrat vzbudil upanje, da se nekaj dogaja, da so ljudje,
                     ki si želijo drugačno Slovenijo, ne komunistične, kakršne je bila; da so
                     ljudje, ki se organizirajo in pripravljajo na trenutek, ko bo mogoče takšno
                     Slovenijo udejanjiti.</p>
                  <p>Mineva dvajseto leto, kar smo ustanovili Novo Slovensko zavezo. Zbrali smo se
                     tisti, ki smo hoteli, da se uveljavi resnica o komunističnem terorju in iz
                     njega izvirajoči državljanski vojni. Da se izve vsa razsežnost zločinskega
                     sistema, izvirajočega iz revolucije. Da se razčistijo medvojni in povojni
                     zločini in njihovi akterji in se jih primerno ovrednoti, obsodi. Da dobijo naši
                     soborci, naši očetje, naši sinovi, naši bratje nazaj svoje pošteno ime, da se
                     jih spodobno pokoplje in končno, da se ugotovi, kje so njihovi grobovi – če
                     lahko sploh govorimo o grobovih.</p>

                  <figure>
                     <graphic url="slike_z_82/z_82_52.png"/>
                     <head>Blaža Cedilnik</head>
                  </figure>
                  <p>Rodilo se je upanje, rodilo skupaj z novo državo, da bo roška resnica in
                     resnica 600 morišč in grobišč širom po Sloveniji prišla na dan. Da bo zločinski
                     sistem, ki je toliko let vladal v naši deželi, dobil svoje pravo mesto v
                     zgodovini našega naroda, da bo ocenjen po vseh moralnih in etičnih, političnih
                     in kulturnih kriterijih. Pa smo bili že ob prvem dejanju v tej smeri zelo
                     razočarani. Na Kočevskem rogu smo hoteli izvesti simboličen pokop vseh žrtev
                     tega zločinskega sistema, ki so bile desetletja zamolčane, in ne samo to. Niso
                     bile zamolčane samo žrtve, zamolčani so bili tudi kraji, kjer so bila zagrebena
                     njihova trupla. Ti ljudje niso bili samo pobiti brez sojenja, bili so zverinsko
                     mučeni in tako tudi pomorjeni. Tem ljudem je bilo poleg tega še odvzeto
                     poštenje, čast in dobro ime. Bili so proglašeni za izdajalce domovine, ki jim
                     je pomenila vse, za katero so bili pripravljeni žrtvovati najdražje in
                     najsvetejše, kar so imeli – svoje življenje – in so ga tudi zares
                     žrtvovali.</p>

                  <figure>
                     <graphic url="slike_z_82/z_82_53.png"/>
                     <head>Udeleženci roške slovesnosti – Slovenska prva vrsta <name>Andrej
                           Zgonc</name></head>
                  </figure>
                  <p>Torej, hoteli smo simbolično pokopati vse te ljudi z mašo v Kočevskem rogu kot
                     simbolu zločinov komunističnega sistema. Pa so nam to ukradli in naredili
                     nekakšno spravno mašo, kjer sta si segla v roke vrhovni poglavar slovenske
                     cerkve in vrhovni poglavar države – politični dedič morilcev, politični
                     voditelj sistema, ki je vse te zločine zagrešil. Tam so bili tudi drugi dediči
                     komunizma, tam so stali, razkoračenih nog in z rokami v žepih in tako že s
                     svojo pozo dali vedeti, da so oni oblast, da bo vse tako, kot bodo oni hoteli,
                     tudi zgodovina, in da jim nihče nič ne more.</p>
                  <p>Kje smo pa pri tem mi? Mi, ki imamo v teh breznih, kraških jamah, rudniških
                     jaških, strelskih jarkih svoje soborce, svoje sinove, svoje očete, svoje ljudi.
                     Mi, ki smo hoteli v intimi roške katedrale pokopati svoje soborce, svoje
                     sinove, svoje očete, svoje ljudi. Mi smo bili izločeni, izobčeni, na smrt
                     užaljeni, globoko prizadeti in užaloščeni.</p>
                  <p>Novinar, ki je v televizijskem prenosu komentiral to, tako imenovano spravno
                     mašo, je med drugim dejal: »Zgodovine ni mogoče popravljati, treba jo bo na
                     novo napisati in predvsem verjeti, da je prav tako.«</p>
                  <p>Mi smo verjeli in še vedno verjamemo, da je prav tako. Da je treba zgodovino
                     napisati popolnoma na novo; to pot napisati pravo, resnično zgodovino in ne
                     znova in znova ponavljati laži, ki so jih polne zgodovinske knjige in učbeniki,
                     ki zastrupljajo generacijo za generacijo in se tako prenašajo iz roda v rod in
                     netijo nerazumno sovraštvo in delijo naš narod ne samo na dva pola, kar ne bi
                     bilo tako zelo narobe, ampak na dva, nesmrtno sovražna pola. In tako je temelj
                     naše mlade države, o kateri so sanjale generacije naših očetov in dedov, temelj
                     te države je laž, prevara in zločin. Kako naj pričakujemo, da bo država, ki je
                     zgrajena na takih temeljih, prosperirala in cvetela? Če so laži, prevare in
                     zločini ne samo priznani kot vrednote, ampak čaščeni oziroma malikovani, kot je
                     zapisal umorjeni pisatelj Narte Velikonja, potem ne moremo pričakovati, da se
                     bodo v naši državi uveljavile vrednote, kot so poštenje, čast in
                     resnicoljubnost. Javno se govori o krizi vrednot. Kako naj se izvijemo iz krize
                     vrednot, če so množični morilci ne samo svobodni ljudje, ampak okinčani s
                     titulo narodnega heroja in na tej osnovi deležni visokih privilegijev v
                     družbi?</p>
                  <p>Iz zgodovine bi se morali učiti. Morali bi poznati svojo zgodovino. Morali bi
                     poznati napake, ki so se dogajale v zgodovini, da jih ne bi ponavljali. Morali
                     bi uvideti, da se laž ne izplača, ker pride resnica prej ali slej na dan in
                     odvzame lažnivcem vso kredibilnost in dobro ime. Morali bi uvideti, da je
                     prevara upora proti okupatorju umazala tudi tiste, ki so s tem uporom mislili
                     resno. Morali bi uvideti, da je zločin obsojen in kaznovan, da se zločini ne bi
                     ponavljali.</p>
                  <p>Vsi bi morali videti slike izkopanih trupel iz Srebrenice, ki so na las podobne
                     izkopanim truplom ljudi, ki so bili po drugi svetovni vojni pobiti in pometani
                     v jarke in jame. Zvezani eden z drugim z enako telefonsko žico, celo na isti
                     način. Ko primerjaš te slike, imaš občutek, da so en in drugi zločin zagrešili
                     isti ljudje. Resnica pa je ta, da jih je zagrešil isti zločinski sistem.
                     Razlika je le v tem, da bodo vsaj nekateri, ki so to zločinsko morijo počeli v
                     Srebrenici, da bodo vsaj nekateri sojeni, obsojeni, kaznovani. Tisti, ki so
                     enak zločin zagrešili po drugi svetovni vojni, pa so, kot sem že rekla, ne samo
                     svobodni, ne samo očiščeni vsake krivde, ampak so narodni heroji in
                     privilegirani v družbi. Torej v moji ljubi Sloveniji, v naši državi, je zločin
                     tako rekoč najvišja vrednota.</p>
                  <p>Grobovi tulijo, je zapisal pesnik. A mnogo, mnogo glasneje, mnogo bolj zamolklo
                     tulijo brezna, kraške jame, rudniški jaški, strelski jarki. Tu v Rogu tulijo
                     najbolj glasno, v tej tišini neskončnih gozdov. Predsednik države, ki naj bi
                     bil predsednik nas vseh, ta predsednik ni še nikoli prišel v Rog. Kajti tu bi
                     zaslišal, začutil »čisto zgodovino«, kakor se je izrazil ob najbolj nečistem,
                     najbolj zlaganem prazniku Republike Slovenije, 27. aprilu, ki se imenuje dan
                     upora proti okupatorju. Kakšna laž!? Kakšna prevara!?</p>
                  <p>Zakaj ne zatulimo mi vsi, ko se sistem, ki je ta brezna, jaške, jarke, jame
                     napolnil s trupli, ko se ta sistem pred našimi očmi restavrira, iz dneva v dan
                     raste in se krepi, in če bo šlo tako naprej, nas bo prerasel in zagrnil v novo
                     mračno dobo?</p>
               </div>
            </div>
            <div type="div2">
               <head>Odprimo vrata našim mučencem</head>
               <docAuthor>Ivo Kerže</docAuthor>
               <div type="div3">
                  <p>Počaščen sem, da me je NSZ povabila, naj izgovorim nekaj besed na tem
                     posvečenem kraju. V ta namen bom izhajal, kot že toliko govornikov pred menoj,
                     iz osebne izkušnje: iz boleče odsotnosti starega očeta, Zorka Ščuke, ki ga
                     nisem nikoli spoznal, ker je v teh krajih poleti 1945 omahnil v brezno pod
                     strelom komunističnega rablja. Bil je vodilni tržaški tigrovec, obsojen na smrt
                     na 2. tržaškem procesu, a pomiloščen. Zaradi njegove proangleške nekomunistične
                     usmerjenosti pa so ga slovenski komunisti pokončali s strelom v tilnik,
                     najverjetneje avgusta 1945 na Konfinu. Njegovi pokončni, načelni drži, in drži
                     vseh, ki so iz istih razlogov omahnili v ta gozdna brezna, se imamo zahvaliti
                     za zgled, iz katerega raste in mora še dalje rasti tudi naša pokončnost. Slava
                     jim!</p>
                  <p>Vendar se v tem spominskem nagovoru ne bi rad zaustavil le na ravni osebne
                     zgodbe. Rad bi, da svoj pogled za trenutek usmerimo v širši okvir, znotraj
                     katerega je potrebno dojeti to strahotno zgodovinsko dogajanje, v katero smo mi
                     vsi zaradi njegove »nedokončanosti« še usodno vpeti. Tu ne mislim le na širši
                     zgodovinski okvir, ki ga vsakoletni roški govori redno in natančno
                     osvetljujejo, pač pa na neki drugačen, nam manj znan nadzgodovinski okvir, ki
                     pa je bil žrtvam, ki so padale v ta brezna, bolj znan, kot si morda mislimo. Ta
                     nadzgodovinski okvir ni vezan na kako bolj ali manj nedoločno in poljubno
                     duhovnozgodovinsko interpretacijo tega ali onega avtorja, pač pa gre za
                     prerokbo, katere avtor je sama brezmadežna Devica Marija, in katere časovne
                     terprostorske koordinate so povsem določene: reče se jim Fatima 1917.</p>
                  <p>Tam je Mati Božja trem pastirčkom, Jacinti, Frančišku in Luciji, napovedala
                     strahote druge svetovne vojne in divjanja totalitarizmov, če ljudje »ne bodo
                     nehali žaliti Boga«. Mati Božja je pri tem napovedala velik severni sij, ki je
                     bil v noči od 25. na 26. januar leta 1938 viden po vsej Evropi (tudi pri nas)
                     in o katerem je rekla: »Ko boste videli neko noč razsvetljeno z neznano lučjo,
                     vedite, da je to znamenje, ki vam ga Bog daje, da bo kaznoval svet zaradi
                     njegovih hudodelstev z vojno, lakoto in preganjanji Cerkve in Svetega Očeta«.
                     Kmalu po tem nenavadnem modro-rdečem severnem siju se je dejansko začela druga
                     svetovna vojna z vsemi napovedanimi grozodejstvi. Med njimi so tudi ta, o
                     katerih nam govori kraj, na katerem smo danes zbrani. Glede na avtoriteto Nje,
                     ki je (kakor Cerkev potrjuje) izrekla to prerokbo, in glede na natančnost njene
                     izpolnitve menim, da je fatimska prerokba neizbežen, nujen in ključen okvir,
                     znotraj katerega kaže izmeriti to, kar se je pred 66 leti na tem kraju
                     dogajalo.</p>
                  <p>Žrtve tega dogajanja so vključenost v to prerokbo imele jasneje v zavesti, kot
                     si morda mislimo. Imel jo je jasno v zavesti njihov duhovni nadpastir, škof
                     Gregorij Rožman, ki se je na vso moč trudil, da bi slovensko ljudstvo v
                     zadostni meri izpolnilo Marijine prošnje iz Fatime, po katerih bi bilo rešeno
                     napovedanega gorja. Med temi prošnjami je zlasti izstopala pobožnost prvih
                     sobot. Imel jo je pred očmi tudi France Balantič, osrednji pesniški
                     izpovedovalec tega usodnega časa, saj je najverjetneje ravno iz poznavanja
                     fatimskih sporočil zapisal ob začetku gorja, ki je prihajalo nad Evropo, nam
                     vsem znani verz: »Prerokbe že zore v dopolnjevanje.« Fatimska sporočila so
                     nenazadnje bila močno v zavesti našega blaženega mučenca Alojzija Grozdeta,
                     katerega god smo prvič praznovali ravno prejšnji petek. Vemo namreč, da je na
                     svoji zadnji poti v domači kraj imel v torbi podobice s sporočili iz Fatime, ki
                     jih je nameraval deliti domačim, in da je prav to gradivo, poleg članske
                     izkaznice KA, tisto, ki je v očeh komunističnih rabljev zapečatilo njegovo
                     usodo. Prav gotovo je torej tudi večina izmed padlih v teh breznih vedela za
                     Fatimo in je vedela, da je, kar se jim dogaja, povezano z imenom tistega
                     daljnega kraja na Portugalskem, v katerem je Božja jeza nad brezbožnim
                     novoveškim človeštvom tako otipljivo stopil v zgodovino.</p>
                  <p>Imejmo torej Fatimo v zavesti tudi mi, ko prihajamo vsako leto na ta in na
                     podobne kraje. A spomnimo se obenem, da Fatima ne pomeni le upravičene Božje
                     kazni za naše zablode. Pomeni tudi upanje. Na koncu drugega dela Fatimskega
                     sporočila namreč Marija pravi, da bo »končno Moje Brezmadežno Srce slavilo
                     veliko zmago. Sveti Oče Mi bo posvetil Rusijo, ki se bo spreobrnila, in svetu
                     bo dano obdobje miru«. Med Marijinimi prošnjami, ki naj bi odvrnile predvideno
                     Božjo kazen, je poleg pobožnosti prvih sobot bila tudi prošnja, naj papež
                     posveti Rusijo Njenemu Brezmadežnemu Srcu, da bi se spreobrnila od komunizma.
                     To se je zgodilo šele pod Janezom Pavlom II., in sicer 25. marca 1984. Šest let
                     potem se je komunizem v Evropi dejansko zrušil.</p>

                  <figure>
                     <graphic url="slike_z_82/z_82_54.png"/>
                     <head>Ivo Kerže</head>
                  </figure>
                  <p>Ob tem ni mogoče spregledati, da je med nami že dolgo živa zavest, da so za
                     zlom komunizma pri nas in za državno osamosvojitev, katere 20. obletnico letos
                     praznujemo, zaslužni zlasti naši mučenci. Da je to bil čudež, ki so nam ga
                     izprosili s svojo krvjo. Tudi ta razlaga ima svojo osnovo v fatimskem
                     sporočilu, saj njen zadnji, tretji del govori o tem, kako Gospodovi angeli
                     zbirajo kri mučeniških žrtev totalitarnega nasilja v kristalnih škropilnicah in
                     z njo blagodejno škropijo svet. Kri mučencev, kakor je že rekel Tertulijan, je
                     tako postala seme kristjanov.</p>
                  <p>Toda če v tej fatimski optiki gledamo na kraj, na katerem se danes nahajamo, pa
                     tudi na širšo slovensko situacijo, v katero smo vkleščeni, se nam vendarle
                     zastavlja nelagodno vprašanje: glede na to, da 20 let po osamosvojitvi vidimo,
                     kako je bila odprava komunizma, ki jo je osamosvojitveno dejanje obetalo, dokaj
                     površinska, saj ostaja titoistična mitologija močno zasidrana v srcu
                     slovenskega slehernika, se namreč sprašujemo, ali je bil tako pičel rezultat
                     vreden tako velike cene, ki so jo pred Bogom plačali ti, ki se jih danes
                     spominjamo. Ali ni bil strašanski dolg, ki so ga vnaprej plačali, prevelik
                     glede na to, kar sedaj imamo? A zlahka vidimo, da nelagodnost tega vprašanja ne
                     zadeva nikogar drugega kot nas same, ki tukaj stojimo. Mogočen kapital milosti,
                     ki so nam ga prislužili naši mučenci, ostaja namreč neizrabljen, dokler ga sami
                     ne začnemo uporabljati. Kaj moramo torej storiti? Prositi. Prositi naše
                     mučence, prositi za čudeže: v vsakdanjih stvareh, v težjih življenjskih
                     situacijah, pa tudi v naši skupni želji po globokem družbenem preobratu naše
                     ljube Slovenije. Prosímo – in nam bo dano – zagotavljam vam iz lastne izkušnje.
                     In prosimo najprej prvega izmed njih, bl. Alojzija Grozdeta, da bo tako postal
                     tudi prvi slovenski svetnik. Če mi je torej dovoljeno prenesti znamenite besede
                     sedaj že bl. Janeza Pavla II. na našo situacijo, bi rekel: ne bojmo se naših
                     mučencev! Ne bojmo se jih prositi! Tu so, da nam pomagajo. Želijo nam pomagati.
                     Želijo premakniti Slovenijo k Bogu. Odprimo jim vrata na stežaj!</p>
               </div>
            </div>
            <div type="div2">
               <head>Zaključek in zahvala</head>
               <docAuthor>Marija Zgonc </docAuthor>
               <div type="div3">
                  <p>Preden se poslovimo od Kočevskega Roga, se v imenu Nove slovenske zaveze,
                     tednika Družine in župnije Kočevje zahvalim vsem, ki so pripravili današnjo
                     slovesnost in pri njej sodelovali.</p>
                  <p>Hvala prelatu monsignorju dr. JANEZU GRILU in vsem duhovnikom, ki so z njim
                     somaševali. </p>
                  <p>Hvala nastopajočim:</p>
                  <p>pel je MEŠANI PEVSKI ZBOR ŽUPNIJE VIDEM-DOBREPOLJE pod vodstvom ANTONA
                     ŠINKOVCA; </p>
                  <p>solistka je bila RENATA VEREŠ-KLANČIČ.</p>
                  <p>Govorili so: dr. IVO KERŽE, BOŠTJAN ZADNIKAR in BLAŽA CEDILNIK.</p>
                  <p>Za udeležbo se zahvalim našim predstavnikom iz družbeno-političnega življenja. </p>
                  <p>Prisrčna hvala vsem vam, ki ohranjate spomin, zvestobo in ljubezen našim
                     mučencem. Tu enako mislimo, enako čutimo in enako upamo.</p>
                  <p>Še obvestilo: Televizija EXODUS je posnela celotno slovesnost in jo bo
                     predvajala v soboto, 11. junija ob 10h in v nedeljo, 12. junija ob 18h. </p>
                  <p>In zdaj zapojmo v pozdrav vsem, ki jih nosimo v srcu in spominu – MOJA
                     DOMOVINA. </p>

                  <figure>
                     <graphic url="slike_z_82/z_82_55.png"/>
                     <head>Marija Zgonc</head>
                  </figure>
               </div>
            </div>
         </div>
         <div type="div1">
            <head>Spominska slovesnost pri Konfinu</head>
            <div type="div2">
               <head>Uvod </head>
               <docAuthor>Anica Benčina</docAuthor>
               <div type="div3">
                  <p>25. junija letos je bila pri Konfinu spominska maša, po njej pa kulturni
                     program v spomin na kruto pomorjene ranjence pred 66. leti.</p>
                  <p>Prav je, da se spominjamo vseh tistih, ki so bili pomorjeni na tem kraju in
                     drugod po Sloveniji. V dneh od 22. do 24. junija 1945, ko je bila vojna že
                     končana, so pripeljali s kamioni in avtobusom bolnike in ranjence, ki so jih
                     pobrali v bolnicah, in jih pri jamah umorili. Storilci so bili pripadniki
                     partizanov, tudi domačini, saj so le ti vedeli za jame.</p>
                  <p>To je bil najstrašnejši zločin, storjen po drugi svetovni vojni v evropskem
                     prostoru. Zločin se je nadaljeval vse do leta 1990, saj do takrat svojci niso
                     smeli govoriti o tem, ne žalovati ne prižigati sveče na kraju smrti. V
                     neposredni bližini je bilo zaprto območje, nedostopno, zato ljudje sem niso
                     zahajali. Če bi storilci priznali krivdo, bi tudi sami laže živeli, ker bi se s
                     tem razbremenili, saj so bili nekateri le izvrševalci ukazov, ki so jih dajali
                     predpostavljeni.</p>
                  <p>Vsaka žrtev kliče po pravici in resnici. To ne pomeni maščevanja. Pravica je v
                     resnici. Pravica je v zavesti, da je bil del sveta, kjer je vladal komunizem,
                     krivično zatiran. »Resnica nas bo osvobodila.« (Jn 8,32) Ne sprenevedanje, laž,
                     samo resnica bo prinesla pomiritev in osvoboditev.</p>
                  <p>Sveto mašo je poleg domačih župnikov daroval generalni vikar g. Anton Slabe, ki
                     je bil tudi pridigar. Pridiga se je vseh navzočih zelo dotaknila.</p>
               </div>
            </div>
            <div type="div2">
               <head>Razvijajmo kulturo sočutja</head>
               <docAuthor>Anton Slabe</docAuthor>
               <div type="div3">
                  <p>Bog ve, ali še katera dežela na svetu doživlja tako zelo nasprotujoče si
                     resničnosti na dan, ko obhaja 20. leto svoje starosti, da more ob
                     premišljevanju teh dvajsetih let vriskati od veselega upanja in in jokati od
                     nikdar izpete žalosti. </p>
                  <p>Konfin. Mejni obcestni kamen. </p>
                  <p>Ob cesti pri njem premeriš pot, ki je za teboj, na njem si lahko oddahneš in
                     počiješ. Drugje te mejni kamen opomni, da si na razcepu dveh posestev ali dveh
                     dežel. Eden ga bo razumel, da ju ta kamen ločuje, drugi morda dojame, da ju
                     dejansko povezuje, ju spaja. Kakor pač razmišljaš, kakor pač doživljaš. </p>
                  <p>Tu pa ne gre za mejo med dvema deželama, ampak je konfin, ki je razmejil
                     življenje in smrt, trpljenje enih in uživanje drugih nad tem, bolečino spomina
                     in krivičnost, ki ga je ustvarila, bolečino srca in strah, da se resnica
                     odkrije. In to sega prav do razmejitve med samovoljo in med vestjo. In prav to
                     je najhujša ločitev, bistvena in usodna, na tej meji se je vse to dogajalo.
                     Spomnimo se misli o Adamu, da je ob mrtvem sinu dejal: »Ubogi Abel,« Eva pa je
                     dodala: »Da, toda še bolj ubogi Kajn.« </p>
                  <p>Vsako leto se zbirate na tem posvečenem kraju, ki po vsebini spominja na
                     Kalvarijo. Možje, ki so bili tu pokopani, naj bi izginili iz človeštva,
                     onemogočeni v svojih idejah in osramočeni pred novim rodom in vso zgodovino. </p>
                  <p>Zakaj prihajamo? Gotovo najprej zaradi spomina na ljudi in dogodke, ki so na ta
                     kraj vezani, z njim spojeni. Resda samo od spomina ni mogoče dolgo živeti,
                     kajti spomin sam ne more človeku izrisati poti rešitve. In vendar se moramo
                     spominjati. Le tako ostanemo povezani z njimi in oni z nami. Žalovati moramo v
                     tem spominu, kajti ti možje so bili žrtvovani za nekaj, kar ni moglo prinesti
                     ne svobode ne blagoslova, ampak kvečjemu sprevrženost vrednot. Čeprav so njih
                     kosti iz te zavrženosti spoštljivo prenesli drugam, je tu strohnelo njihovo
                     meso in njihova kri in napravilo zemljo bolj rodovitno. Ker verujemo v moč
                     Božje milosti, ga prosímo, naj na račun tega, kar so dali zemlji, napravi to
                     našo deželo bolj rodovitno za kreposti in vrednote, ki so jih ti fantje in
                     možje gojili, nekateri s pravo gorečo zavzetostjo: poštenje in čistost,
                     ljubezen do naroda in domovine, trdnost zvestobe v zakonu in ljubezen do
                     družine. Niso bili idealni, vendar ni potrebno veliko drznosti, da lahko mirno
                     rečemo, da bi bila sedanjost našega naroda precej drugačna, najmanj manj
                     zmedena v vrednotenju temeljnih življenjskih danosti: življenja, zakona,
                     družine, vere. A takrat je samovolja govorila, preden sta pamet in pravičnost
                     mogli priti do besede. </p>
                  <p>Bodimo tu tudi zato, da razvijamo globlji čut za pravičnost. Da zaslutimo, v
                     kolikšno globino lahko seže to, kar je v človeku slabega, če ne spoštuje meja
                     in usmeritev, ki so nakazane v Božjih zapovedih. Da razvijamo kulturo sočutja
                     in srce učimo blagra žalostim – v zaupanju, da je to pot do izvira tolažbe. V
                     takih pobojih ne gre za revščino ali brezčutnost srca, ampak za skrivnost zla.
                     Danes bi ti možje svojim vnukom lahko pripovedovali o svoji mladosti. Pa ni ne
                     teh zgodb ne vnukov. In ni Slovenca, ki bi mogel z mirno vestjo reči: »Mene se
                     to ne tiče.« Vsi namreč sanjamo o svobodni in samostojni domovini, toda te
                     sanje lahko rastejo le iz spoštovanja naravnih kreposti: modrosti, pravičnosti,
                     poguma in zmernosti; moč za to pa nam dajejo Božje: vera, upanje in ljubezen. </p>
                  <p>Ti, ki se jih prvih spominjamo, so morali takrat molčati, zato da se je slišalo
                     vpitje in kletvice, žalitve in norčevanje drugih; in vse naj bi ostalo skrito
                     pokopano, zamolčano, pokopano v skrivnost brezna. Molčati so morali dolga leta
                     njihovi domači, tako da nekateri ne želijo več o tem govoriti, da ne bi na novo
                     odpirali ran. Pa se je tudi tukaj človek zmotil. Jezusova beseda je dovolj
                     jasna: »Nič ni tako skrito, da se ne bi zvedelo.« In naložil nam je, naj na
                     strehah javno povemo, kar smo v njegovem duhu spoznali. Strah pred ljudmi je
                     zadrgnil grlo, da ne morejo in ne upajo govoriti, in so tudi svoje spomine
                     zapečatili s silo molka. Zato zdaj govorijo ubiti s svojo značilno govorico.
                     Tudi mi lahko brez nevarnosti glasno razmišljamo, molimo, postavljamo plošče
                     spomina. </p>
                  <p>Tudi zato smo tu, da presojamo. Tu sta se resničnost in resnica razšli, je
                     doumel tudi Kocbek. Tu niso bili pokopani le pomorjeni, z njimi je bilo pobito
                     tudi človeško dostojanstvo, tisto, ki je v človeško naravo vklesano; globoko
                     zakopane so civilizacijske norme, ki so znamenje človeške kulture. To obsojamo.
                     Vemo pa, da sama kritika, naj bo še tako natančna v svojem presojanju, ne more
                     razvozlati vezi preteklosti.</p>
                  <p>Pravimo, da je naša domovina lepa; tudi tu čez gre bohotna lepota pomladi in
                     jeseni. Sredi te lepote želimo prebuditi zavest, kako je vse slovensko telo
                     okrvavljeno od krivično prelite krvi, da je zato njegova duša bolna in
                     razdvojena, ko bolj sluti kot čuti obremenjenost zaradi tolike krivde, naj je
                     zrasla iz kajnovske filozofije, da ni prostora za drugače prepričane, ali
                     preprosto iz divjosti zmage in dokazovanja moči nad nemočnimi. In to je težko
                     opravičiti s socialnimi razlikami in krivičnostmi pred tem časom. Zaradi vseh
                     grehov preteklosti naša domovina ne more živeti v miru in edinosti, ne more v
                     polnost življenja, ki ga Bog ljubi in želi, da bi ga vsi imeli. Vendar začeti
                     je treba nekje drugje. </p>
                  <p>Dveh bregov ne moreš povezati samo z ene strani, ne seči v roko nekomu, ki jo
                     je skril; niti v obraz ne moreš pogledati človeku, ki ti je obrnil hrbet. Ne
                     moreš se pogovoriti z nekom, ki se je zaprl v trmo molka. Tudi vemo, da ni
                     mogoče zgraditi sprave, razen v njeni trojni razsežnosti: priznanje,
                     obžalovanje in odpuščanje. A najprej mora priti spoznanje vse resnice. To pa je
                     milost. Če tej, resnici, pustimo vstopiti vase, nas bo vodila k polni
                     osvobojenosti. </p>
                  <p>Zato se moramo zahvaliti tistim, ki sestavljajo zgodovinski spomin in utrjujejo
                     zavest, da ne gre za preštevanje kosti in bilance smrti, ampak za podobe in
                     usode ljudi. Ta resnica mora postati del dediščine mlademu rodu kot pričevanje
                     neke dobe, iz katere raste tudi vsa naša sedanjost. Ne more biti drugače, na
                     neurejenih, nerešenih, nagnitih temeljih ne moreš graditi zdrave sedanjosti.
                     Toda, mar je to vsa resnica? Ko odkrijemo vse, kar je bilo, ko prebrskamo vsa
                     grobišča in opišemo usode vseh teh ljudi, smo prišli šele do resničnosti. Ta pa
                     se mora dopolniti z resnico – to pa niso le dejstva dogodkov in vlog, ampak jo
                     izraža šele tista resnica, ki jo je Kristus oznanjal in jo utelesil. </p>
                  <p>Pilat je imel pred seboj Jezusa, ko mu je dejal: »Kaj je resnica?« Videl ga,
                     spoznal pa ga ni, kot ga niso njegovi tožniki. In ga je obsodil, kot so ga
                     mnogi svetni mogočniki. Ko bi ga spoznali, ga ne bi križali ne takrat, ne leta
                     1945. On pa je bil edini, ki je prišel, da bi v celoti izpolnil Božjo voljo, </p>
                  <p>Zato se moramo še bolj zahvaliti tistim ljudem, ki poleg spomina gojijo tudi
                     kulturo, ki prerašča človeškost: to je kultura polne odločenosti za poštenje in
                     iskrenost, za odkrito odgovornost. To je tudi kultura odpuščanja, to je
                     sposobnost moliti ob grobu za svoje domače, pa tudi za njihove morilce, ker
                     maščevanje prepušča Bogu; ki s ponosom človeškega in krščanskega dostojanstva
                     hodi po vseh svojih potih. Brez vere Bogu ni polne resnice. To zaželimo našemu
                     narodu, naj odkriva skrivnostno moč vere, da ne bo ostal v smrtnih krčih, ampak
                     se odprl življenju Božjega Duha. </p>
                  <p>Ne pozabimo, ti ljudje so bili posvečeni, nepreklicno zaznamovami s Kristusovim
                     Telesom in njegovo Krvjo, z njegovim življenjem. Z njimi je šlo njegovo
                     zagotovilo, da se jim še las z glave ne bo izgubil, ker so dragoceni v Božjih
                     očeh. Bili so v novem življenju, ki ga je učlovečeni Bog izlil vanje, tako da
                     so bili vdelani in vraščeni vanj, neločljivo in za večno. Zato živijo. Ne naš
                     spomin, to Božje posvečenje jih dela večne. </p>
               </div>
            </div>
            <div type="div2">
               <head>Spet doma</head>
               <docAuthor>Anica Benčina</docAuthor>
               <div type="div3">
                  <p>66 let je bil gospod Jože Zalar v jami pri Konfinu, pokrit s kupom skal,
                     kamenja, hlodov in drugih odpadkov. V petek, 19. avgusta 2011, pa se je vrnil
                     na domače pokopališče k svojim staršem in sorodnikom. Pogreb je bil v
                     družinskem krogu. Pogrebne slovesnosti je opravil ribniški dekan mag. Tone
                     Berčan.</p>
                  <p>Jože Zalar se je rodil 19. septembra 1923 v Brežah pri Ribnici. Mati je bila
                     Ivana roj. Košir, oče Jože. Bil je kmečki sin, domobranec v 16. četi v Stični.
                     Ko je prišel na dopust, je imel gnojno vnetje prsnega koša. V začetku se je
                     zdravil doma, od 23. aprila 1945 do 1. junija 1945 pa je bil na zdravljenju v
                     Splošni bolnici na oddelku za kirurgijo.</p>
                  <p>9. junija 1945 so ga odpeljali v Centralne zapore Ozne, kjer je bil brez
                     zdravstvene oskrbe do 24. junija 1945. Obiskati ga ni smel nihče, niti mama. Od
                     tam so ga odpeljali, kot mnoge druge, na morišče pri Konfinu.</p>
                  <p>Ko so komunisti po končani 2. svetovni vojni pobili večino protikomunistov, so
                     se spravili tudi na ranjence, bolnike in invalide. Po bolnicah so pobrali
                     bolnike in ranjence, nekatere so poiskali tudi doma, ker so bili iz bolnice
                     odpuščeni v domačo oskrbo. Pobijali so jih na raznih krajih. Ko so napolnili
                     jame v bližini Ljubljane, so vozili ranjence tudi bolj daleč, tudi do
                     Konfina.</p>
                  <p>Zalarjevi vse do osamosvojitve niso vedeli, da je njihov Jože zakopan tako
                     blizu. Šele v samostojni Sloveniji so šli prvič pogledat do Konfina. Jame jim
                     je pokazal France Lovšin iz Goriče vasi.</p>
                  <p>Čeprav niso vedeli, da njihov Jože leži pri Konfinu, so prosili za
                     identifikacijo. Kmalu po izkopu žrtev so ugotovili, da DNK ustreza. Ko so
                     zbrali potrdila, so dobili dovoljenje za pokop.</p>
                  <p>Na pogrebu so običajno solze in žalost. Tokrat je bilo tudi veselje, ker se je
                     Jože po 66 letih vrnil. Storilci zločina pri Konfinu si niti v sanjah niso
                     mislili, da bodo žrtve izkopane in da bodo, čeprav mrtve, spregovorile.</p>
               </div>
            </div>
         </div>
         <div type="div1">
            <head>Človek – sam sebi največja nevarnost</head>
            <div type="div2">
               <head>Ali običajni ljudje lahko postanejo veliki ubijalci?</head>
               <docAuthor>Jožef Kociper</docAuthor>
               <byline>Predstavitev knjige Običajni ljudje, rezervni policijski bataljon 101 in
                  končna rešitev na Poljskem</byline>
               <div type="div3">
                  <head>O avtorju </head>
                  <p>Christofer R. Browning je profesor zgodovine, diplomiral je na Oberlin College
                     leta 1968 in doktoriral na univerzi Wisconsin-Madison leta 1975. Poučeval je na
                     Pacific Lutheran University 1974-1999. Browning je bil izvoljen za člana
                     Ameriške akademije znanosti in umetnosti v letu 2006. Najbolj je znan po svoji
                     knjigi o holokavstu iz leta 1992 »Običajni ljudje. Rezervni policijski bataljon
                     101 in končna rešitev na Poljskem«.</p>
                  <p>Browning predstavlja študijo nemške rezervne policijske enote 101, ki je bila
                     udeležena v pokolih in deportacijah Judov v nacistična taborišča smrti v
                     okupirani Poljski leta 1942. Zaključek knjige, ki je bila precej pod vplivom
                     eksperimentov Stanley Milgrama, je bil, da člani enote 101 niso bili demoni ali
                     nacistični fanatiki, ampak običajni ljudje srednjih let iz delavskega razreda
                     iz Hamburga.</p>
                  <p>Browning trdi, da so policisti enote 101 ubijali iz osnovne poslušnosti do
                     avtoritete in zaradi pritiska znotraj skupine, in ne iz želje po krvi ali
                     zaradi prvinskega sovraštva. Knjiga opisuje uboje, ki jih izvajajo običajni
                     ljudje. V knjigi je izraženo spoznanje: kadar so ljudje v ustreznih okoliščinah
                     in podrejeni avtoriteti, večina izpolni ukaze, tudi če ugotovijo, da so dejanja
                     nemoralna in kazniva.V knjigi dokazuje, da običajni ljudje zelo verjetno
                     izpolnijo naročila, ne glede na osebna vprašanja ob tem, če zaznavajo, da ta
                     naročila izvirajo od priznane avtoritete. To zanimivo hipotezo je raziskoval
                     tudi Milgram v svojih eksperimentih.</p>
                  <p>Knjiga »Običajni ljudje« je dobila veliko pohval, povsem pa jo je zavrnil
                     Daniel Goldhagen. Glavni očitek je neupoštevanje pomena nemške kulture, ki je
                     povzročila holokavst. V izredno sovražni oceni knjige v New Republic julija
                     1992 je Goldhagen poudaril, da je knjiga »Običajni ljudje« brez vsake
                     znanstvene vrednosti in obtožil Browninga ponarejanja dokazov. Goldhagen je
                     leta 1996 napisal kontroverzno knjigo »Hitlerjevi prostovoljci«, ki v veliki
                     meri skuša ovreči Browningovo tezo. Browning v spremni besedi argumentirano
                     odgovarja na te kritike.</p>
               </div>
               <div type="div3">
                  <head>Kratek povzetek knjige</head>
                  <p>Avtor Christofer R. Browning opisuje, kako je bil rezervni policijski bataljon
                     101, kot večina nemške družbe, vpet v rasistično in protisemitsko propagando.
                     Indoktrinacija je potekala tako v osnovnem treningu kot tudi v vsakodnevni
                     praksi znotraj vsake enote. Večina članov tega bataljona ni bila pripravljena
                     za ubijanje Judov. Poskušal je ugotoviti, zaradi katerih razlogov posamezni
                     policisti niso streljali. Bataljon je namreč doživljal izolacijo in odpor,
                     poslan je bil v tujo deželo s sovražno populacijo. Zelo dobro prikazuje
                     nasprotja med zahtevami vesti in moralnimi normami na eni strani in
                     avtoritativnimi normami znotraj bataljona. </p>
                  <p>Bralec dobi občutek, da zve več o življenju in delovanju bataljona, kot so
                     vedeli v takratnem času posamezni člani bataljona o tem, kaj se dogaja. Večina
                     knjige je osredotočena na rekonstrukcijo dogodkov, v katerih so policisti
                     sodelovali. Lahko se strinjamo z avtorjem, da je večina ljudi v policijskem
                     bataljonu 101 bilo povsem običajnih. Bataljon je štel petsto mož srednjih let,
                     v glavnem so bili delavci nemškega rodu. Večina teh ljudi ni bila včlanjena v
                     nacistične stranke ali v SS. Največ jih je bilo doma iz Hamburga, to je iz
                     mesta, ki ga je nacistična Nemčija okupirala nazadnje. To pomeni, da niso bili
                     dolgo časa izpostavljeni nacističnemu režimu. Ti ljudje se niso sami izbrali
                     ali določili za policiste niti jih niso posebej izbrali, ker bi bili npr. bolj
                     nasilni. Z mobilizacijo so bili iztrgani iz svojega običajnega normalnega
                     življenja, postavljeni v enote in dobili so nalogo, da ubijajo in deportirajo
                     Jude, ker so bili edini na razpolago za to nalogo. </p>
                  <p>Kar je presenetljivo, je, da so ti običajni ljudje bili povsem sposobni za
                     ubijanje desettisočev. Dejansko so njihove sposobnosti za ubijanje bile tako
                     velike, da so bistveno presegle pričakovanja celo nacističnih voditeljev. Morda
                     je nanje – tako kot na druge Nemce – vplival občutek njihove lastne
                     večvrednosti in rasne izbranosti. Na Jude so gledali kot na manjšino. Močan je
                     bil pritisk skupine in občutek dolžnosti, zato so v večini postali ubijalci.
                     Browning se sprašuje, ali bi v enakih ali podobnih okoliščinah običajni ljudje
                     ravnali enako. To se sprašuje tudi komentator Vlado Miheljak v spremni besedi h
                     knjigi Poslušnost avtoriteti.</p>
                  <p>Večina knjige temelji na arhivskih dokumentih ter zapisnikih sodnih zaslišanj v
                     zvezi s holokavstom med leti 1962–1972. Glavni vir so posamična pričevanja,
                     zapisniki sojenj, raziskovalni zapisi in dokumenti o zaslišanju članov
                     rezervnega policijskega bataljona 101. Dodatni vir so še druge knjige, ki
                     govorijo o nacizmu in holokavstu, kot v prikazu te knjige omenja Walter
                     Zapotoczny. </p>
                  <p>Dejstva in ključne točke, ki jih avtor poudarja, se skladajo z drugimi
                     raziskavami o holokavstu. V tej knjigi Christofer Browning pokaže zelo natančna
                     zaporedja dogodkov ter individualne reakcije, ki so običajne ljudi spremenili v
                     ubijalce. Njegovi argumenti imajo smisel. Ne dela nobenih neutemeljenih
                     hipotez. Vzrok, posledice in argumenti so predstavljeni na logičen način in
                     zelo razvidno. Navadni ljudje Cristoferja Browninga so delovali kot običajna
                     nemška zvezna policija. Gre za natančno študijo ubijalcev, ki je tem bolj
                     mogočna, ker je napisana z določenim občutkom in trudom za empatijo in
                     razumevanje. Browning analizira množico teh ljudi, okrog 125, približno 20 let
                     po teh dogodkih, ter zelo natančno razmišlja o njihovi motivaciji. Zelo
                     plastično ponazori, kakšna je bila resnična organizacija policijskega bataljona
                     101. Knjiga pušča bralcu možnost in prostor, da se lahko sam postavi v to
                     situacijo. Skozi knjigo vse bolj natančno spoznavamo sistematični vzorec
                     delovanja bataljona. Bataljon 101 je dobival svoje naloge vsakokrat sproti in
                     pri tem je postajal vse bolj organiziran in prefinjen. Delitev dela med člani
                     je postajala vse bolj specializirana in v tej svoji specializaciji del so
                     postajali vse bolj učinkoviti – kot skupina in kot posamezniki. Ljudje, ki so
                     doživeli streljanje tako velikega števila Judov, so postali tudi izvedenci v
                     tem, kako ubijati čim bolj indirektno in oddaljeno in vendar pri tem ostati
                     zelo učinkovit. V začetku so bili možje zelo blizu svojim žrtvam, v neposrednem
                     kontaktu. Pozneje pa so postali vse bolj specializirani in večina je
                     ugotavljala, da če streljajo v množičnih pokolih, postajajo Judje vse bolj
                     ljudje brez obraza in ubijalci niso bili več tako prepleteni s svojimi žrtvami.
                     To je ljudem bataljona 101 omogočilo, da so postali vse bolj učinkoviti
                     ubijalci. Zgodil se je nekakšen paradoks: čim bolj so bili fizično oddaljeni od
                     ubijanja in žrtev, bolj metodično in učinkovito je postajalo to ubijanje. </p>

                  <figure>
                     <graphic url="slike_z_82/z_82_56.png"/>
                     <head>Možje rezervnega policijskega bataljona 101 lovijo po deželi skrite Jude
                           <name>(Iz knjige Chrostofer R. Browning, Običajni ljudje, rezervni
                           polocijski bataljon 101)</name></head>
                  </figure>
                  <p>Skratka, ta knjiga je izredno informativna in daje bralcu zelo močan in
                     natančen vtis o strahotnih in brezumnih akcijah policijskega bataljona 101.
                     Pokaže neverjetno krutost genocida, ki se je dogajal v holokavstu. Knjiga
                     razodeva resnico, da so posamezni policisti imeli precej priložnosti, da bi se
                     lahko izognili ubijanju Judov. Kljub temu večina med njimi ni izkoristila
                     priložnosti, da bi se umaknili iz strelske vrste. Še več – postajali so zmeraj
                     bolj specializirani izvedenci in eksperti v ubijanju. Knjiga je priporočljiva
                     za vsakogar, ki se zanima za holokavst in predvsem za vprašanje, zakaj običajni
                     ljudje lahko postanejo ubijalci. </p>
               </div>
               <div type="div3">
                  <head>Prikaz knjige </head>
                  <p>V enajstih mesecih, od sredine marca 1942 do februarja 1943, je bilo na
                     Poljskem ubitih okrog 55-65% Judov. Bliskovita vojna, ki ni uspela na bojni
                     fronti v Rusiji, je v ofenzivi zoper Jude popolnoma uspela. Večina Judov v
                     velikih getih v Varšavi in Lodzu je bila takrat že pobita. Toda največ poljskih
                     Judov je živelo v majhnih mestih in vaseh, kjer je bilo med populacijo pogosto
                     več kot tretjina Judov, v posameznih primerih celo do devetdeset odstotkov.
                     Kako so se Nemci organizirali in uničili vso to razširjeno judovsko populacijo?
                     Kje so našli ljudi v tem letu vojne, da so lahko tako grozljivo uresničili svoj
                     manever masovnih pobijanj?</p>
                  <p>V zapiskih o rezervnem policijskem bataljonu 101 je veliko sodnih zaslišanj
                     zoper 125 ljudi od leta 1960 naprej. V pričevanjih o istih dogodkih, ki so jih
                     doživeli različni posamezniki, je po več kot dvajsetih letih po dejanjih
                     marsikaj spremenjenega. Vsak od teh ljudi je igral drugačno vlogo. Vsak je
                     videl, doživel ter počel različne stvari. Vsak posameznik je tudi potisnil iz
                     zavesti ali pozabil določene vidike svojih izkušenj v bataljonu ali pa je svoje
                     spomine nekoliko preoblikoval. To je v zasliševanjih ves čas prisotno v zelo
                     konfuznem načinu pripovedovanja in spominjanja. Poleg teh različnih spominov in
                     raznih perspektiv pa je prav tako pomembna okoliščina, kako so ta pričevanja
                     nastajala. Večina ljudi se je bala pravnih posledic govorjenja resnice, kot so
                     se je pač spominjali. Tako ni delovala samo represija in popačenje ter
                     distorzija spomina, temveč tudi zavestno laganje. Vsi ti dejavniki so močno
                     vplivali na pričanje. </p>
                  <p>Seveda bi vsak človek in predvsem vsak zgodovinar na ta material gledal drugače
                     in bi videl te dogodke na različen način. Vendar pa gre za drug pogled, in
                     sicer prakso vsakdanje zgodovine, zgodovine vsakdanjega življenja, ki opisuje
                     izkušnje navadnih ljudi. Kot pokaže zgodovina rezervnega policijskega bataljona
                     101, so množični ubijalci postali vse bolj rutinirani. V normalnih okoliščinah
                     se nam to zdi izjemno abnormalno. Drug možen ugovor za tak način prikazovanja
                     je, da se kaže prevelika empatija do storilcev in tudi poskus razumeti jih.
                     Seveda takšno pisanje zgodovine zahteva, da ne demoniziramo vsega povprek. V
                     policijskem bataljonu, ki je moral izvajati množične poboje in deportacije, je
                     bilo le majhno število tistih, ki so temu ugovarjali ali se temu izmikali – a
                     so bili vsi človeška bitja. V isti situaciji so eni lahko bili morilci, drugi
                     so se temu izognili, in vendar je oboje bilo človeško, če bi seveda skušali
                     razumeti in razložiti vedenje obojih, kot je najbolj možno. Seveda razumevanje
                     še ni odpuščanje in tudi razlaganje ni opravičevanje. Toda če ne skušamo
                     razumeti storilcev v človeških pojmih, tudi ni mogoče nekega dne študirati
                     zgodovine storilcev holokavsta. Iti moramo prek črno belega mišljenja in
                     enodimenzionalne karikature.</p>
               </div>
               <div type="div3">
                  <head>Začetek množičnih pobojev, <lb/>poboj v Jožefovem </head>
                  <p>Bataljon 101 je evakuiral okrog 36.972 oseb od nameravanih 58.628. Okrog 22.000
                     ljudi je pred evakuacijo zbežalo.</p>
                  <p>Ko je prišlo do prvega množičnega ubijanja v Jožefovem, je eden od oficirjev,
                     Buchman, jasno povedal, da je sam poslovni človek in da ne bo v nobenem primeru
                     sodeloval v takšni akciji, ko je potrebno ubijati nemočne ženske in otroke.
                     Prosil je za drugo nalogo. Sporočeno mu je bilo, da bo lahko sodeloval kot
                     spremljevalec Judov, ki so jih preselili v delovna taborišča v Lublin. Ko je
                     komandant Trapp dobil navodilo za poboj, je postrojil bataljon. Eden od
                     policistov se spominja, da je Trapp dejal: »O Bog, zakaj so mi dali te ukaze?«
                     in si je ob tem položil roko na srce. Drugi policist je pričal: »Še danes
                     natančno vidim pred svojimi očmi, kako je major Trapp hodil po sobi naprej in
                     nazaj z rokami na hrbtu, dajal je vtis, da je na tleh, in je rekel nekaj takega
                     kot: »Človek, takšno delo ni zate, toda ukazi so ukazi!«</p>

                  <figure>
                     <graphic url="slike_z_82/z_82_57.png"/>
                     <head>Možje rezervnega policijskega bataljona 101 stražijo Jude iz Miedzyrzeca
                        26. maja 1943. Potem so jih odpeljali v Majdanek in jih novembra 1943, na
                        tako imenovani »praznik žetve«, pokončali. <name>(Iz knjige Chrostofer R.
                           Browning, Običajni ljudje, rezervni polocijski bataljon
                        101)</name></head>
                  </figure>
                  <p>Drug policist se je spomnil, da je videl, kako je Trapp po končanem poboju
                     sedel v skupni sobi na stolu in grenko jokal. »Solze so mu v resnici tekle.« </p>
                  <p>Pričevanje policista o njegovem stanju, ko je imel pred seboj četrto žrtev:
                     »Streljanje na ljudi je bilo zame tako odvratno, da sem četrtega človeka
                     zgrešil. Nisem mogel natančno meriti. Naenkrat sem čutil slabost in me je
                     sililo na bruhanje, odšel sem stran od strelskega mesta. Vedel sem, da se ne
                     obnašam prav. Videl sem, da ne morem več natančno meriti, a vem, da sem četrtič
                     namerno zgrešil. Potem sem šel v gozd, bruhal sem in sedel na drevo. Nato sem v
                     gozdu glasno kričal, hotel sem biti sam. Danes lahko rečem, da sem bil
                     popolnoma na koncu z živci. Mislim, da sem ostal sam v gozdu kakšne dve ali tri
                     ure.« </p>
                  <p>Ko so po nekaj urah streljanja možje prišli v barake (v Bilgoraju), so bili vsi
                     depresivni, jezni, zagrenjeni in pretreseni. Jedli so zelo malo, pili pa zelo
                     veliko. Na voljo so bile velike količine alkohola in tako se je marsikateri od
                     policistov popolnoma opil. Major Trapp je hodil okrog in poskušal potolažiti in
                     umiriti ljudi, se zmeraj znova izgovarjal in prelagal odgovornost na višje
                     avtoritete. Toda niti pitje niti tolažba Trappa nista mogla odplakniti občutka
                     sramu in groze, ki je bila prisotna v barakah. Trapp je prosil ljudi, da ne
                     govorijo o tem, toda oni glede tega niso potrebovali prigovarjanja. Tisti, ki
                     niso bili v gozdu, niso želeli ničesar izvedeti o tem. Tisti, ki so bili, pa
                     niso želeli o tem govoriti niti takrat niti pozneje. Tihi sporazum znotraj
                     rezervnega policijskega bataljona 101 je bil, da se o ubijanju v Jožefovem ne
                     govori. Vsa stvar je bila nekakšen tabu. Toda ta sporazum ni mogel zaustaviti
                     nočnih mor. V prvi noči po pomoru v Jožefovem je eden od policistov skočil
                     pokonci in streljal v zrak sredi barake. </p>
               </div>
               <div type="div3">
                  <head>Razmišljanje o množičnem ubijanju v Jožefovem </head>
                  <p>Samo dvanajst ljudi od približno petstotih je instinktivno odgovorilo na
                     ponudbo majorja Trappa in izstopilo iz strelske vrste. S tem so se izognili
                     temu, da bi bili množični ubijalci. Zakaj je tako malo ljudi izjavilo, da ne
                     želijo streljati? Po eni strani je šlo za presenečenje, saj ni bilo nobenih
                     opozorilnih znamenj ali časa za razmišljanje. Večina policistov je bila
                     popolnoma presenečenih zaradi akcije v Jožefovem. Tako tudi niso mogli
                     reagirati na ponudbo majorja Trappa in so s tem tudi izgubili svojo prvo
                     priložnost. Najbolj pomemben pri pomanjkanju časa za refleksijo je bil pritisk
                     prilagajanja – konformističnost. Ljudje so se identificirali z uniformo in s
                     svojimi kolegi in se niso ločevali od svoje skupine, da ne bi izstopali.
                     Bataljon je bil ustanovljen šele pred kratkim in ljudje se pravzaprav med sabo
                     še niso niti poznali. Povezanosti in kolegialnosti med njimi še ni bilo.
                     Izstopiti iz vrste v Jožefovem je pomenilo, da posameznik zapušča kolege in da
                     je preveč šibak ali slabič. »Kdo bi si upal,« je rekel eden od policistov,
                     »izgubiti obraz pred svojo skupino?« »Če vprašanje postavite meni, zakaj sem
                     skupaj z drugimi streljal v prvi vrsti,« je rekel drug policist, »moram
                     odgovoriti, da nihče ni želel biti slabič.« Večina od spraševanih policistov je
                     zanikala, da bi sploh imeli kakšno možnost izbire. Ko so se soočili s
                     pričevanji drugih, večina ni ugovarjala majorju Trappu, da jim je ponudil
                     izbiro kot darilo, temveč so se pritoževali, da njegovega govora niso slišali
                     in se ga tudi ne morejo spomniti. </p>
                  <p>Nekateri so se izgovarjali na preproste razmisleke, 35-letni kovinarski delavec
                     iz Bremerhavna je rekel takole: »Skušal sem se potruditi in to mi je bilo tudi
                     omogočeno, da sem streljal samo otroke. Navadno so matere imele otroke v
                     naročju. Moj sosed je streljal matere in jaz sem streljal otroka, ki je bil pri
                     njej, ker sem razmišljal v sebi takole: ‘Otrok brez matere ne more živeti sam
                     dlje. To mi je bilo naloženo.’ Tako sem si govoril in tako sem pomiril svojo
                     vest, da ni mogoče pustiti otroka brez matere.« </p>

                  <figure>
                     <graphic url="slike_z_82/z_82_58.png"/>
                     <head>Možje rezervnega policijskega bataljona 101 so si vzeli čas in prisilili
                        skupino Judov, da so pozirali fotografom, preden so jih odpeljali v smrt v
                        Treblinko. <name>(Iz knjige Chrostofer R. Browning, Običajni ljudje,
                           rezervni polocijski bataljon 101)</name></head>
                  </figure>
                  <p>Oficir Buchman je navajal etični vidik za svoj odpor. Kot rezervni oficir in
                     poslovni človek iz Hamburga ni hotel in ni mogel streljati na nemočne ženske in
                     otroke. Poudaril je tudi pomembnost ekonomske neodvisnosti, ko je razlagal,
                     zakaj njegova situacija ni ista kot pri njegovih oficirjih, ki so bili člani
                     SS. »Jaz sem nekoliko starejši človek in predvsem rezervni oficir in zame ni
                     bilo posebej važno, da bi si prizadeval ali iskal neko prednost. Doma sem imel
                     vse možnosti za posel. Glavni šefi so bili mladeniči in karierni policisti, ki
                     so želeli postati nekaj.« </p>
                  <p>Glavni problem, s katerim se je soočil major Trapp in njegovi nadrejeni, ni bil
                     etično in politično utemeljena opozicija manjšine, temveč velika
                     demoralizacija, ki se je zgodila pri tistih, ki so streljali in ki niso bili
                     več zmožni nadaljevati tega. Šlo je za reakcijo na grozo ubijanja kot takega.
                     Če bi rezervni policijski bataljon 101 moral zagotavljati ljudi za nadaljnje
                     uresničevanje »končne rešitve« v Lublinu, bi psihološko breme bilo potrebno
                     nekako olajšati in upoštevati. To psihološko razbremenitev, ki je bila nujna za
                     integracijo rezervnega policijskega bataljona 101, so dosegli z delitvijo dela.
                     Breme neposrednega ubijanja se je premaknilo v koncentracijska taborišča in
                     tako so najbolj grdo od vsega dela opravili drugi. Ta sprememba je bila
                     zadostna, da je ljudem v rezervnem policijskem bataljonu omogočila njihovo
                     nadaljnjo udeležbo v končni rešitvi. Ko je ponovno prišel ukaz in čas za
                     ubijanje, policisti niso več »znoreli« kot prvič. Postali so vse bolj
                     učinkoviti in goreči izvrševalci. </p>
               </div>
               <div type="div3">
                  <head>Lov na Jude </head>
                  <p>Večina tako imenovanih »lovcev na Jude« je bila sestavljena iz majhnih patrulj,
                     ki so bile poslane v gozd, da bi likvidirale posamične bunkerje ali zaklonišča,
                     o katerih so zvedeli od Poljakov. Bataljon je imel široko mrežo informatorjev
                     in »tekačev po gozdu« ali zasledovalcev, ki so poiskali in razkrili skrita
                     mesta, kjer so bili Judje. Večina drugih informacij o Judih v gozdovih je
                     prišla od Poljakov, katerim so ti kradli hrano. Ko so dobili kakšno poročilo,
                     je lokalni policist sestavil majhno patruljo, ki je lokalizirala skrite Jude.
                     Čas in scenarij je bil že pripravljen z nekaj manjšimi spremembami. Policist je
                     sledil poljskemu vodiču direktno do bunkerja ter vrgel bombo v odprtino. Jude,
                     ki so preživeli prvo eksplozijo, so izvlekli iz bunkerja ter prisilili, da so
                     se ulegli na tla. Ustreljeni so bili v vrat. Trupla so običajno pokopali v
                     najbližji poljski vasi. </p>
                  <p>Te patrulje so bile za večino policistov preveč pogoste. Spominjajo se, kako
                     pogosto so v njih sodelovali. To je bil več ali manj naš vsakdanji kruh, je
                     povedal eden. Izraz »vsakdanji kruh« je pomenil za drugega policista lov na
                     Jude. Občasno so imeli tudi borbe s partizani, vendar so bili večinoma na lovih
                     na Jude. »Te akcije so bile naša glavna naloga in v primerjavi z realnimi
                     partizanskimi akcijami so bile veliko bolj številne.« Čeprav je bil lov na Jude
                     deležen zelo malo pozornosti, je tvoril zelo pomemben in statistično zelo velik
                     del »končne rešitve«. Veliko število judovskih žrtev v splošnem okrožju je
                     izgubilo življenje na ta način. Ne glede na statistiko pa je bil lov na Jude
                     psihološko izredno pomemben za mentaliteto zločincev. Večina nemških
                     okupatorjev na Poljskem je bila udeležena v čisčenju geta, kar se je lahko tudi
                     relativno hitro in zlahka potisnilo v podzavest, toda lov na Jude ni bil kratka
                     epizoda, bil je zelo napeta, neutrudna in nenehna kampanja, v kateri so lovci
                     zasledovali in ubijali svoj plen na direkten in oseben način. To ni bila
                     prehodna faza, temveč bistveni pogoj za stalno pripravljenost in namero, da
                     ubijejo zadnjega Juda, ki ga bodo našli. </p>

                  <figure>
                     <graphic url="slike_z_82/z_82_59.png"/>
                     <head>Judinje in njihove otroke iz Miedzyrzeca trpajo v tovorne vagone.
                           <name>(Iz knjige Chrostofer R. Browning, Običajni ljudje, rezervni
                           polocijski bataljon 101)</name></head>
                  </figure>
                  <p>Rezervni policijski bataljon 101 je v prvi akciji v Jožefovem ubil približno
                     6500 Judov in približno 1000 Judov v »lovu na Jude«. Približno 30500 Judov je
                     bilo ustreljenih v Majdaneku in Poniatovi, tako da je bataljon sodeloval pri
                     smrti najmanj 38.000 Judov. Število Judov, ki so bili poslani na vlak v
                     Treblinko, pa je znašalo okrog 45.000. V tem številu je všteto tudi najmanj
                     3000 Judov iz Miedryrzreca v maju 1943, ki so umrli v drugih koncentracijskih
                     taboriščih. Bataljon s petstotimi ljudmi je pustil za seboj najmanj 83000
                     trupel Judov. </p>
                  <p>Skoraj vsi člani bataljona so preživeli propad tretjega rajha in se varno
                     vrnili v Nemčijo. V neposrednem povojnem obdobju so le štirje člani enote
                     doživeli pravne posledice za svoja dejanja na Poljskem. Aretirani so bili
                     zaradi sodelovanja v uboju 78 Poljakov v mestu Talcyn, izročili so jih Poljski
                     leta 1947. Dva sta bila obsojena na smrt, dva pa na zaporno kazen. Leta 1962 pa
                     je policijski rezervni bataljon 101 kot celota prišel v preiskavo in pregon s
                     strani državnega tožilca v Hamburgu. Leta 1967 je bilo štirinajst članov enote
                     obsojenih. Čeprav je bila obsojena večina, jih je le pet prejelo zaporne kazni
                     (od pet do osem let), ki so bile nato v okviru dolgotrajnih pritožbenih
                     procesov znižane. </p>
               </div>
               <div type="div3">
                  <head>Dojemanje Judov s strani članov bataljona</head>
                  <p>Eden od policistov je poročal, kako je izčrpan star mož kolabiral in dvignil
                     roke k poročniku Bekemayerju ter ga prosil usmiljenja. Poročnik pa ga je
                     ustrelil naravnost v usta. </p>
                  <p>Za večino policistov so bili Judje umazani in manj čisti v primerjavi s
                     Poljaki. Nekateri policisti so imeli določeno občutljivost ter so Judom
                     priznavali, da so človeška bitja. Videli so, da so bili oblečeni v cunje in na
                     pol sestradani. Podobna razdvojenost je tudi v opisu judovskega vedenja na
                     mestu streljanja. Nekateri so bili pretreseni zaradi judovske pasivnosti,
                     verjetno so ob tem imeli občutke krivde, kar je vključevalo, da so Judje
                     sprejemali svojo lastno smrt. Ni bilo nobenega odpora, nobenega poskusa, da bi
                     ušli. Judje so sprejemali svojo usodo: Takoj so se ulegli na tla, da bi bili
                     ustreljeni, ne da bi čakali, da bi jim kdo zapovedal, naj se uležejo. V drugih
                     zapisih pa se zelo jasno kaže dostojanstvo teh žrtev. Drža Judov je bila
                     »osupljiva in neverjetna«. V Komarovki je imel eden od oficirjev dve judovski
                     gospodinji po imenu Jutta in Hari. Nekega dne je oficir rekel, da ne moreta več
                     biti tam in da ne ostane drugega, kot da jih postrelijo. Eden od policistov se
                     je z Jutto pogovarjal, medtem ko jo je drugi od zadaj ustrelil. Kmalu za tistim
                     so Hari, drugo gospodinjo, ustrelili v hrbet, ko je nabirala jagode. Za
                     policiste je moralo biti izjemno boleče, da so streljali žrtvi, ki sta jim
                     mesece in mesece pripravljali hrano in so ju poznali po imenu. Po standardih
                     nemško-judovskih odnosov iz leta 1942 je veljalo, da je hitra smrt, brez
                     agonije ali opozorila, primer človeškega sočutja! </p>
               </div>
               <div type="div3">
                  <head>Poskus z zaporom – Zimbardo</head>
                  <p>Kako pomembni so situacijski dejavniki nad osebnimi psihološkimi značilnostmi,
                     je pokazal eksperiment z zaporom, ki ga je naredil Filip Zimbardo na
                     Standfordu. Izbral je ljudi, ki so bili po psiholoških testih znotraj
                     normalnega ranga, ter vključil enega posameznika, ki je imel rigidno nagnjenost
                     h konvencionalnim vrednotam ter podrejeno nekritično držo do avtoritete.
                     Zimbardo je razdelil svojo testno skupino na zapornike in stražarje ter jih dal
                     v simulirani zapor, ki bi naj trajal 21 dni. Zunanja fizična nasilnost je bila
                     preprečena, vendar je v šestih dneh zaporniškega življenja, v katerih so
                     stražarji delali v tridelnem turnusu ter so skušali najti načine kontroliranja
                     bolj številčne zaporniške populacije, prišlo do izjemno hude brutalnosti,
                     poniževanja in dehumanizacije. Najbolj dramatično in stresno pa je bilo za
                     Zimbarda opažanje, s kakšno lahkoto se takšno sadistično vedenje lahko spodbudi
                     v posamezniku, ki sploh ni sadistični tip. Zaporniška situacija sama,
                     zaključuje Zimbardo, je zadosten pogoj, da ustvari izkrivljeno, antisocialno
                     vedenje. </p>

                  <figure>
                     <graphic url="slike_z_82/z_82_60.png"/>
                     <head>Možje rezervnega policijskega bataljona 101 stražijo Jude na igrišču v
                        Lomazih, preden jih bodo pokončali. <name>(Iz knjige Chrostofer R. Browning,
                           Običajni ljudje, rezervni polocijski bataljon 101)</name></head>
                  </figure>
                  <p>Med storilci zločinov imajo ukazi od zgoraj običajno največjo moč. Najpogosteje
                     so jih navajali kot razlago za svoje vedenje. Avtoritativna politična kultura
                     nacistične diktature jih je naredila netolerantne, bili so prisiljeni v
                     pokorščino ukazom in neusmiljeno disciplino. Tako se je ustvarila situacija, v
                     kateri posamezniki niso imeli izbire. Ukazi so ukazi in v takšni politični
                     klimi posameznik nima možnosti za neposlušnost. Zaradi tega so vztrajali. V
                     situaciji nemogoče trdosti, ostrine niso mogli biti odgovorni za svoja dejanja. </p>
                  <p>Zanimivo, da se je Zimbardo po petintridesetih letih ponovno ozrl na svoj
                     eksperiment ob pogledu na nove podobe zla, ki prodirajo prek medijev v našo
                     zavest: Irak, zapor Abu Graib, Srebrenica …</p>
               </div>
               <div type="div3">
                  <head>Vprašanja za običajne ljudi</head>
                  <p>Ta knjiga je vznemirljiva in močna. Ne gre samo za spoznanje o tem, zakaj se je
                     zgodil holokavst, temveč kako so se ljudje psihološko spremenili iz navadnih
                     ljudi v aktivne udeležence v najbolj grozljivem zločinu v človeški zgodovini.
                     Tako trdi Walter Reich v recenziji knjige v The New York Times Book Review.</p>
                  <p>Kako lahko razumemo grozljivost in banalnost ubijanja kot običajni ljudje, ki
                     smo preko socializacije ponotranjili eno od desetih zapovedi? Prepoved »Ne
                     ubijaj!« so v našo kulturo vnesli Judje pred tremi tisočletji. Pred nekaj
                     desetletji je zagledala luč sveta deklaracija o človekovih pravicah, med
                     katerimi spoštovanje življenja zavzema prvo mesto. Mojzes je razumel globino in
                     razsežnost prepovedi »Ne ubijaj!«, saj je kot egipčanski princ pobegnil v
                     puščavo, ker je ubil človeka. Razumel je tudi, da je ubijalec zaščiten, čeprav
                     je ubil človeka. V pripovedi o prvem umoru je Kajn zaščiten s strani Boga,
                     čeprav si je zaslužil kazen za nepotrebni umor brata. Ubijanje namreč gre zelo
                     hitro preko pravila oko za oko, življenje za življenje. </p>
                  <p>Če pa pogledamo zadnjih nekaj desetletij po deklaraciji o človekovih pravicah,
                     še nikoli ni bilo toliko kršitev in ubijanj ljudi kot v tem času. Moralna
                     deontološka argumentacija, pa naj se naslanja na Boga ali na človekove pravice
                     kot dodatno avtoriteto, je v konkretnih situacijah prešibka in preveč
                     oddaljena. Tam je na delu samo situacijska in teleološka etika. Odločilni
                     igralec pa je človek v svoji trenutni moralni zrelosti ali nedozorelosti.</p>
                  <p>To nam pričajo mediji z vsakodnevnimi poročili z današnjih front, od Iraka do
                     napadov piratov na neoborožene ladje. O tem imamo izkušnjo v bližini, na bivših
                     bojiščih in množičnih grobiščih bivše Jugoslavije. In kar je še bolj
                     alarmantno, otroci, ki se učijo zgodovine najnovejšega časa na tleh bivše
                     Jugoslavije, se večinoma učijo le z vidika žrtve, kaj so drugi narodi storili
                     njihovemu narodu. Sovražno razmišljanje, ki rojeva ideologije, sovražne do
                     drugih (drugačnih, krivih, manjvrednih) narodov, se hrani s sovražnim govorom,
                     ki ga ustvarjajo intelektualci. To je še en znak, da se iz preteklosti učimo
                     samo tisto, kar smo že prej delali narobe. Torej se iz zgodovine človek ne
                     nauči ničesar novega.</p>
                  <p>Učitelj verouka in Nemka, dva izmed redkih v Milgramovem eksperimentu, nista
                     hotela dajati smrtne doze električnega šoka ljudem na drugi strani. Učitelj je
                     povedal: »Če ima človek za najvišjo avtoriteto Boga, tedaj ta trivializira
                     človeško avtoriteto.« Nemka pa je povedala: »Morda smo videli preveč bolečine.«
                     Nobeden od teh običajnih ljudi ni bil pripravljen mučiti človeka po nevsiljivem
                     ukazu avtoritet, imeli so samo sočutje do človeka in dovolj moralne moči ter
                     poguma, da so storili, kar je končno edino prav in kar bi verjetno storil
                     vsakdo drug na njihovem mestu, če bi imel dovolj živo vest. </p>
                  <p>Menim, da je rešitev običajnih ljudi možna takrat, ko bomo znali – mi običajni
                     ljudje – postaviti spomenike tistim maloštevilnim, ki so izstopili iz strelske
                     vrste in niso hoteli streljati. Med petstotimi je bilo dvanajst takšnih, ki so
                     prvič izstopili. Kako bi se pa vi odločili na njihovem mestu?</p>
               </div>
            </div>
            <div type="div2">
               <head>Na koncu neke domobranske poti</head>
               <docAuthor>Janko Maček</docAuthor>
               <div type="div3">
                  <head>V spomin Tonetu Oblaku</head>
                  <p>25. avgusta letos je v Clevelandu, ZDA, v oseminosemdesetem letu starosti umrl
                     Anton Oblak, nekdanji vaški stražar in domobranec, v zadnjih dveh desetletjih
                     pa tesno povezan tudi z Novo Slovensko zavezo, zato je prav, da ob slovesu
                     pogledamo vsaj nekatere točke njegove težke življenjske poti.</p>
                  <p>Rojen je bil leta 1923 v trdni kmečki družini Antona Oblaka in Marije, rojene
                     Rigler, na Grabnu pri Sv. Gregorju. Ilijevi, kot se še danes po domače reče pri
                     hiši, so bili velika družina: poleg očeta in matere še sedem sinov in dve
                     hčeri. Tone je bil drugi po vrsti. Ker je prvorojenec Stanko šel v ljubljanske
                     šole – v začetku druge svetovne vojne je bil študent farmacije – je bil za
                     očetovega naslednika na kmetiji določen Tone in bilo je v načrtu, da bo šel v
                     Kmetijsko šolo na Grmu, kar pa je potem vojna preprečila.</p>
                  <p>Pri Sv. Gregorju je skoraj 50 let župnikoval Franc Krumpestar, ki je bil pri
                     ljudeh zelo priljubljen. V njegovem času so Gregorci zgradili velik prosvetni
                     dom z gledališko dvorano, ki ni imela para daleč naokrog. To kulturno in
                     prosvetni središče je obiskovalo staro in mlado. V zadnjih letih pred drugo
                     svetovno vojno sta bila v okviru prosvetnega društva posebno agilna fantovski
                     in dekliški krožek. Tone Oblak je leta 1992 v nekem razgovoru z Ivom Žajdelo,
                     ki je bil objavljen v Slovencu, povedal, kako so se v društvu izobraževali in
                     zato dobro vedeli, kaj je komunizem. Ko je bilo leta 1940 v Velikih Laščah neko
                     tekmovanje mladinskih organizacij v poznavanju komunistične ideologije, so
                     Gregorci odnesli prvo nagrado. </p>
                  <p>Ker se je poleti 1941 v Ljubljani nabralo preveč beguncev z Gorenjskega in
                     Štajerskega, so jih skušali razporediti tudi po podeželskih občinah. V Velikih
                     Laščah je bil tedaj v ta namen ustanovljen poseben odbor, pri Sv. Gregorju pa
                     se je za to zavzel župnik Krumpestar in dosegel, da so farani sprejeli precej
                     beguncev, med njimi tudi frančiškanskega brata z Brezij Donata Juga, ki je
                     potem marsikateri medvojni dogodek v fari ovekovečil v tako imenovani Gregorski
                     kroniki. Posebno med štajerskimi begunci je bilo več takih, ki so bili od
                     začetka povezani s komunisti in so se kasneje pridružili partizanom.</p>
                  <p>Prva žrtev boljševiškega terorja na Slemenih je bil aprila 1942 Jože Zabukovec,
                     gospodar Tomaževe kmetije v Krnčah. Ko so partizani 20. maja 1942 zasedli
                     Sodražico, so tudi Slemena prišla pod njihovo oblast, kajti Italijani v Velikih
                     Laščah in Ribnici se niso več pokazali iz svojih utrdb, pač pa so Sodražico
                     nekajkrat bombardirali. Konec septembra 1942 je bila tudi pri Sv. Gregorju
                     ustanovljena vaška straža in komaj 18-letni Tone Oblak se ji je pridružil.
                     Italijani so jim v začetku dali zelo malo orožja, k sreči pa so ga nekaj imeli
                     že od aprila 1941. S tistim orožjem so stražili po vaseh že pred uradno
                     ustanovitvijo vaške straže, zaradi česar so pa bili v nevarnosti tudi pred
                     Italijani. Štiridestčlanska posadka vaške straže se je torej utrdila pri Sv.
                     Gregorju in od tedaj pa do kapitulacje Italije je na Slemenih vladal relativen
                     mir. </p>
                  <p>Znano je, da je gregorska posadka vaške straže, v kateri sta bila tudi Tone
                     Oblak in njegov eno leto starejši brat Stanko, študent farmacije, prišla na
                     Turjak v nedeljo 12. septembra 1943 dopoldne. Še isti dan proti večeru so
                     Gregorci z nekaterimi drugimi posadkami odšli proti Zapotoku, kjer je že bil
                     tudi stotnik Cerkvenik, ki si je zelo prizadeval, da bi Turjak izpraznili. Iz
                     približno 700 vojakov, ki so se tako zbrali na Zapotoku, je Cerkvenik formiral
                     2. in 3. bataljon. V ponedeljek je bil potem 3. bataljon pod poveljstvom Milka
                     Piriha poslan na Osredek oziroma na Veliki Osolnik, kjer jih je v noči na 15.
                     september napadla Tomšičeva brigada in Stanko Oblak je bil med tistimi, ki so
                     jih partizani zajeli. Ko je bil že določen za ustrelitev, je od nekod prišel
                     njegov ljubljanski sošolec – partizan in ga potegnil iz vrste. Več kot dva
                     meseca so ga potem vodili s seboj. Niso mu dali orožja in stalno so ga imeli
                     pod kontrolo. Ko se je njegova enota 26. novembra 1943 zadrževala na Radleku
                     pri Blokah, ga je Daki obsodil na smrt, češ da je hotel pobegniti. V bližini
                     domačije, kjer je bil obsojen, so ga ustrelili in zakopali. Že čez dva dni je
                     neka ženska Oblakovim prinesla žalostno novico. Ker je bil oče bolan, sta se
                     mati in hlapec s konji in zapravljivčkom še isti dan odpeljala na Radlek.
                     Partizani so se medtem premaknili drugam, zato sta Stankovo truplo s pomočjo
                     dobrih domačinov brez težav dvignila iz groba in pripeljala domov. Na pogreb,
                     ki je bil naslednjo nedeljo pri Sv. Gregorju, so prišli tudi domobranci iz
                     Velikih Lašč. </p>
                  <figure>
                     <graphic url="slike_z_82/z_82_61.png"/>
                     <head>Domobranec Tone Oblak</head>
                  </figure>
                  <p>Kot poroča Donat Jug, je bilo 14. septembra na Velikem Osolniku med 24 na smrt
                     obsojenimi 9 gregorskih fantov. 15. septembra je neka ženska prišla povedat,
                     kaj se je zgodilo, in dva moža sta takoj odšla v Sodražico na rajonski odbor po
                     dovoljenje, da bi jih lahko prepeljali na domače pokopališče. »17. septembra so
                     se že ob šestih zjutraj zbirali vozniki, ki so od raznih krajev pripeljali bele
                     mrtvaške truge za gregorske mučence. Prihajale so tudi črno oblečene ženske, ki
                     so prinašale vence in šopke, da jih bodo vozniki odpeljali s seboj na Veliki
                     Osolnik in z njimi okrasili krste … Pričakovali so, da pridejo vozniki z
                     mučenci k Sv Gregorju okoli druge ure; bila je tedaj tu že vsa fara v žalni
                     obleki. Kmalu po 3. uri se prikažejo prve krste nasproti Levstikov. Tačas pa
                     zapojo gregorski zvonovi svojo turobno žalostinko. Sprevod mučencev skozi Andol
                     proti pokopališču je bil tako ganljiv, da so vsem solze kar lile iz oči.«</p>
                  <p>Kaj pa se je zgodilo s Tonetom Oblakom, ki je 12. septembra tudi prišel z
                     gregorskimi fanti na Turjak in naprej na Zapotok? Ker ni bil razporejen v 3.
                     bataljon, ni odšel na Veliki Osolnik, kljub temu pa so ga partizani s še
                     nekaterimi gregorskimi fanti zajeli nekje pri Golem. Po raznih ovinkih so jih
                     potem odgnali v Kočevje, kjer mu je ob nemški ofenzivi uspelo pobegniti, in
                     potem je bil domobranec v Velikih Laščah. Tudi ob znanem partizanskem napadu na
                     Velike Lašče je bil Tone med tistimi, ki se jim je posrečilo prebiti iz obroča. </p>
                  <p>Ravno na Miklavžev večer 1943 je k Oblakovim na Graben prišla močna partizanska
                     enota. Celo noč in še naslednje dopoldne so plenili in nosili na vozove. Ko so
                     okrog poldneva končali rekvizicijo, so v en težko naložen voz vpregli domače
                     konje, mobilizirali pa so še tri druge voznike, da so odpeljali naropano blago.
                     Odgnali so tudi vso živino. Domači so ostali brez vsega; ni bilo kaj dati v
                     lonec, pa saj niti lonca niti žlic ni bilo. Rešila jih je pomoč dobrih sosedov. </p>
                  <p>Na svečnico (2. februarja) 1945 je bil Tone s skupino velikolaških domobrancev
                     v Žužemberku, ko so nenadoma priletela »titovska« letala in začela
                     bombardirati. V neposredni bližini, kjer je bil tisti trenutek Tone z nekaj
                     tovariši, je eksplodirala letalska bomba. Toneta je zadelo v glavo in mu ranilo
                     tudi pljuča, imel pa je srečo v nesreči, da je nanj padel soborec – skoraj
                     sosed od Sv. Gregorja – in ga zaščitil s svojim truplom. Kljub prizadevanju
                     zdravnikov je Tone postal invalid, saj mu enega očesa niso mogli rešiti. Po
                     odpustu iz bolnišnice je delal v domobranski pisarni. Maja 1945 ni odšel s
                     svojo enoto na Koroško, ampak se je z nekaj tovariši skrival v bližini domačega
                     kraja. Kasneje se jim je pridružil tudi Vinko Levstik, ki je ob vrnitvi iz
                     Vetrinja ušel pri Hudi luknji, in v začetku septembra so se skupaj umaknili v
                     Italijo. Tone se je prav kmalu po prihodu v Italijo premaknil na Koroško in se
                     pridružil domačim v begunskem taborišču v Spittalu. </p>
                  <p>Medtem ko je Tone v začetku maja 1945 ostal doma, so oče, mati in šest otrok
                     odšli na Koroško. Stisko tistih dni nazorno pokaže dogodek, ki se je zgodil pri
                     Oblakovih na Grabnu tisto dopoldne pred odhodom od doma. Mati je zjutraj
                     zamesila kruh, da bi ga imeli za na pot. Komaj je več hlebcev vsadila v peč, je
                     prišel ukaz, da morajo takoj oditi. Menda so tisti kruh, ki pa niti ni bil
                     dobro pečen, potem pobrali domobranci, ki so se kot zaščitnica umaknili
                     nekoliko kasneje. V pojasnilo, zakaj s starši ni odšlo sedem otrok, naj povemo,
                     da je Vinko, ki se je v Kamniku izučil za trgovca, tudi po nemški zasedbi ostal
                     v službi in ga je doletela mobilizacija v nemško vojsko. Bil je najprej na
                     ruski fronti, nato na zahodni fronti ujet in se je kljub temu prvi od cele
                     družine vrnil domov na Graben. Novembra 1947 so se vrnili starši, hči Kristina
                     in štirje fantje, Tone in Marija pa sta ostala v taborišču. Ko sta v začetku
                     leta 1949 končno dobila garantno pismo od strica Alojza, sta odšla v ZDA in se
                     naselila v Clevelandu. </p>
                  <p>Kljub svoji invalidnosti je Tone Oblak v Clevelandu ustanovil podjetje za
                     popravilo starih zgradb in stanovanj. Kasneje je celo postal inšpektor za to
                     področje pri mestni komunali. Leta 1958 se je poročil in žena Vida mu je bila
                     potem do konca zvesta sopotnica. Dokler mu je zdravje dopuščalo, je zavzeto
                     pomagal pri delu slovenskih društev in delal v Slovenski pisarni v Clevelandu.
                     Skozi vsa leta svojega prisilnega izseljenstva je spremljal razmere v domovini
                     in bilo mu je v veliko zadovoljstvo, kadar jo je obiskal in preživel kak dan
                     tudi na svojem rojstnem Grabnu. Še posebno srečen je bil, ko je leta 1991 na
                     dan osamosvojitve kot gost lahko prisostvoval slavnostni seji parlamenta. Po
                     ustanovitvi Nove Slovenske zaveze je bil stalno povezan z nami in v Slovenski
                     pisarni zbiral naročnino za našo revijo Zaveza, za kar se mu iskreno
                     zahvaljujemo, njegovim svojcem pa izrekamo globoko sožalje. </p>
                  <p>Slovo od pokojnega Toneta je bilo 29. avgusta 2011 v Clevelandu: najprej v
                     cerkvi sv. Vida slovesna pogrebna maša, ki jo je daroval župnik g. Jože Božnar,
                     nato pa pogreb na pokopališču vernih duš. Naj mu bo lahka tuja zemlja in naj
                     uživa večno plačilo pri Bogu! </p>
               </div>
            </div>
            <div type="div2">
               <head>Kdo je zakrivil Srebrenico?</head>
               <docAuthor>Justin Stanovnik</docAuthor>
               <div type="div3">
                  <p>»Korenine tega zla niso zrastle iz zadržanja Nizozemcev, ki niso hoteli umreti
                     v vojni, s katero niso imeli ničesar. Temna ura Srebrenice je prišla z višjih
                     mest, kjer niso bili pripravljeni Nizozemcem kriti hrbtov, pa tudi iz
                     nezadostnega mandata »plavih čelad« v Bosni, kot tudi iz škandalozne
                     neodgovornosti Združenih narodov. Brez primerne oborožitve in nezadostnega
                     mandata »nizozemski bataljon« ni mogel ničesar napraviti.« (Michael Martens,
                     FAZ, 11. 7. 2011)</p>
                  <p>Vse to je res, toda ali so bili nizozemski vojaki v Bosni na ekskurziji? Beda!
                     Mogoče se bo nekoč našel kak novinar in raziskal vlogo, ki sta jo v tej bedi
                     igrala David Owen in Lord Carrington. Posebej pa bedo, ki jo je v širšem
                     jugoslovanskem prostoru med drugo svetovno vojno igral Winston Churchill, ki je
                     jugoslovanskim beguncem v Londonu najprej dal azil, potem pa njihovega suverena
                     prisilil, da je pristal na sporazum Tito–Šubašić, za katerega se je z vso možno
                     gotovostjo vedelo, čemu služi in kam bo pripeljal. Čeprav je res, da si je
                     kralj Peter II. s to vdajo zapravil pravico do svoje visoke službe – moral bi
                     bil reči, da bo, če se bo kdaj vrnil v Beogad, poravnal medvojne britanske
                     hotelske usluge, sedaj pa gre raje na Charing Cross trgat vozne listke kot pa
                     da bi izdal ljudi, ki jim je bil postavljen za kralja – čeprav si je kralj
                     Peter s to gesto torej zapravil prestol in se blamiral pred zgodovino, leži
                     odgovornost na glavnem igralcu te pokvarjene igre. To pa je bil britanski
                     premier Winsston Churchill. To je avtor zgodbe, ki je Slovenci ne bomo
                     pozabili. Če se bomo seveda odločili za življenje. Če pa se ne bomo odločili za
                     življenje, bomo pa z vsem drugim pozabili tudi prežalostno štorijo.</p>
                  <p>Da bi ponovno začutili, kako je eden od slovenskih sodobnikov doživljal to
                     dogajanje, naj ponovimo besede, ki jih je v začetku leta 1944 v Ameriki v svoj
                     dnevnik zapisal politik dr. Franc Gabrovšek: »Zdi se sedaj, da smo mi, ki smo
                     bili najbolj za zaveznike, nekako na tem, da nas samo še trpe na svojih tleh.
                     Komunisti, ki so v resnici proti njim, so sedaj moda. Velesrbi so izgubili
                     sicer na ugledu, a so priznana vlada. Mi nismo v vladi in ne z vlado, smo proti
                     komunizmu – torej v očeh Amerikancev in Angležev – nič. In vendar smo mi proti
                     fašizmu, za zaveznike, in vendar imamo mi večino doma za seboj. In vendar imamo
                     prav. – Toda nismo moderni. Težka je ta preizkušnja.</p>
                  <p>Upravičeno ponavljamo te besede, ker veljajo tudi v našem času. Vsakega julija
                     nas pozornost, ki se doma in po svetu posveča tragediji, ki je bila uprizorjena
                     leta 1955 v Srebrenici, boleče opozarja na molk, ki ovija Kočevski rog in
                     Barbarin rov, da navedem dva kraja, ki delata paralelo Srebrenici in Potočarom.
                     Ko so zaklenili Barbarin rov, in ključe izročili državnemu trezorju, se ob tem
                     simbolnem dejanju nihče ni ustavil. Saj je bilo to dejanje ponovitev tega, kar
                     se je v miselnosti tistih, ki v deželi kaj pomenijo, že zdavnaj zgodilo.
                     Umetniki, ki tako subtilno občutijo duhovno bit časa, da le z najfinejšo besedo
                     in najdelikatnejšo snovjo za silo obnavljajo za svoje občinstvo utrip časa,
                     umetniki poberejo svoje nagrade – pravijo, da jih čez leto razdelijo kakih sto
                     – poberejo aplavze in se odpeljejo na svoje ranče. Ob vsem pa od vsepovsod
                     prihajajo še glasovi, ki nam priporočajo, naj ne samo odpustimo, ampak tudi
                     pozabimo.</p>
                  <p>Ob vsem nas prevzame čudno občutje. Nekaj nesvetega se naseljuje v domovini.
                     Poleg vsega pa se dogaja velika škoda in morda velika zamera. Mimo nas gre,
                     zapušča nas odrešilni čas. Kočevski rog, Barbarin rov – šestnajsttisoč mučencev
                     – nam kot pergamentni zvitek morda le ni bil poslan za kazen, ampak kot
                     milostno besedilo, ki mu je bilo ukazano, naj nas obvesti, kaj je človekovo
                     življenje! Da je nad njim <emph>lógos toû stauroû </emph>– logos križa.</p>
                  <p>Pravijo, da bodo konec novembra v Ljubljani obnovili ulico, ki bo nosila ime
                     Josipa Broza, imenovanega Tito. Poleg tistih, ki bodo tam ploskali – koliko
                     črnih rut se bo tedaj tam zasvetilo? To bo nekakšen termometer – naše
                     normalnosti.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <div type="div3">
                  <p>Hacin navaja dr. Marka Natlačena:</p>
                  <p>Danes se se premislil. Seznam se mora uničiti. Zakaj tudi oni se bodo borili za
                     domovino. </p>
                  <p>(Mišljen je bil seznam komunistov.)</p>
                  <p>Tožilec: To so tudi storili.</p>
                  <p>Hacin: In bana ubili.</p>
                  <byline>(Iz procesa proti dr. Lovru Hacinu)</byline>
               </div>
               <div type="div3">
                  <p>Greh skoraj vseh levičarjev od 1933 dalje je ta, da so hoteli biti antifašisti,
                     ne da bi bili pripravljeni biti antitotalitaristi.</p>
                  <byline>(George Orwell, Devetnajststo štiriinosemdeset)</byline>
               </div>
               <div type="div3">
                  <p>Pogoji za izbruh novega totalitarizma spremljajo visoko razvite družbe, ki
                     zahtevajo, da se jim laže o življenju.« </p>
                  <byline>(Joachim Fest)</byline>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Pasti materializma</head>
               <div type="div3">
                  <p>Jakobinizem je politična usmeritev, ki je dala pečat francoski revoluciji, saj
                     so jakobinci imeli v njej vodilno vlogo. Posebno značilen pa je kontrast med
                     njihovo doktrino in dejanji. Nekateri zgodovinarji jo enačijo s politično
                     usmeritvijo, ki je pripravljena izvajati čistke za dosego svojih ciljev. Kdor
                     se je oddaljil od njihovih usmeritev je dobil oznako osumljenca in nasprotnika.
                     Biti »jakobinec« pomeni biti pripravljen žrtvovati svojo srečo in tudi
                     življenje za zmago političnih in socialnih idej</p>
                  <p>Zgodovinar Gaston-Martin pojmuje jakobince kot fanatike, ki so si zadali (qui
                     ont admis) nalogo, da zmaga »despotizem svobode«.</p>
                  <p>Jakobinci so samo militantna oligarhija, ki nadomesti ljudstvo in govori v
                     njegovem imenu. Predstavljali naj bi »tempelj« pravovernosti, enotnosti in
                     enoglasnosti. Nihče pa naj ne bi bil varen pred sumničenjem in čistkami. V
                     današnjem času je po mnenju F. Fureta jakobinizem še vedno prisoten v
                     ideologijah dvajsetega stoletja.</p>
                  <p>Znano je, da so se nekateri voditelji ruske revolucije vsaj delno navdihovali v
                     jakobinski tradiciji. Nekateri avtorji mislijo, da lahko izvor totalitarnih
                     držav v dvajsetem stoletju najdemo prav v jakobinizmu.</p>
                  <p>Po mnenju zgodovinarja Julesa Micheleta jakobinci niso bili »Revolucija«, pač
                     pa oko Revolucije; oni so oko za nadziranje, glas za obtoževanje in roka za
                     udarjanje. Marx in Engels sta februarja 1848 označila zvezo med jakobinizmom in
                     komunizmom rekoč: »Jakobinec iz leta 1793 je postal današnji komunist.« Za njih
                     ni bil politični program skupna točka med jakobinci in komunisti, ampak njihov
                     način izvajanja, kar pomeni radikalni način, ki so se ga posluževali za
                     izvajanje Revolucije. Lenin je vzpostavil bolj konkretno analogijo s tem, da je
                     poudaril hegemonično naravo jakobincev, ki je diktatura v interesu ljudstva.
                     Rekel je: »Mi zagovarjamo demokratični centralizem - v korist jakobincev in
                     proti girondincem.« V Franciji se je ta analogija pogosto ponovila, posebno po
                     ustanovitvi komunistične partije. Slavni zgodovinar Revolucije Albert Mathiez
                     je leta 1920 objavil tekst z naslovom: Boljševizem in jakobinizem. Po njegovem
                     mnenju je bil Lenin legitimni dedič Roberpierra, komunizem pa radikalnega krila
                     francoske Revolucije. Prevzemanje jakobinizma je bilo za francosko komunistično
                     partijo (PCF) možnost, da se uvrsti v patriotsko tradicijo, ki je služila za
                     osnovo svetovnega komunističnega gibanja. Generalni sekretar PCF, Maurice
                     Thorez je leta 1939 izjavil: »Od jakobincev iz leta 1793 moramo prevzeti ne
                     samo neomajno in strastno vero v Revolucijo, ampak tudi poštenost, zaradi
                     katere so Robespierra imenovali »Nepodkupljivi«. V tem času, ko je ves svet
                     korumpiran, obstaja samo ena partija, ki je ostala integralna, naša
                     komunistična partija.«</p>
                  <docAuthor>F. Furet, Le concept du jacobinisme dans la philosophie politique
                     française – str. 3–7)</docAuthor>
               </div>
            </div>
            <div type="div2">
               <head>Priporočamo</head>
               <div type="div3">
                  <head>Slovenski Spominski odbor<lb/> Farne spominske plošče 2</head>
                  <figure>
                     <graphic url="slike_z_82/z_82_62.png"/>
                     <head>Farne spominske plošče 2</head>
                  </figure>
                  <p>Izdala NSZ</p>
                  <p>naročila: 01/425-15-37</p>
                  <p>Dobite jo tudi na Družini in v Nadškofijski knjigarni</p>
                  <p>Spada v vsako hišo</p>
               </div>
            </div>
         </div>
      </back>
   </text>
</TEI>
