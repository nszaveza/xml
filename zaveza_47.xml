<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali: </resp>
               <name>Simon Dan </name>
               <name>Mirko Kambič </name>
               <name>Stanko Klinar </name>
               <name>Tine Velikonja</name>
            </respStmt>
            <respStmt>
               <resp>Dokumentarne fotografije so last družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>KB XML</extent>
         <publicationStmt>
            <publisher>
               <address>
                        <addrLine>Nova Slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">47</idno>
            <idno type="ISSN">??</idno>
            <date>2011-09-27</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">47</biblScope>
                     <biblScope type="vol">XII</biblScope>
                     <biblScope>številka 4, december 2002</biblScope>
                     <date when="2002-12">2002</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2011-09-27">
            <name>Jerica Jerman</name> - lektoriranje besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
            <change when="2012-09-23">
            <name>Medard Švigelj</name>- dodal oštevilčenje strani
         </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 47</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2011</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <pb n="001"/>
            <head>Aktualni kulturnopolitični komentar Nove Slovenske zaveze </head>
            <div type="div2">
               <div type="div3">
                  <p>S to preambulo bi zločin postal ustavna kategorija</p>
                  <p>Andrej Meglič na predstavitvi mnenj o spremembi ustave </p>
               </div>
               <div type="div3">
                  <p>V aktualnem obdobju, ki ga zajema Zaveza 47, imajo volitve predsednika
                     republike najvidnejše mesto. Največ dogajanja v javnem prostoru je bilo,
                     posredno ali neposredno, namenjenega temu dogodku. Zato je najbolj naravna
                     stvar, da se ob njem ustavimo in skušamo razumeti, kaj se je z njim pravzaprav
                     zgodilo. Nova Slovenska zaveza je sicer del civilne družbe, a se zaveda, da
                     cilji, ki jih ima, v perspektivi neposredne zgodovine niso uresničljivi, če jih
                     ne bo uresničila politika. Zato skrbno in prizadeto spremlja vse, kar se v
                     politiki dogaja. Tako zelo, da zaradi njene osnovne duhovne in družbene
                     zaposlenosti – pa tudi po tem, kar objektivno je, ne glede na domet njenega
                     samozavedanja – ne bi bilo nesmiselno reči, da je politična organizacija. To bi
                     gotovo tudi bila, v pravem in polnem pomenu, ko to zaradi vakuuma, ki sta ga
                     povzročila genocid in eksodus, ne bi bilo že od začetka nemogoče: ko ne bi bilo
                     tiste zevajoče praznine, ki smo jo prav opazili in se je v celoti zavedeli šele
                     takrat, ko nas je čas poklical, da postanemo oblikovalna sila nove zgodovine.
                     Zato Nova Slovenska zaveza ni mogla stopiti v prostor politike, ampak je ostala
                     v prostoru besede: besede, ki zadeva slovensko preteklost, sedanjost in
                     prihodnost. Za to besedo je sedaj predvsem odgovorna. </p>
                  <p>Ker je demokracija po definiciji oblast ljudstva – in ne knezov, kraljev in
                     cesarjev – so volitve nujna in hkrati temeljna ustanova te vladavine. Na
                     volitvah državljani uveljavljajo oblast, ki je izvorno njihova, tako da jo
                     enakopravno prenašajo na svobodno izbrane posameznike za pogodbeno dobo,
                     določeno z zakonom. Toda, če hočemo odgovoriti na naše na začetku postavljeno
                     vprašanje, kaj se je z letošnjimi volitvami v resnici zgodilo, moramo vedeti,
                     da volitve niso samo postavitev nove oblasti, ampak tudi poseben, za politično
                     življenje družbe nadvse pomemben čas, v katerem se država in narod soočita s
                     temeljnimi vprašanji o sebi. Zato ne bi bilo nesmiselno reči, da se z volitvami
                     zgodi ne samo ponovna postavitev oblasti, ampak tudi ponovna postavitev družbe.
                     Volitve v vsakem primeru prinesejo nove nosilce oblasti. Povsem mogoče pa je,
                     da volitve ostanejo v formalnem okviru nekega mehanizma, ne da bi bil uresničen
                     tudi drugi del, ki ni formalen, ampak vsebinski – in lahko je ali pa ga lahko
                     tudi ni. Vsakemu pa je lahko jasno, da bi v odsotnosti misli, ki bi hotela
                     preiskati duhovne, kulturne in politične koordinate družbe, primarno dejanje
                     volitev – izbor novih oblastnikov – ostalo nedomišljeno in v veliki meri
                     prepuščeno ali slučaju ali skriti igri znanih in neznanih sil. Jasno je samo po
                     sebi, da volivci lahko kompetentno odločajo, kateri od kandidatov je primeren
                     za katero od razpisanih političnih služb šele potem, ko vsaj do neke mere
                     zagledajo, katere zahteve se bodo pred te službe v prihodnosti postavljale.
                     Kompetentnemu in odgovornemu volivcu mora biti znano »stanje nacije«, kot temu
                     rečemo v neki politični kulturi, vedeti mora, v kakšnem stanju je ladja – da
                     uporabimo drugo pogosto podobo za državo – in skozi katera morja bo morala v
                     prihodnosti pluti. </p>
                  <p>Ali so zadnje slovenske volitve potekale v takšnem duhovnem in moralnem
                     ambientu? Ali se je na kandidatih samih, v volilnih štabih, ki so garnirali
                     njihovo javno podobo ali pri strankah, ki smo jih videli za posameznimi
                     kandidati ali pri medijih, ki so prirejali predvolilne nastope in soočenja
                     videlo prizadevanje, da se formulirajo najsplošnejša vprašanja naroda in
                     države? Ali je obstajala želja, da ta vprašanja, ki edina dajejo politiki težo
                     in vrednost – in nazadnje zanimivost – stopijo v javni prostor, se v križišču
                     mnogih mnenj in gledanj izostrijo in dobijo objektivno podobo in družbeno
                     uporabne odgovore?</p>
                  <p>Vsega tega v zadnjem predvolilnem in volilnem dogajanju nismo videli. Te
                     volitve bistvenih vprašanj ne samo niso odpirale, ampak so se jim dokaj opazno
                     izogibale. Prav takšne pa so nam dale določno podobo, kakšni smo: da nismo pri
                     sebi in da živimo življenje na obodu – odtujeno življenje. Da smo daleč od
                     temeljnega vedenja o sebi in svetu. </p>
                  <figure>
                     <graphic url="slike_z_47/z_47_01.png"/>
                     <head>Biseri na nevarni mreži <name type="author">Mirko Kambič</name></head>
                  </figure>
                  <p>Naj to trditev, še preden se lotimo natančnejše analize volitev, ilustriramo z
                     nekim dogodkom. Sedaj bo že šest ali sedem mesecev od tega, ko se je na TV
                     Slovenija zbrala družba 
                     <pb n="003"/>
                     renomiranih novinarjev in se izpostavila ugibanju, ali
                     bo dr. Janez Drnovšek kandidiral za predsednika republike ali ne. Bili so
                     enotnega mnenja, da ne bo, in se, kot se je izkazalo, zmotili. Čeprav je stvar
                     na videz obrobna, razkriva razlog, ki je povzročil to zmoto, nekaj zelo
                     osnovnega. Izkazalo se je, da novinarji niso v stanju videti in sprejeti
                     temeljne politične sheme sedanjosti: da kontinuiteta ni morda nekoliko
                     zastarela in že malo izpraznjena beseda, ampak pravo ime za realne sile, ki
                     disciplinirano zasledujejo novo epohalno politiko, v katero morajo, če jo
                     hočejo uresničiti, investirati vse razpoložljive moči. V luči tega vedenja je
                     bilo povsem jasno, da tisti, ki so odgovorni za to politiko, takšne politične
                     količine, kot je dr. Drnovšek, ne bodo pustili neizrabljene – celo če bi sam
                     osebno tako hotel. Novinarje so speljale na napačno sled površinske reči:
                     Drnovškovo navidezno cincanje, potem pa tudi govorice o sporu med Kučanom in
                     Drnovškom, namigovanje na to, da v tej sferi obstajata dve politiki. Predsodki
                     jim niso dovolili videti, da tu sicer obstaja različen osebni stil, tam pa,
                     kjer imajo besedo interesi, med temi ljudmi ni razlike. To je na svoj način
                     povedal predsedniški kandidat in aktualni premier, ki je v nekem predvolilnem
                     nastopu, kjer se je nakazala možnost spora med njim in predsednikom države,
                     odgovoril, da je v tem oziru »vse pod kontrolo«. Jasno, da je. Po malem in od
                     daleč te govorice spominjajo na razlike, ki naj bi obstajale med Brežnjevim in
                     Kosiginom, med Mao Tsetungom in Ču En Lajem in o katerih so sovjetologi in
                     sinologi po svetu pisali magistrske naloge in doktorske disertacije. Ta svet je
                     drugače narejen. </p>
                  <p>Bistvena, lahko bi rekli, notranja vprašanja se na teh volitvah torej niso
                     odpirala. Kandidatov zaradi tega ne bomo krivili, zlasti ne tistih, ki so ta
                     vprašanja v sebi nosili, a si jih niso upali postavljati, ker so vedeli, s
                     kakšnimi volivci imajo opraviti: da še ni preteklo dovolj časa od takrat, ko so
                     stopili iz totalitarnega političnega rezervata. Večjo odgovornost pa nalagamo
                     novinarjem, ki so jih angažirali različni mediji, da ocenijo nastope in
                     sporočila posameznih kandidatov. Ti pa so bili – če za trenutek pozabimo na
                     prisege, ki so jih ob nastopu morali dati svojim gospodarjem – ocenjevalci in
                     kritiki. Dana jim je bila možnost, da se sklicujejo na svojo objektivno vlogo.
                     Od njih se je pričakovalo – lahko bi se na to tudi sklicevali – da bodo
                     razumeli, spoznali, da bodo dognali, kaj se v resnici dogaja. Njihova osnovna
                     naravnanost je bila drugačna, kot je bila naravnanost kandidatov, ni jim bilo
                     treba imeti ozir do nikogar in ničesar, razen do resnice. Zaradi nje so sploh
                     bili tu. Predstavljali so misel, njeno dostojanstvo in avtoriteto. Vendar so
                     tudi oni ostali na površini. </p>
                  <p>Zato marsičesa niso videli. Videli niso na primer tako temeljne reči, kot je
                     ta, da so to še vedno TRANZICIJSKE volitve. Tako zelo so se že vdali tezi
                     komunistične levice, da je tranzicija v Sloveniji končana, da niso nikoli zares
                     pomislili, da je ta teza sumljiva že zato, ker je v interesu te levice. Če
                     namreč obvelja, da je tranzicija končana, potem ne bo težko opraviti s tistimi,
                     ki prihajajo z neizpolnjenimi postavkami njenega programa. Komunisti bi
                     najraje, da bi se bila tranzicija končala, še preden se je začela. Nazadnje
                     vedo – in vedo, da tudi drugi nekoliko vedo – da je tranzicija z vsemi mučnimi
                     zahtevami in dragimi postopki, z njenimi bremeni in težavami, z njeno
                     velikansko ceno tu zaradi njih: da tranzicije, če ustanovni očetje komunizma ne
                     bi nekih svojih sanj vzeli tako zares, da so se jih namenili uresničiti z
                     revolucijo, sploh ne bi bilo; da je tranzicija velika zgodovinska pregrada, ki
                     jo morejo premagati samo nekatere družbe in nekateri narodi, drugi pa ne.
                     Postkomunisti, skratka, dobro vedo, da bi bil njihov položaj dosti bolj udoben,
                     če bi bila tranzicija samo še stvar nekega nekoliko neprijetnega spomina. Toda
                     tranzicija je še vedno tu, ne samo v družbi in njenih institucijah, ampak tudi
                     v glavah ljudi. Zato so tudi te volitve tekle po njenih silnicah: ljudje so se
                     v veliki meri odločali že vnaprej in globalno – kamor je koga vleklo njegovo
                     ideološko težišče. To je bila osnovna danost sedanjih volitev, ki pa je
                     novinarji – družbeni interpreti – niso mogli ali hoteli videti. Delali so se –
                     nekateri pa zares tako mislili – da za te volitve veljajo ista merila, kot
                     veljajo za volitve v zapadnoevropskih državah z dolgo in etablirano
                     demokracijo. Nastope posameznih kandidatov so ocenjevali takorekoč tehnično.
                     Pomembna se jim je zdela spretnost in retorika. Važno se jim je zdelo, koliko
                     volivcev je kateri od njih nagovoril in kako. V globini pa so delovale neke
                     druge silnice, ki pa jih novinarji niso opazili in registrirali. </p>
                  <p>Drugič pa so novinarji – ocenjevalci – dajali podobo, da sprejemajo volitve kot
                     manipulacijo. Kdor se poteguje za oblast v demokraciji, mora biti seveda
                     predvsem sprejet. Zato mora upoštevati miselno razpoloženje ljudi in tako
                     oblikovati svoj program, da ga bodo ljudje razumeli in sprejeli za svojega.
                     Mora jim govoriti na dušo. Demokracija pomeni, 
                     <pb n="004"/>
                     da se morajo njeni politiki
                     prilagajati. A to je le ena njena stran in ne najbolj pomembna. Demokracija se
                     je izkazala za najboljši politični sistem. To vemo toliko bolj, ker sedaj tudi
                     vemo, kaj je totalitarizem. A demokracija zato še ni brez notranjih, sebi
                     lastnih težav. To končno izhaja iz tega, da je država po francoski revoluciji,
                     kot pravi Böckenförde, »brez lastnega duhovnega principa«. To pomeni, da se
                     mora demokratična politeja vedno znova notranje utemeljevati tako, da išče
                     optimalno ravnotežje vseh mnogih delov, iz katerih je sestavljena – nazadnje
                     vseh ljudi. Ker ne stoji več na »maziljencu«, ampak na volji ljudstva, je
                     odgovorna za to, da bo ta volja hotela oblikovati prostor, v katerem bo
                     slehernik mogel dobro živeti, dobro v Aristotelovem smislu – polno, celostno,
                     človeka vredno. Zato mora demokratični politik zares upoštevati obstoječe
                     razpoloženje v družbi, a mu to nikakor ne daje pravice, da bi z družbo
                     manipuliral. Politik in demagog sta dve, v koničastem nasprotju stoječi besedi:
                     druga pomeni izrojenost prve. Naši novinarji – ocenjevalci – pa niso skušali
                     dognati, katere globalne politične koncepte kateri zastopa: kako, s kakšno
                     stopnjo resničnosti, kateri od njih umeva stanje družbe in katera politična
                     dejanja iz tega umevanja izvaja, v katerem redu in s kakšno intenziteto.
                     Njihova opažanja se niso dotikala tega, kaj lahko od novih politikov
                     pričakujemo; s kakšnim uspehom bodo peljali državo »skozi nezarisana morja
                     prihodnosti«. Pač pa so veliko govorili o tem, koliko glasov bo komu prinesla
                     kretnja, ki jo je naredil, beseda, ki jo je izgovoril, domislek, ki se mu je
                     dogodil. Ko smo sledili njihovim izvajanjem, smo dobivali katastrofalen vtis,
                     da ti ljudje sprejemajo volitve – pa tudi politiko sploh – kot priliko za bolj
                     ali manj domiselno manipulacijo. Od kod so to prinesli? Kje so se tega
                     naučili?</p>
                  <figure>
                     <graphic url="slike_z_47/z_47_02.png"/>
                     <head>Stoji zapisano <name type="author">Tine Velikonja</name></head>
                  </figure>
                  <p>Ob tem vprašanju se človek nehote spomni nekega dogodka iz začetka volilne
                     kampanje. V nedeljo, 13. oktobra, je bil na POP TV široko reklamiran intervju
                     predsednika države Milana Kučana. Nastopili so trije pobožni novinarji in
                     predsednik. Pogovor je tekel gladko, vprašanja so bila konvencionalna, le
                     včasih se je katero malce približalo rdečemu polju, toliko da razgovor ni
                     zbledel v čisto rutino. Predsednik je, kakor vedno, blestel. Nekoč, ko bo vse
                     to, kar nas danes tako zaposluje, mimo, se bo kdo od raziskovalcev slovenskega
                     jezika gotovo ustavil tudi ob tem, kako so ga uporabljali komunistični in
                     postkomunistični politiki. Prepričani smo, da bo v delu, ki bo tako nastalo,
                     doživel 
                     <pb n="005"/>
                     posebno pozornost in visoko oceno tudi dosežek, ki ga je na tem
                     področju postavil aktualni predsednik države. Mogoče bo raziskovalec celo
                     začutil, da stoji za tem povsem nov pristop do jezika, ki mu je dolžan poiskati
                     posebno tehnično oznako, s katero bo stopil v korpus vedenja o jeziku. Taka
                     tehnična oznaka bi lahko bila na primer »jezik kot situacija«. Vsi vemo, da se
                     jezik tradicionalno uporablja za dajanje empirično ali logično preverljivih
                     izjav, ki situacije same ne ustvarjajo, ampak jo opisujejo ali izražajo odnos
                     do nje. Jezik je torej predikacija ali povedje – preprosto, pripoved. Od nekdaj
                     pa ima jezik – ali bolje rečeno človek, ki jezik uporablja – to sposobnost, da
                     neko dejstvo ali situacijo vzame samo za izhodišče, potem pa se osamosvoji in
                     ustvarja nove situacije. Te so sicer sestavljene iz besed, a se ne nanašajo na
                     nič razen nase in nič ne pomenijo. Za tak tekst – beseda tekst pomeni pletivo
                     ali pletenje – pravimo, da je nepredikativen ali neizjaven. Ljudje, ki so v tem
                     jeziku posebej izvežbani ali pa imajo zanj naraven dar, govorijo gladko, brez
                     miselnih zastankov in zapletov. Ko jih zaradi tega občudujemo, bi morali obenem
                     vedeti, da je to mogoče zato, ker se gibljejo v umetnem in poljubnem svetu in
                     se jim ni treba ozirati na nobeno realnost. Za sedanjega predsednika države bi
                     lahko rekli, da je v tem domala nenadkriljiv. V omenjenem intervjuju pa je, se
                     zdi, dosegel enega svojih viškov. Videlo se je, da tu ni samo talent, ampak
                     tudi dolgoletna vaja. A brez zapleta – zelo poučnega zapleta – tudi ta
                     predstava ni bila. </p>
                  <p>Na koncu se je pogovoru med novinarji in predsednikom pridružila tudi
                     predsednikova žena. Sedaj so se vprašanja naslavljala nanjo. Pred njo sta bili
                     dve možnosti: lahko bi se odločila za preproste besede tega sveta, kot kava,
                     gostje, vrt, družina, obiski itd., itd., in jih sestavljala v zveze, kot se
                     stvari, ki jih te besede pomenijo, sestavljajo v njenem življenju. Že se je
                     zdelo, da se bo odločila za to možnost, pa si je premislila in se odločila za
                     predsednikovo tehniko. Morda se ji je zazdelo, da je to njena dolžnost in da
                     tako mora. Kar je nastalo, je bila katastrofa. Izkazalo se je, da predsednikove
                     tehnike ne samo ne obvlada, ampak ji je povsem tuja. Pletenje, pri katerem
                     dosega predsednik tako mojstrstvo, ji je sproti razpadalo pod rokami. In bilo
                     nam je je žal, hkrati pa smo bili nanjo ponosni: skozi navidezen poraz se je
                     pred nami zasvetila v človeškem dostojanstvu. </p>
                  <p>Spoznanje, ki je pri tem nastajalo, pa je bilo to, da nepredikativnega jezika –
                     ali kar ne jezika – ne zna govoriti vsakdo; vsakdo se ga tudi naučiti ne more.
                     Še najboljše okolje za privajanje na ta jezik je bila realsocialistična
                     politika. Ne bomo utrujali z vprašanjem zakaj in se bomo raje zadovoljili s
                     preprostim dejstvom, da so ljudje, ki so se gibali v tistem prostoru, pač
                     odlično obvladali ta jezik. Kakor nas uči vsakdanja izkušnja, ga prav dobro
                     obvladajo tudi tisti, ki so iz tega sveta izšli. Če bi kdo hotel imeti vizualno
                     predstavo, kot nekakšen pendant k temu jeziku, bi še najbolje naredil, če bi si
                     priklical v spomin velike transparente z retuširanimi portreti voditeljev, ki
                     so jih ob raznih priložnostih v povorkah nosili po prestolnicah
                     realsocialističnega imperija: po Pragi, Budimpešti, Sofiji. Tudi po Ljubljani.
                     Ko se na to spomnimo, nam pride pred oči umeten, najlonski svet – preveličan,
                     napihnjen, zlagan svet. </p>
                  <p>Da smo omenili retuširane podobe na realsocialističnih transparentih, ni kriva
                     zgolj asociativna moč spomina. Kako trdoživa je ideja, ki je omogočila njihov
                     pohod, nam – mutatis mutandis – kaže tudi sedanjost. V Poletu, četrtkovi
                     prilogi Dela, je 7. novembra neki novinar predlagal, da bi po odhodu
                     predsednika Kučana postavili poseben kulturni institut: institut predsednikove
                     biografije. »Pri nas bi morala prav Kučanova biografija vzpostaviti merilo za
                     vse prihodnje«. Kakor da bi iz njega spregovorila neka preteklost, je novinar
                     še nekoliko nakazal, kakšno bi to merilo lahko bilo: »Naj obnovim, kar vsi
                     vemo: v politiko je vstopil v zgodnjih 60-tih letih, ko je Jugoslavija
                     soustanavljala gibanje neuvrščenih. Leta 1966 je sledil brionski plenum, ki je
                     odstavil Rankovića. V letih 1968 in 1971 so bili študentski nemiri, nato
                     obračun z liberalnimi Hrvati in Slovenci. Nato je beograjski dvor razpadal do
                     Titove smrti leta 1980. Sledila sta gospodarski zlom vzhodnega bloka in padec
                     socialističnih režimov. In v zadnjem desetletju »zgodba o uspehu«, ki bo še v
                     času Kučanovega predsedovanja kronana z vabili v Nato in Evropsko zvezo v
                     naslednjih tednih«. Potem novinar še dostavi: »Kučanova poklicna pot je
                     fascinantna politična zgodovina Slovenije in Jugoslavije v zadnjih štirih
                     desetletjih«. Ko preberemo te stavke zagledamo, kako nastaja pred nami eden
                     davnih transparentov. A zakaj »v zadnjih štirih desetletjih?« Zakaj ne v petih
                     ali šestih? Odgovor, možen odgovor, najdemo v Pogovoru z dr. Ljubom Sircem v
                     reviji Ampak, oktober 2002: »Vsa komunistična oblast temelji na tem pobijanju
                     in na zatrjevanju, da je bilo to pobijanje sodelavcev z okupatorjem. Kučan
                     zahteva razrešitev pobojev, da jih ne bi kdo politično 
                     <pb n="006"/>
                     izkoristil. Pri tem ne
                     omenja, da jih je politično najbolj izkoristil on, ko se je kot generalni
                     tajnik partije zavihtel na oblast, potem ko je ta partija, sicer nekaj let
                     prej, a vendarle, z množičnim morjenjem in terorjem zgradila temelj za svojo
                     oblast in oblast svojih članov«. </p>
                  <p>Morda se nam je z lokom med nekdanjimi in sedanjimi transparenti nekoliko
                     posrečilo razložiti, zakaj se novinarji ne lotevajo bistvenih vprašanj. Časi so
                     se spremenili, a mi se sprašujemo, zakaj se niso spremenili tako, da bi ljudje
                     postali svobodni. Da si ne bi domišljali, da kaj razumejo in da se ne bi
                     ustavljali prej, dokler ne identificirajo vseh vprašanj, ki jih nosi v sebi
                     predmet, ki je pred njimi. Morda je tako, da četrta veja oblasti še ni odkrila
                     svoje kulturne in politične vloge. Morda je tudi tako, da tisti njen del, ki se
                     je realiziral v državi Sloveniji, nosi v sebi še veliko hipoteko. Letošnje
                     volitve so dokazale, da še ni prišla do bistvenega spoznanja: da ji ni treba
                     nikomur služiti, razen sebi in svoji visoki etični in politični vlogi.</p>
                  <p>V predvolilnih medijskih prireditvah je nekajkrat padlo tudi vprašanje Cerkve.
                     Tako na primer na zadnjem televizijskem soočenju predsedniških kandidatov na TV
                     Slovenija, 8. novembra. Kakor vemo, beseda Cerkev asociira dva pojma: neko
                     družbeno telo, neko organizacijo in vero – način kulturnega obstajanja človeka,
                     ki razume svet in sebe v luči transcedentnega Boga. Vsa širina in zahtevnost
                     področja, ki se je s to besedo na oddaji odprlo, se je že v začetku zožilo na
                     vprašanje »vatikanskega sporazuma« in »verouka«. Obe vprašanji so kandidati
                     reševali v okviru ustavnega stavka o ločenosti Cerkve in države. Vsi smo z
                     zanimanjem čakali, če bo kdo od kandidatov stopil iz formalnega okvira in
                     povedal kaj globljega. Čakali smo pravzaprav, da bo kateri od kandidatov imel
                     pogum – zanimivo, da moramo tako reči – da bo povedal javnosti, kakšno
                     zgodovinsko vlogo je katoliška Cerkev opravila v slovenskem narodu in kako
                     odločilno in usodno je vprašanje transcendence v postmodernem času. Tak pogum
                     bi pokazal, da je njegov lastnik resnično sposoben biti predsednik države. Toda
                     tega nista storila niti Arhar niti Bučar, ki poleg drugega pri tem tudi ne bi
                     veliko tvegala. Tako je vse ostalo na površini. Tistega govora, ki bi, kot smo
                     rekli na začetku, mogel odločilno prispevati k ponovni postavitvi družbe,
                     tistega govora, ki bi tako odprl velike horizonte našega obstajanja, osebnega
                     in družbenega, ni zmogel nobeden. V nobenem ni bilo tega vzgona. Ali pa so
                     mislili, da ne smejo – da morajo biti pokorni, da se morajo podrediti. Toda s
                     tem so tudi dokazali, da so ne samo slepi, ampak tudi krivični: da ne vidijo in
                     nočejo videti mogočne stavbe katoliške Cerkve, ki je ali napisala ali podpisala
                     ali sopodpisala vse temeljne papirje tega naroda; ki ga je naučila brati in
                     pisati; ki mu je, še več, pomagala, da je ustvaril jezik, ki se sesuje v nič,
                     če mu odvzameš besede, ki se na tak ali drugačen način nanašajo na Boga; da ne
                     vidijo nadalje, pa naj bodo že agnostiki ali ateisti, da je čisto lahko tako,
                     da brez Boga ni mogoče postaviti ne človeka ne družbe. Če pa tega ne vidijo,
                     potem tudi ne vidijo, da vse stvari »odpadajo«, ker »središče več ne drži«,
                     kakor je to neprekosljivo povedal veliki irski pesnik Yeats: da se vse stvari
                     razletijo po obskurnem prostoru periferije: narod, družina, jezik, zgodovina,
                     resnica, poštenost, zvestoba. Nobeden ni imel tega duha in tega poguma. Nobeden
                     ni imel tega razločevanja, da bi, ko je bilo sproženo vprašanje Cerkve, rekel:
                     Danes moramo stati na ločitvi Cerkve in države; moderne države drugače ni
                     mogoče postaviti; državo danes lahko postavimo samo kot moderno; toda v istem
                     hipu, ko to rečemo, ne smemo pozabiti na besede tistih razmišljevalcev, ki
                     pravijo, da država hkrati ne more stati zgolj na svojem modernem konceptu. To
                     je politični paradoks moderne. Demokratična politika ga mora kar naprej
                     razreševati. </p>
                  <p>A volitve so pokazale še druge reči: da se ne gibljemo samo na orbiti, ki je
                     daleč od resničnosti, ampak tudi na orbiti hipokrizije. Kakšna je lahko tudi
                     ločenost Cerkve od države, je pokazala slovesnost v Cankarjevem domu ob dnevu
                     reformacije. Slovesnost je plačala država, ministrstvo za kulturo, in država je
                     bila tudi prisotna v osebi predsednika države, predsednika državnega zbora in
                     predsednika vlade; predsednik vlade dr. Janez Drnovšek je tudi govoril. Med
                     drugim je rekel, da smo Slovenci s protestanti »stopili v zgodovinski in
                     civilizacijski razvoj«, da nas je »kratko, a nadvse intenzivno obdobje
                     protestantizma v slovenskih deželah odločilno zaznamovalo«. Vse to bi Drnovšek
                     aposteriori lahko rekel tudi za katolištvo. Toda, ali je že kdaj? A to ni
                     pomembno. Pomembno pa je to, da je država pozabila na eno od svojih ustavnih
                     načel, vzela vero takorekoč v svoje roke, se je polastila in izrabila za
                     politične namene. Fotografija v Delu ne pušča o tem nobenega dvoma: Drnovšek je
                     poudarjeno v prvem planu in do volitev je samo še dober teden! Mag. Geza Erniš,
                     ki med prisotnimi sploh ni omenjen, je povsem v drugem planu in dogajanje
                     komplacentno 
                     <pb n="007"/>
                     opazuje. Gotovo ni pozabil besedi, ki jih je izrekel, odnosno
                     citiral, na enem od predhodnih intervjujev na TV: Cuius regius, eius religius.
                     Če ta izraz nekoliko popravimo, ga lahko tudi poslovenimo: glede vere v deželi
                     ima glavno besedo njen gospodar. </p>
                  <p>A pustimo to. Nam je zavest, da so Slovenci tudi protestanti, prijetna,
                     vzpodbudna in ohrabrujoča; da so tudi v Sloveniji ljudje, ki v neki drugačni, a
                     slavni tradiciji gojijo isto misel. Samo paziti bi morali, da jih gospodar ne
                     bi uporabljal za to, da z njimi tepe katoličane. Tu pa ne mislim na Cankarjev
                     dom, ampak na neki pretekli intervju mag. Erniša. Katoličani so namreč tudi
                     kristjani in v zadnjem stoletju so naredili nekaj dejanj, ki bi tudi pri
                     protestantih morala vzbujati rešpekt. </p>
                  <p>Toda zares pomembno je to, o čemer smo govorili zgoraj: da volitve niso bile
                     razumljene kot čas velikega samospraševanja, ki bi moglo, vsaj nekoliko,
                     prispevati k ponovni ali vsaj boljši postavitvi družbe in države. Nekoliko
                     bolje bi bili družba in država postavljeni že s tem, če bi se vsi zavedeli, da
                     so vprašanja tudi tam, kjer se zdi, da jih ni. Na primer v prostoru, ki je od
                     nekdaj bil rezerviran za vero in transcendenco. Naj ob tem spomnimo bralce na
                     besede, ki jih je pred dobrim letom izrekel eden največjih evropskih skeptikov
                     in agnostikov sedanjega časa Jürgen Habermas v zahvalnem govoru za mirovno
                     nagrado nemškega knjigotrštva: »Ko se je spremenil greh v krivdo, prestopek
                     proti božjim zapovedim pa v kršitev človeških zakonov, takrat se je nekaj
                     zgodilo. Zakaj z željo po odpuščanju se še vedno druži želja, da bi trpljenja,
                     ki je bilo zadano drugim, sploh ne bilo več. Posebej pa nas vznemirja
                     nepopravljivost preteklega trpljenja – tiste krivice, storjene ljudem, ki so
                     bili po nedolžnem teptani, sramoteni, ubijani, ki jih človeško ni mogoče
                     popraviti. Izgubljeno upanje na vstajenje pušča za sabo veliko praznino«. </p>
                  <figure>
                     <graphic url="slike_z_47/z_47_03.png"/>
                     <head>Revolucijo bodo popravili <name type="author">Mirko Kambič</name></head>
                  </figure>
                  <p>Iz vsega, kar smo povedali, sledi, da volitve presegajo rutinsko zamenjavo
                     vladajoče garniture. In čeprav tega nihče ni hotel, čeprav je vladajoča
                     garnitura s sredstvi, s katerimi obvladuje javno sceno, poskrbela, da ne bi
                     prišlo do česa, kar bi bilo podobno prebujanju, smo se ob teh volitvah vseeno
                     zavedeli nekaj temeljnih dejstev političnega, deloma pa tudi duhovnega in
                     kulturnega stanja, ki nam sicer ne bi stopilo tako živo v zavest. Ali bi bilo
                     ta dejstva mogoče povezati v vzorec, 
                     <pb n="008"/>
                     iz katerega bi lahko razbrali celo, kaj se
                     pravzaprav dogaja?</p>
                  <p>Toliko je danes že jasno, da se komunizem ni končal s komunizmom, ampak ima
                     svoje nadaljevanje. To nadaljevanje ima tudi ime: postkomunizem. Ta beseda je
                     bila sicer narejena v postmoderni maniri in ima torej v sebi nekaj sodobnega
                     duha, a se vseeno ni prijela. Razumljivo, večina tistih, ki delajo v javni
                     kulturni komunikaciji, niti ne pomisli, da bi razmišljali v kategorijah, ki bi
                     potrebovale to besedo. Ti sprejemajo uradno razlago, po kateri so se ljudje
                     konec leta 1990 s plebiscitom odločili za samostojno demokratično državo in se
                     s tem eo ipso poslovili od komunizma. Komunizem je bil tako odpravljen, a je
                     bil odpravljen na indirekten način. Ta beseda ni nepomembna! Opozarja nas na
                     to, da ni bilo nobenega neposrednega in samostojnega dejanja, ki bi bilo
                     storjeno izključno z namenom, da se z njim označi odhod iz komunizma. Ne
                     obstaja noben besedni in noben drug akt, na katerega bi lahko pokazali, če bi
                     hoteli dokazati, dokumentirano in arhivsko takorekoč, da ni več komunizma.
                     Odhod iz komunizma je mogoče dokazati le z interpretacijo nekega drugega
                     dejanja – z ustanovitvijo samostojne demokratične države. Za komuniste so tako
                     bili podani zelo ugodni pogoji. Komunizem je tako prvič dobil značaj nečesa, s
                     čimer pravzaprav sploh ni bilo treba prekiniti. Seveda smo prekinili, a
                     takorekoč mimogrede, v obliki nekega parergona – z nekim delom ob drugem delu –
                     ker že drugače nismo mogli. Mnogo pomembnejše pa je nekaj drugega. Če bi izšli
                     iz komunizma na zelo razločen in viden način, se pravi, s kako slovesno izjavo,
                     sprejeto v svobodno izvoljenem parlamentu, opremljeno s političnimi in pravnimi
                     žigi suverenega narodovega telesa, z zakonskimi prilogami, ki bi do potankosti
                     urejale način odhoda; če bi bil odhod tako koncipiran in tako voden, potem tudi
                     ne bi bilo mogoče, da ne bi bile izrečene, zapisane in na najbolj slovesen,
                     zavezujoč in nepreklicen način objavljene tudi besede, ki bi dajale duhovno,
                     moralno in politično oznako sistema, ki ga je bilo treba zapustiti. Na tak
                     način spoznanega in zagledanega bi ga mogli postaviti tudi v zgodovinski
                     kontekst. Ni treba dvomiti, da bi odhod, tako postavljen in opremljen z
                     besedami, za katerimi bi stala lucidna in profilirana misel, odprl prostor in
                     dal pobudo mnogim ustvarjalnim silam, ki bi hotele iz različnih zornih kotov
                     razumeti, kaj se je v sistemu, ki ga zapuščamo, zgodilo z narodom in njegovo
                     kulturo. Nič od tega se ni zgodilo. </p>
                  <p>Posledica pa je ta, da komunizma tudi v resnici ni konec, ampak obstaja še
                     naprej kot postkomunizem: spremenjen, drugačen – prav postkomunizem. Na misel
                     nam prihaja verz iz nekega Hamletovega samogovora: da je to tisti razlog, »ki
                     daje polomiji tako dolgo življenje«. </p>
                  <p>Odhod iz komunizma je bilo torej treba »držati pod kontrolo«. To odločenost je
                     mogoče videti v različnih kulturnih in političnih gestah komunističnega
                     nasledstva. Najbolj, od nam znanih, pa je zanimivo in poučno pismo, ki ga je
                     predsednik države Milan Kučan pisal državnemu zboru Republike Slovenije 26.
                     novembra 1997. V pismu je izrazil svoje mnenje o predlogu Zakona o odpravi
                     posledic komunističnega totalitarnega režima in o predlogu Resolucije o
                     protipravnem delovanju komunističnega totalitarnega režima. V pismu je že
                     uvodoma povedal, da »sta oba predložena dokumenta politično in moralno
                     neutemeljena, škodljiva, pravno pa nedopustna«. Situacija je bila dokaj
                     nenavadna: bivši šef ene od komunističnih organizacij, ki so v vseh nekdanjih
                     srednjeevropskih in vzhodnoevropskih komunističnih državah iz najvišjih
                     zakonodajnih mest dobivale oznake zločinskosti, je v okviru prerogativ, ki mu
                     jih daje demokratska država, branil to organizacijo. Iz pisma diha velik napor,
                     da državni zbor ne bi sprejel predlaganih besedil. Očitno je šlo za enega
                     ključnih trenutkov njegove kariere. S pismom na tem mestu – enkrat ga bomo v
                     tem komentarju še omenili – ne bomo polemizirali, navedli bomo le tisti stavek,
                     ki govori o načinu slovenskega odhoda iz komunizma in smo ga omenili zgoraj:
                     »Politična diskontinuiteta s prejšnjim režimom je bila odpravljena s prvimi
                     demokratičnimi volitvami spomladi 1990, državnopravna z osamosvojitvijo v
                     juniju 1991 in ustavnopravna s sprejemom ustave, decembra 1991, dejansko pa s
                     plebiscitom in enotnim odporom proti agresiji JA«. </p>
                  <p>Komunizem se je tako končal, in se ni končal. Končal se ni zato, ker ni bil
                     ocenjen. Slovenci nekoliko vemo, kaj so bili upori kmetov na prehodu med
                     srednjim in novim vekom, kaj je bilo leta 1848 in z njim povezano narodovo
                     prebujenje, kaj je bilo leta 1918 in prvi svobodni vstop v neko državo; kaj pa
                     je bila revolucija, kaj je bilo pol stoletja politične teme, ki ji je sledila;
                     kaj pomeni nad desettisoče življenj, ki jih je komunistična agresija terjala,
                     tega ne vemo. Ne vemo v zahtevnem pomenu te besede, nimamo tistega vedenja, ki
                     je edino človeka vredno in ima človek do njega pravico, ki ga človek 
                     <pb n="009"/>
                     mora
                     imeti, če hoče biti civis – državljan. Komunistično obdobje namreč izstopa iz
                     slovenske zgodovine: kar nas je v zgodovini doletelo, so bile kuge, lakote in
                     vojske, ujme, ki so prihajale od zunaj in spričo njih nismo mogli nič in jih je
                     bilo treba zgolj prenesti; komunizem pa je bil nekaj, kar je bilo notranje
                     povezano z nami in v zadnji analizi odvisno samo od nas. Prej so nas napadale
                     tuje vojske, s komunizmom pa so prišli ljudje, ki so izšli iz nas: ljudje, ki
                     so napadli svoj narod. V Evropi se je v razvoju zadnjih tristo let zgodilo to,
                     da sta v njej mogli vstati dve sili, ki sta se izživeli v agresiji in vojni – s
                     to razliko, da sta totalitarni fašizem in nacizem napovedovala vojno tujim
                     narodom, komunisti pa svojim lastnim. V osnovnem vzgonu so si bili vsi trije
                     totalitarizmi identični: vsi so bili, kot pravi Thomas Mann, »izraz ene same
                     zgodovinske resničnosti«. </p>
                  <figure>
                     <graphic url="slike_z_47/z_47_04.png"/>
                     <head>Ljubljana v svetlobi in sencah <name type="author">Mirko
                        Kambič</name></head>
                  </figure>
                  <p>Toda, kako to, da so se te stvari začele dogajati? Saj bi še malo prej ljudje
                     rekli, da si jih ni mogoče zamisliti. Katera domišljija je ta dejanja spočela?
                     Odgovor je naslednji: vsega tega ne bi bilo, ko ne bi obstajale določene
                     knjige, v katerih je pisalo, da se mora svet spremeniti in da je prav te stvari
                     treba početi, da se bo spremenil. Te knjige so bile moderne, tako da je temu,
                     kar je v njih pisalo, bilo mogoče reči teorija. Kar je v teh knjigah stalo, se
                     je znotraj njih vse izšlo. Nič pa se ni izšlo zunaj njih. Kdor je hotel
                     sprejeti to teorijo, je moral verjeti, da bo svet izgubil svojo osnovno
                     realnost – da stvari ne bodo več padale, če to vero ponazorimo s podobo –
                     predvsem pa je moral sprejeti nasilje. </p>
                  <p>Take ljudi je torej iskala nova vera: ljudi, ki so se bili pripravljeni
                     odpovedati osnovnemu izkustvu sveta, in ljudi, ki so bili pripravljeni sprejeti
                     nasilje kot bistveni del svojega političnega programa; tudi ljudi, ki so se
                     bili pripravljeni v nasilje tvorno vključiti. In ko so ljudje s to
                     pripravljenostjo zmagali, so začeli uresničevati svoj program. To je bilo
                     obdobje komunizma. </p>
                  <p>Postkomunistična elita si lahko šteje za velik uspeh, da se vsenarodni pogovor
                     o komunizmu ni razvil. Najpomembnejši del naše preteklosti je tako ostal
                     nepresvetljen. Velike krivice, ki so se ljudem dogajale, so ostale zaprte v
                     zasebnosti individualnega spomina. Količina neregistrirane in nepopravljene
                     krivice ždi kot skrita maligna tvorba v narodovem telesu in ovira njegov
                     normalni razvoj. Nič tako ne ubija narodove duše kot brezup, ki raste iz
                     spoznanja, da pravica in resnica nimata nobenih možnosti. 
                     <pb n="010"/>
                     Iz strateškega centra
                     postkomunistične politike prihaja klic Pustite preteklost. In ko ga povzamejo
                     mediji, se postoteri in prevpije vse druge glasove. Predsednik države je v že
                     omenjenem pismu državnemu zboru takole oblikoval ta glas: »Ozrimo se v
                     prihodnost. Pred nami je novo tisočletje. Vanj nas kot ustvarjalen narod,
                     sposoben poskrbeti za svojo prihodnost, ne bodo popeljali nepotrebni spori in
                     delitve, ki odvračajo pozornost od realnih problemov, s katerimi je soočeno
                     naše življenje«. Katere delitve in spori pa so »nepotrebni«? Kateri problemi pa
                     so »realni«? Kaj pa te besede sploh pomenijo?</p>
                  <p>A to še ni vse. Klic Pustite preteklost ima v omenjenem pismu tudi svoj uvod,
                     ki deluje kot nekakšna »kratka zgodovina«: »Upoštevati je treba celovitost
                     zgodovine, vse njene strani. Bila je okupacija in odpor zoper njo, bila je
                     kolaboracija z okupatorjem, bila je tudi revolucija in odpor zoper njo.
                     Slovenski narod je med 2. svetovno vojno in neposredno po njej utrpel ogromne
                     žrtve. Obsodbe vredni so vsi zločini, ki so se zgodili med vojno in neposredno
                     po njej. Za kolaboracijo z okupatorjem v času, ko je genocid grozil slovenskemu
                     narodu kot celoti, pa ni in ne more biti nikakršnega opravičila. Zavezništvo in
                     sodelovanje z okupatorjem ne more biti in nikjer ni nacionalna vrlina«. Za
                     božjo voljo, kakšen jezik! Katera zgodovina pa je »celovita«; kaj pa je bilo
                     to, kar se tu označuje za »kolaboracijo«; od kod pa je v resnici grozil narodu
                     »genocid«; ali je morda revolucija v času vojne »nacionalna vrlina«; ali je za
                     ideološki napad na narod kakšno »opravičilo«? Kakšen jezik! Edino, kar nam
                     ostane, je, da upamo, da bo čez 50 ali 100 let to besedilo odkril minister za
                     šolstvo in predpisal, da ga proučujejo po šolah kot primer, kako se ne sme
                     pisati. </p>
                  <p>V oktobrski številki revije Ampak dr. France Bučar pravi za predsednika Kučana,
                     da ni »serijski predsednik« in da »predstavlja nekakšen most iz prejšnjega
                     režima v demokratični režim«. V nadaljevanju pa nekajkrat ponovi, da je to
                     dober »most«, da je »to svojo vlogo dobro odigral«, da je »svojo funkcijo zelo
                     dobro opravil«. Potemtakem bi človek rekel, da smo že v demokraciji. To pa ne!
                     Bučar pravi, da »demokracija pri nas dejansko še ni usidrana«, da ljudje niti
                     nimajo »prave predstave o tem, kaj je demokracija«. A stvar je še hujša. Če bo
                     za novega predsednika izvoljen Drnovšek, bomo, misli Bučar, »počasi prišli v
                     sistem, ki bo zelo podoben totalitarnemu sistemu«. Ob tem ne moremo, da se ne
                     bi spomnili, da je predsednik Kučan v poslovilnem intervjuju za POP TV za
                     novega predsednika priporočal ravno Drnovška. Čudno, čudno!</p>
                  <p>Na slavnostni seji državnega zbora ob dnevu samostojnosti je predsednik Borut
                     Pahor med poglavitnimi nalogami zbora izpostavil spremembo ustave, zlasti tako
                     imenovani evropski člen. V naslednjem pa se je dotaknil Zakona o vojnih
                     grobiščih in rekel, da bo državni zbor jeseni nadaljeval to razpravo in tako
                     »storil odločilno dejanje, da se končno spravimo s svojo preteklostjo in med
                     seboj, da opravimo neko dolžnost, spoštovane kolegice poslanke, spoštovani
                     kolegi poslanci, ki so jo pred nas postavili naši otroci«. Sedaj se ne bomo
                     zamujali s tem, kako namerava kontinuiteta oblikovati ta Zakon in kaj hoče z
                     njim doseči. Opozorili bi samo na to, da mu očitno pripisuje velik pomen, saj
                     ga je predsednik državnega zbora vključil v slavnostni govor in zanj uporabil
                     tako privzdignjen jezik. S tem je nehote pokazal, da to ni eden od mnogih
                     zakonov, ki gredo skozi parlamentarno proceduro, ampak besedilo z izjemnim
                     pomenom in izjemno vlogo. V tem je mogoče videti celo tiho priznanje, da je v
                     okviru nekega tehničnega zakona skrito nekaj, kar bi po svojem značaju moralo
                     biti zajeto v dokumentu z večjo veljavo. To je natanko tisto, kar tudi mi
                     mislimo. Gre za slovesno obsodbo genocida in spremljajoče zakone, ki bi urejali
                     ureditev morišč in grobišč – krajev, kjer je bil genocid izvršen. Borci pa so v
                     petdesetih letih totalitarne oblasti za grobove svojih že obilo poskrbeli. </p>
                  <p>A to samo za uvod. Državni zbor jeseni tega zakona ni več jemal v obravnavo,
                     ampak se je osredotočil na spremembo ustave. Nas zanima predvsem predlog za
                     spremembo preambule ustave. To je predlog 25 poslank in poslancev, ki so na
                     poziv borcev s Primorske dali pobudo, da se preambula ustave dopolni tako, da
                     se vanjo vključi navedba, da smo Slovenci narodno samobitnost in državnost
                     uveljavili tudi z bojem proti fašizmu in nacizmu ter z narodnoosvobodilnim in
                     osamosvojitvenim bojem. </p>
                  <p>O tem predlogu je predsednik Državnega zbora Borut Pahor 28. oktobra, kot
                     predsednik ustavne komisije, organiziral javno predstavitev mnenj. Poslanski
                     predlog je najprej kratko uvedel prvopodpisani poslanec Aurelio Juri in
                     nemudoma zašel v ideološke in terminološke težave. Svoje utemeljevanje je
                     podprl z analogijo z razvitimi evropskimi državami, ki imajo v ustavi
                     »odporništvo« in »antifašizem«. Enobe se namreč ne more enačiti z rezistenco
                     ali odporništvom, ker je imel tudi druge, ali predvsem druge cilje; antifašizem
                     pa ni bil nikoli samo 
                     <pb n="011"/>
                     stvar enobeja, ampak stvar vsega slovenskega naroda, tudi
                     tistega, ki se je med vojno moral boriti proti fašizmu, s katerim mu je grozila
                     komunistična agresija. Za drugo utemeljitev, da je namreč enobe omogočil
                     priključitev Primorske, je predlagatelj sam priznal »določeno špekulativnost«,
                     z dopustitvijo, da so se znotraj enobeja ali ob njem zgodili »zločini in druge
                     nečednosti«, pa je ta boj izničil, saj je ob taki formulaciji mogoče
                     legitimirati katerokoli ideologijo ali gibanje. </p>
                  <p>Predstavitev mnenj se je udeležilo okoli 40 ljudi. Večina je bila na strani
                     predloga – med njimi je bilo mnogo pobudnikov s Primorske. Bilo pa je tudi
                     nekaj nasprotnikov, ki so z domišljenimi in stvarnimi posegi utemeljili svoje
                     nasprotovanje. Bilo bi škoda, če nekaj najboljših formulacij ne bi poznali tudi
                     bralci Zaveze. Dovoljujemo si zato, da jih, vsaj nekatere, nekoliko obširneje
                     navedemo. </p>
                  <figure>
                     <graphic url="slike_z_47/z_47_05.png"/>
                     <head>Demokracija stoji na besedi in zakonih <name type="author">Mirko
                           Kambič</name></head>
                  </figure>
                  <p>Andrej Meglič je menil, da je nedopustno vgrajevati »zločin in krvavo
                     revolucijo« v temelje demokratične države. To bi lahko bila mina, ki bi
                     neprestano ogrožala celo zgradbo. Po tem pa je dostavil: »S to spremembo
                     preambule želi nekdo zbrisati komunistično preteklost v nekdanji Titovi
                     Jugoslaviji, zbrisati krvavo revolucijo, zbrisati zločin in s tem legalizirati
                     umor. Hkrati s tem pa tudi oprati vse krivde krivce za krvavo revolucijo, ne le
                     za izvensodne ali pa tudi s sodnimi farsami spremljane povojne poboje, tudi za
                     zločine zoper človeštvo, storjene med vojno s poboji civilnega prebivalstva iz
                     vrst domnevnega razrednega sovražnika in ne narodnega. Revolucija se je
                     dejansko zgodila, saj bi brez nje ne bilo enopartijske države, brez nje ne bi
                     imeli zaslužnih revolucionarjev, spomenikov revolucije, trgov revolucije,
                     muzejev revolucije itd. Bila je razredna revolucija in nikakor ne
                     narodnoosvobodilna vojna«. Glede možnih učinkov spremenjene preambule je rekel
                     naslednje: »Torej, s to preambulo bi zločin postal ustavna kategorija.
                     Nedolžni, razlaščeni, oskrunjeni, razžaljeni bi ostali brez opravičila in brez
                     popravljenih krivic, kolikor se jih sploh še da popraviti, medtem pa bodo
                     morilci, akterji in skriti odredbodajalci nalog revolucije, ki je sprožila
                     narodno morijo, zaščiteni z ustavo«. Glede tega, zakaj bi radi nekateri ta
                     temni madež vzeli z dnevnega reda še pred nastopom evropskega pravnega reda, je
                     rekel naslednje: »Saj vedo, da si je demokratični svet popolnoma na jasnem, da
                     so vsi totalitarni režimi, pa naj bodo utemeljeni na nacionalnem iztrebljanju
                     drugih ali na razrednem 
                     <pb n="012"/>
                     iztrebljanju drugih, vredni enake obsodbe. Da niso
                     fašizem, nacizem ali komunizem več ali manj vredni, temveč so vsi enaki v
                     svojem bistvu. Vsi so zločinski in do vratu in še čez v krvi«. Svoj nastop je
                     končal z naslednjim nasvetom predlagateljem spremembe: »Če želijo konec vojne v
                     tej državi, potem predlagateljem spremembe preambule ustave odgovarjam z
                     njihovimi besedami: Pustite preteklost preteklosti in stroki, tudi pravni, in
                     je ne tlačite v ustavo. Na vseh partizanskih mitingih, ki jih obvezno posnamejo
                     za glavna poročila, se sliši parola z željo, da se to ne bi več ponovilo. Tako
                     spreminjanje ustave pa je ravno vzpodbuda, da bi se take stvari še ponavljale,
                     saj zločine nihče ne sankcionira, temveč se krvave orgije celo nagrajujejo«. </p>
                  <figure>
                     <graphic url="slike_z_47/z_47_06.png"/>
                     <head>Barbara Brezigar <name type="author">Mirko Kambič</name></head>
                  </figure>
                  <p>Ivan Kukar je svojo intervencijo usmeril na strukturno vprašanje ustave in
                     preambule. Jezik preambule mora biti načelen in splošen: »Najprej bi opomnil,
                     da je ustavodajalec pred dobrimi desetimi leti sprejel kratko, jasno, jedrnato,
                     splošno in načelno preambulo k ustavi, ki se opira, prvič, na temeljno
                     ustanovno listino samostojnosti in neodvisnosti, drugič, na človekove pravice
                     in svoboščine, tretjič, na pravico do narodove samoodločbe in, četrtič, na
                     večstoletni boj Slovencev za narodno osvoboditev. Njegovo nasprotovanje
                     spremembi ima tako pravne kot vsebinske razloge: »Menim, da ni prav nobene
                     potrebe za spreminjanje preambule, in sicer tako iz pravnih kot tudi iz
                     vsebinskih razlogov. V semantičnem pogledu je neustrezno, da bi samo en steber
                     podrobneje opisovali. Pri vsakem od štirih navedenih stebrov je mogoče
                     poudariti določene elemente. Na primer pri človekovih pravicah in svoboščinah
                     bi lahko izpostavili najpomembnejše med njimi, pa ni tega nihče predlagal.
                     Zaradi takšnih partikularnih dopolnitev bi se izgubilo bistvo preambule.
                     Partikularni pristop tudi ne omogoča splošnosti in načelnosti besedila, kar
                     pomeni, da predlagana sprememba tudi v nomotehničnem pogledu ni ustrezna«. Na
                     koncu je še plediral za sedanjo dikcijo preambule: »Predlagatelji želijo v
                     določenem zgodovinskem obdobju, v tem večstoletnem boju za narodno osvoboditev
                     dati posebno težo in pomen konkretnemu obdobju. V tem primeru gre za ideološko
                     vprašanje. Sedanja dikcija preambule je ideološko nevtralna in sprejemljiva za
                     čisto vse državljane tako danes kot tudi v prihodnosti«. </p>
                  <p>Franci Feltrin se je kot nekdanji poslanec Zbora občin spominjal, kako je
                     sodeloval pri 
                     <pb n="013"/>
                     oblikovanju ustavne preambule in kako so takrat dosegli konsenz.
                     V tisti formulaciji je vse zajeto: da smo Slovenci v večstoletnem boju za
                     narodno osvoboditev izoblikovali svojo narodno samobitnost in uveljavili svojo
                     državnost. Posebej pa je predlagatelje posvaril, da bi njihova sprememba
                     posegla v 5. člen ustave, s katerim se slovenska država zavezuje skrbeti za
                     izseljence in zdomce. Ti bi bili namreč spričo spremenjene dikcije prizadeti in
                     žaljeni. </p>
                  <p>Poslanec Nove Slovenije, dr. Jože Bernik, je najprej nekaj povedal o tem, kaj
                     si misli o razpravi, ki se odvija pred njim: »Mislim, da bi se taka razprava,
                     kot je tu, morala vršiti nekje drugje. Da bi morala država ustanoviti posebno
                     komisijo, ki bi imela nove zgodovinarje, nove ljudi, ki niso bili pod nekdanjim
                     režimom in ki bi pregledali vsa dejstva. Ker pa država tega noče storiti – že
                     deset let jo to prosimo – imamo take diskusije kot jih imamo in jih bomo tudi
                     še imeli – še potem, ko bomo šli v Evropsko zvezo«. Glede besedila preambule
                     stoji dr. Bernik odločno na doseženi formulaciji: »Že obstoječa formulacija, ki
                     se nanaša na večstoletni boj za narodno osvoboditev, ki je v preambuli, vsebuje
                     vse relevantne zgodovinske napore, katerih realen cilj je bila narodova
                     svoboda. Dopolnitev, odnosno vrinek, v preambulo bi pomenil zgodovinsko in
                     kulturno neupravičeno izpostavitev enega zgodovinskega obdobja, to je
                     komunističnega totalitarizma na Slovenskem, ki je trajal do prvih, recimo,
                     demokratičnih volitev v Sloveniji«. </p>
                  <p>Nazadnje je besedo dobil še mag. Janez Pogorelec, ki je k debati prispeval
                     strokovno védenje. Seznanil je razpravljavce, da ima preambula drugačen
                     strukturni status kot normativni del ustave. Preambula se praviloma ne
                     spreminja in dopolnjuje: »Zaradi tega je v primerjalnem pravu spreminjanje
                     preambule v ustavi izjemno redko, saj bi pomenilo na neki način spremembo
                     ustavodajalčevih motivov in ciljev za sprejem in vsebino ustave, kakršne je ta
                     imel v času, ko se je ustava sprejemala. Se pravi, na neki način bi šlo za
                     spreminjanje volje ustavodajalca za nazaj«. Temu je še dodal: »Se pravi,
                     načelno, za spreminjanje ustave je potreben obstoj novih okoliščin, ki ob
                     sprejemanju ustave še niso obstajale, in pogojenost teh sprememb s
                     spreminjanjem normativnega dela ustave.«</p>
                  <p>Zagovorniki spremembe preambule ustave – v glavnem so to bili bolj ali manj
                     vidni predstavniki borčevske organizacije – so dajali zanimivo in poučno sliko.
                     Pokazalo se je, da niso več v stanju veljavno zastopati svoje stvari. Če bi
                     človek moral že precizirati svoje občutje, bi se odločil za besedo
                     neustvarjalnost: ni jih nosilo novo, sveže, avtentično védenje. Kar so
                     povedali, je bilo že zdavnaj videno in slišano, ad nauseam razglaševano in
                     ponavljano. Pred nas so polagali klišejske prvine najenostavnejše enobejevske
                     apologetike. Kar smo videli in slišali, ni bilo nič na novo premišljenega in
                     doumljenega, od novega razvoja in novih izkušenj potrjenega, v ognju starih in
                     novih dvomov prekaljenega. Dajali so ti govorci zanimivo, a ne preveč
                     vzpodbudno sliko. Kaj se s temi ljudmi sploh dogaja, smo se spraševali. Ali jih
                     je doletela nemesis, ki nazadnje pride nad vse zmagovalce? Ali je to tu kazen
                     za petdeset let udobja v umetnem in ideološkem svetu, v katerem je bilo vse
                     dobro, kar so rekli, in v katerem ni bilo nobenega odmeva, ker ni bilo nobene
                     resničnosti, od koder bi odmev lahko sploh prišel? Ali je to utrujenost po
                     mnogih zdraviliščih in letoviščih, ali je to omrtvelost od mnogih privilegijev?
                     Lahko pa so tudi druge stvari. Lahko je tu strah pred središčem. Morda se je
                     kdaj kdo že napotil v to smer, pa se je že med potjo zbal podobe, ki bi jo tam
                     zagledal. In se je raje vrnil na obod in se prepustil radostim površinskega
                     življenja. Lahko tudi, da ta nemoč prihaja od zavratnih spominov, ki jih
                     obiskujejo ob najbolj nenadejanih časih. Kdo ve. </p>
                  <p>A kar smo slišali, je bilo zares zelo preprosto in enolično. Na primer: da
                     danes ne bi imeli o čem razpravljati, če se ne bi takrat uprli; da bi
                     dopolnitev preambule prispevala k mednarodnemu ugledu Slovenije; da so tudi
                     drugod, ne samo v Sloveniji pobijali fašiste in njihove domače pomagače; da v
                     vsaki vojni – kot je baje rekel neki strokovnjak s tega področja – pade mnogo
                     ljudi, tudi nedolžnih; da je slovenski narod imel pravico do obrambe; da je
                     Hitler rekel v Mariboru, naj mu naredijo to zemljo spet nemško; da so bili
                     vrhovni plenum OF, slovenski narodnoosvobodilni odbori, Kočevski zbor
                     odposlancev slovenskega naroda temelji nastajanja slovenske državnosti; da je
                     bil leta 1941 slovenski narod zapisan poginu; da je bil osamosvojitveni boj
                     1991. leta nadaljevanje in kontinuiteta protifašističnega narodnoosvobodilnega
                     boja; da smo Slovenci že aprila 1941 sprejeli nekatera izhodišča, ki sta jih
                     Rooseveld in Churchill potem v atlantski listini le potrdila; da smo se mi že
                     takrat organsko vključili v evropske demokratične sile; da antifašizem
                     avtomatično ni komunizem, terorizem in diktatura; da je tudi Sir Peter Wilkins
                     potrdil, da je bila večina 
                     <pb n="014"/>
                     udeležencev enobeja katoliško usmerjenih, da tu niso
                     sodelovali samo komunisti, ampak pluralno tudi liberalci in sokoli; da smo se
                     pri osamosvajanju lahko sklicevali na NOB, ne glede na to, kakšen je bil,
                     koliko in kakšnih zločinov se je pod njegovo zastavo zgodilo; da so po vojni
                     komunisti narodnoosvobodilno borbo preimenovali v revolucijo; da se to še danes
                     dogaja, le da z druge strani. </p>
                  <figure>
                     <graphic url="slike_z_47/z_47_07.png"/>
                     <head>Spet bo prišla pomlad in dala življenju novo možnost <name type="author"
                           >Mirko Kambič</name></head>
                  </figure>
                  <p>Ko smo jih tako poslušali, smo se tu in tam zasačili, da nas hoče prevzeti
                     nekaj kakor sočutje. Posebno, kadar je spregovoril kdo od Primorcev. Priznati
                     je treba, da so komunisti Primorce res najbolj potegnili: njihovo slovenstvo,
                     njihovo domoljubje, njihov antifašizem. Toda, se takoj streznimo, zakaj pa so
                     se tako klavrno – da ne rečem strahopetno – vdali, ko so na koncu zagledali
                     totalitarni monstrum, ki so ga pomagali spraviti na svet? Ali ne bi bilo
                     pričakovati, da se bodo v svojem svobodoljubju spet spustili v boj, ko so
                     videli pred sabo nastajati novi fašizem? Toda ne, novemu fašizmu so se raje
                     poklonili. Čudno! Od sočutja nas je malce zadrževala tudi neka informacija, ki
                     nas je prepričala, da jim gre kar dobro. Iz nekega nastopa smo namreč mimogrede
                     posneli, da je »borcev in zagovornikov NOB« še vedno 45.000 (povprečna starost
                     79 let) in da je »zagovornikov vrednot« še 10.000 (povprečna starost 62 let).
                     Kaj pomeni »zagovorniki vrednot«, nismo zvedeli. Spomnili pa smo se ob tem na
                     to, kaj so Španci govorili nekoč za Franca: da ravno nesmrten ni, je pa
                     neumrljiv. </p>
                  <p>A je vendar in kljub vsemu bil na koncu eden od zagovornikov spremembe
                     preambule – morda je bil celo borec – ki je izrekel najpomembnejši stavek tega
                     srečanja, v obliki nekega vprašanja: »Prosim vas, ali je res vseeno, kaj bomo
                     mladim rodovom povedali, kako se je slovenski narod obnašal v času svoje
                     najtežje preizkušnje«? Res, kaj bomo rekli, kako se je ta narod obnašal v času
                     svoje najtežje preizkušnje? </p>
               </div>
            </div>
         </div>
         <div type="div1">
            <pb n="015"/>
            <head>Kako se je začelo</head>
            <div type="div2">
               <head>Bela krajina – partizansko maščevanje nad ženami in otroki</head>
               <docAuthor>Janko Maček</docAuthor>
               <div type="div3">
                  <p>Površni poznavalci Bele krajine večinoma le malo vemo o krajih, ki ležijo
                     vzhodno in severovzhodno od Metlike ob hrvaški meji. Področje nekdanje občine
                     in župnije Radovica, ki je sedaj komaj še župnija, se kot nekakšen zaliv zajeda
                     daleč v hribovit svet hrvaškega Žumberka. Pod Radovico spadata podružnici v
                     Bojanji vasi in na Krašnjem Vrhu. Z obema se bomo srečali v naši zgodbi. Ob
                     cesti, ki iz Metlike pelje na Radovico, je nekako na pol poti Slamna vas, ki pa
                     že spada pod Metliko. Vas Drašiči, ki jo poznamo že iz Spominov Stanke Stariha,
                     leži ob cesti na Vivodino. Od tu so poleti 1942 odpeljali na Brezovo Reber
                     Ivana Klobčarja. Tu blizu je nekoč na banovinskem posestvu Vinomer gospodaril
                     Anton Starc, ki je že pred Klobčarjem postal ena prvih žrtev revolucionarnega
                     nasilja v Beli krajini. Še danes imajo Starca mnogi v lepem spominu, pa tudi
                     njegovo ženo, neutrudno voditeljico gospodinjskih tečajev. Pri Starcu je bil
                     nekaj časa zaposlen Ilija Badovinac, kasnejši revolucionar in partizanski
                     komandant. Baje sta se kar dobro razumela, dokler se Badovinac ni odločil za
                     diametralno drugačen način dela za tako imenovani boljši svet. Pridružil se je
                     nosilcem revolucije, ki je segla tudi v najbolj odmaknjene vasi in zaselke,
                     tudi v Bojanjo vas in na Krašnji Vrh, in jim vsekala globoke rane.</p>
               </div>
               <div type="div3">
                  <head>Težke in usodne odločitve preprostih ljudi</head>
                  <p>Kmalu po osamosvojitvi Slovenije sta se v Kanadi pogovarjala dva Belokranjca:
                     Lojze Babič iz Bojanje vasi in Janez Matašič s Krašnjega Vrha. Bila sta vesela
                     slovenske samostojnosti in ponosna na domovino, ki sta jo pred mnogimi leti
                     neprostovoljno zapustila. Želela sta, da bi njune občutke spoznali tudi v
                     domovini, zato sta svoj razgovor posnela na magnetofonski trak. Ne bo odveč, če
                     iz njune pripovedi izluščimo nekaj zrn za naš Kako se je začelo.</p>
                  <p>Lojze Babič je že v otroških letih občutil, kaj pomeni revščina. Ko mu je bilo
                     devet let, so ga dali služit za pastirja. Imel je veliko veselje do učenja in
                     bi rad šel v šole, toda denarja za šolanje ni bilo. Ko se je s štirinajstimi
                     leti šel učit mizarstva, je bil večkrat bolj hlapec kot pa vajenec. Kot izučen
                     mizar ni dobil dela v svojem poklicu in je nekaj časa na cesti tolkel kamenje,
                     da je vsaj nekaj zaslužil. To so bila leta gospodarske krize in nekateri so že
                     napovedovali vojno. Lojze Babič, ki je na svoji koži občutil socialne krivice,
                     je bil dovzeten tudi za trpljenje drugih. Videl je, kako težko so shajali
                     kmetje. Družine so bile velike in mladi ljudje so doma delali brez plačila pa
                     še poštene hrane včasih niso imeli. Pritrjeval je tistim, ki so govorili, da
                     tako ne gre naprej, da se mora v kratkem nekaj spremeniti. Šele kasneje je
                     spoznal, kaj se je večkrat skrivalo za tistim govorjenjem.</p>
                  <p>Prišla je okupacija. V Beli krajini je bilo kar nekaj navdušenja za Nemce, toda
                     zasedli so jo Italijani, ki jih zares nihče ni maral. Po vaseh so se kmalu
                     pojavili odbori OF in ljudje so jih marsikje sprejeli z odobravanjem. V začetku
                     in še kasneje niso razlikovali med četniki in partizani. V prvih in drugih so
                     videli borce proti okupatorju, lahko bi to bili le dve imeni za iste borce. Ko
                     so Italijani začeli odvažati ljudi v internacijo, streljati talce in požigati
                     vasi, so se tudi v Bojanji vasi čutili ogrožene. Z Metliko so imeli malo
                     povezave, kolikor je je pa bilo, je bila blizu OF. Morda so se zaradi tega
                     vpliva nekateri fantje začeli skrivati, morda je do tega prišlo spontano zaradi
                     strahu pred Italijani in je nekdo na to postal pozoren. Nekega dne v juniju
                     1942 je Babičeva soseda nenadoma prinesla sporočilo, naj se fantje hitro
                     skrijejo, ker bodo ponje prišli Italijani. Bojanci so hitro pobrali nekaj
                     najnujnejših stvari in se zbrali v gozdu. Italijanov niti prvi niti drugi dan
                     ni bilo, pojavil pa se je nekdo, menda je bil Žumberčan, ki se je ponudil, da
                     jih odpelje na Brezovo Reber, kjer se bodo vključili v osvobodilno vojsko.
                     Fantom se je to v tistem trenutku zdela še najboljša rešitev. Niso pomislili,
                     ali je pravi čas za boj proti okupatorju, kdo ga vodi in kakšne posledice bodo
                     zato imeli njihovi domači.</p>
                  <figure>
                     <graphic url="slike_z_47/z_47_08.png"/>
                     <head>Svet v okolici Drašičev, v ozadju Radovica</head>
                  </figure>
                  <p>Po Babičevih spominih je tedaj iz Bojanje vasi odšlo 12 fantov, medtem ko Radko
                     Polič v knjigi Belokranjski odred (str. 206) pove, da »je samo iz Bojanje vasi
                     prišlo v 
                     <pb n="016"/>
                     nedeljo, 14. junija 1942, 14 fantov«. Isto število omenja tudi Ferdo
                     Godina v knjigi Požgane slovenske vasi v poglavju o Bojanji vasi. Babič se
                     spominja, da so že pri sprejemu na Brezovi Rebri imeli čudne občutke. Ilija
                     Badovinac se je namreč znašal nad njimi, da bi jih bilo treba pobiti, ne pa
                     sprejeti med partizane. Slabi občutki so se stopnjevali, ko so poslušali
                     političnega komisarja, kdo vse spada k beli gardi in ga je zato treba uničiti.
                     Mar je njihov glavni cilj uničevanje bele garde, ne pa boj proti okupatorju?
                     Kaj pa sploh je bela garda? Zakaj so ubili Antona Starca, ki je za Belokranjce
                     naredil veliko dobrega? Ko so potem govorili, da bodo šli čez Gorjance in pri
                     Stopičah napadli neko skupino, ki se sicer izdaja za partizane, v resnici pa to
                     ni, je bil Babič že odločen. Enakega mišljenja je bil tudi njegov najbližji
                     prijatelj France Slobodnik, Števinov iz Bojanje vasi. Med bojem pod Gorjanci je
                     potem Babič prestopil k »Štajercem«, Slobodnik pa je padel. Med novimi tovariši
                     je večkrat slišal, da se je treba izogibati bojem s partizani, da je škoda
                     vsakega slovenskega življenja. V tem je videl potrditev, da se je prav odločil.
                     Večkrat je pomislil, kaj je z ostalimi fanti iz Bojanje vasi, ki so ostali pri
                     belokranjskih partizanih. Vedel je, da se z njihovim početjem večinoma niso
                     strinjali, vendar si niso mogli pomagati. Kakorkoli bi se že lotili bega, bi
                     ogrozili sebe in svoje domače. Ko so partizani sredi avgusta spet napadli
                     »štajerski bataljon« nekje ob Krki, je od njih prebegnil Babičev prijatelj Jože
                     Horvat. Od njega je zvedel, da so Italijani požgali domačo vas, partizani pa
                     preganjali Babičevo mater, sestro in njenega moža, ki so se zato zatekli v
                     Metliko. </p>
                  <p>Ferdo Godina je v že omenjeni knjigi zapisal, da je bila Bojanja vas požgana 7.
                     avgusta 1942. Italijani so bili menda razdraženi zaradi odhoda domačih fantov k
                     partizanom. Kako je bilo s tem odhodom, smo že povedali. Ferdo Godina navaja
                     podatek, da »je tistega dne v Bojanji vasi zgorelo 159 poslopij. Bilo je v vasi
                     62 številk in samo 6 jih je po naključju ostalo«. Ostala je tudi podružna
                     cerkvica sv. Marjete in baje so potem v njej prirejali »mitinge«. Ljudje se
                     spominjajo, da so istega dne kot Bojanja vas gorele tudi Rosalnice. </p>
                  <p>O Radovici piše Vogrič v knjigi Boj Belokranjcev takole: »V Beli krajini pa
                     tudi drugod je bilo med posebnimi nalogami boja proti beli gardi rušenje vseh
                     zgradb, ki 
                     <pb n="017"/> 
                     bi jih lahko belogardisti uporabili za svoje postojanke ali utrdbe.
                     Tega dela se je zavzeto lotil tudi vzhodnodolenjski odred. Tako je dobil njegov
                     1. bataljon nalogo porušiti v Radovici vsa poslopja, ki bi jih lahko uporabili
                     belogardisti, le-ti so že imeli namen postaviti v tej vasi postojanko.
                     Komandant bataljona Ilija Badovinac je 7. oktobra 1942 vodil svojih 105 borcev
                     proti Radovici in spotoma v Krašnjem Vrhu odvzel živino in druge stvari štirim
                     belogardistom. Zvečer so se napotili v Radovico in zažgali šolsko poslopje in
                     poslopje župnišča, ker so vedeli že iz izkušenj, kako primerna so taka poslopja
                     za organizacijo neke utrjene postojanke! (str. 161) Njihovo delo so malo
                     kasneje dopolnili Italijani in požgali velik del vasi.</p>
                  <p>Morda je sedaj čas, da pogledamo vsaj kratek odlomek iz pripovedi Janeza
                     Matašiča. Tudi on je izhajal iz manj premožne družine. Od leta 1940 do konca
                     maja 1942 je bil zaposlen na banovinskem posestvu na Vinomeru. Vedel je, da ga
                     je Starc vzel v službo, da bi njegovi družini olajšal materialno stisko in ne
                     zaradi potrebe po delavcih. Ko je Matašič 26. maja 1942 proti večeru odhajal iz
                     službe, ga je upravnik še opozoril, naj bo na poti previden, saj so menda v
                     bližnjem gozdu neki vojaki. Fant je tisti večer prišel srečno domov na Krašnji
                     Vrh in se naslednje jutro, nič hudega sluteč, spet odpravil na delo. Toda na
                     posestvu se je čez noč vse spremenilo: upravnika ni bilo več, žena in otroci
                     prestrašeni in obupani, hlevi in shrambe izropani. Za ljudi na Vinomeru in celo
                     okolico je bil to hud udarec. Niso mogli razumeti, zakaj so partizani to
                     naredili. Tudi Matašič se je ob tem močno zamislil. Vendar je dokončna
                     odločitev pri njem padla, ko je zvedel za surovi poboj Lončaričeve žene in
                     hčerke iz Rosalnic. Ubili so ju kar na njivi sredi žetve. Ubili bi tudi drugo
                     hčerko, če se jim ne bi iztrgala in zbežala. Tako se je Janez Matašič odločil
                     in 21. septembra 1942 postal član protirevolucionarne vaške straže. Ni slutil
                     na kakšno pot se je s tem podal, ni slutil, kaj se bo čez dva meseca zgodilo na
                     Suhorju, ni slutil, da bo zaradi svoje odločitve še deset let po koncu vojne
                     moral preživeti v zaporih. Čutil je, da je treba nekaj narediti, da se zaustavi
                     tako in podobno pobijanje, kot se je zgodilo na Lončaričevi njivi pri
                     Rosalnicah.</p>
                  <p>28. julija 1943 so na Radovici pokopali Martina Bajuka, kmečkega gospodarja in
                     očeta sedmih otrok, 23-letno Ivanko Šavor in 42-letno vdovo Marijo Bojič.
                     Poglejmo, kako je prišlo do tega pogreba. V nedeljo, 10. maja 1943, so
                     partizani prijeli na Krašnjem Vrhu očeta Bajuka, njegovo ženo, Ivano Šavor in
                     vdovo Marijo Bojič. Odgnali so jih na Radovico in jih zasliševali. Bajukovo
                     ženo so od tam izpustili, ostale pa naslednji dan odpeljali proti Ostrižu in v
                     neki akacijevi goščavi pobili. Njihov grob so prav kmalu našli pastirji, vendar
                     so jih s pomočjo vaške straže odkopali šele tri mesece kasneje in prepeljali na
                     Radovico. Pri tem žalostnem opravilu je bil prisoten tudi Lojze Babič, ki je ob
                     odprtem grobu takole govoril: »Komunizem opravičuje svoje zločine z izgovorom,
                     češ moramo se boriti proti beli gardi. Toda, kje je bila bela garda, ko so
                     padale naše prve žrtve, ko je padel Anton Starc, Ivan Klobčar, suhorski župnik
                     Janez Raztresen? Sami so s svojimi zločini izzvali odpor ljudstva, ki se ni več
                     dalo mirno pobijati, si ropati imetja ter požigati svojih domov. Glejte, v
                     žrtvah, ki jih danes polagamo v blagoslovljeno zemljo, imate jasen dokaz, česa
                     se je bilo bati vsakemu poštenemu Slovencu, vsakemu imed nas.« (Slovenski dom
                     3. 8. 1943, str. 2) Legionar Lojze Babič, ki je bil poleti 1942 nekaj časa tudi
                     sam partizan na Brezovi Rebri, je povedal to, kar je sam občutil in doživel.
                  </p>
               </div>
               <div type="div3">
                  <head>Zgodnja pomlad 1943 v Slamni vasi</head>
                  <p>Nekaj malega o Slamni vasi smo povedali že v začetku naše zgodbe. Vaščani so
                     nekoč živeli složno, saj so jemali razlike med kmeti, ki so imeli nekaj več, in
                     drugimi, ki so imeli nekaj manj, kot nekaj normalnega. Sicer pa tudi kmetje
                     niso živeli v bogve kakšnem razkošju. Družine so bile velike, zemlja pa skopa,
                     da kljub pridnemu delu niso mogli dovolj iztisniti iz nje. Le eden od otrok je
                     lahko nasledil očeta na domačiji, drugi pa so pogosto ostali pri hiši kot
                     strici in tete. Glede tega so bila dekleta na slabšem kot fantje. Skoraj edina
                     možnost, da gredo na svoje, je bila, če so našle ženina. Za marsikatero se taka
                     možnost nikoli ni pojavila. Ostala je pri hiši in bratova družina jo je imela
                     za svojo, ona je pa to naklonjenost vračala z marljivim delom in z ljubeznijo
                     do otrok. Pri vsakem delu je bila zraven, od zgodnjega jutra do poznega večera,
                     skrbela je za otroke, kot da so njeni. Saj v nekem smislu so bili njeni, kajti
                     njeno pravilo je bilo »držati s hišo«, otroci pa so bili silno važen del
                     »hiše«. Edini »privilegij«, ki so ga take tete navadno imele, je bil v tem, da
                     so ob nedeljah in praznikih lepo oblečene šle k maši ali celo na shod Marijine
                     <pb n="018"/>
                     družbe. Iz Slamne vasi so hodili v Metliko peš, približno eno uro so rabili za
                     pot, ki je v slabem vremenu znala biti tudi neprijetna, toda v dobri družbi in
                     zanimivih pogovorih, so te težave skoraj izginile.</p>
                  <p>Nekajkrat na leto so v Slamni vasi imeli mašo v domači podružnični cerkvi sv.
                     Križa. Takrat ni bilo treba pešačiti v Metliko, je bilo pa treba cerkev
                     pospraviti in primerno okrasiti. Pri tem so dekleta spet imela pomembno vlogo.
                     Za gospodarske zadeve pri cerkvi in povezavo s faro sta skrbela cerkvena
                     ključarja, ki sta bila za to posebej izbrana. Pri podružnici je bila že od
                     nekdaj tudi služba cerkovnika, ki je skrbel za zvonjenje, odpiranje ter
                     zapiranje cerkve in podobno. Sovaščani so mu zato dajali poseben prispevek, ki
                     so ga imenovali bera. Navadno je bila ta služba dodeljena kakemu manj
                     premožnemu vaščanu, da si je z bero pomagal pri vzdrževanju družine. Med vojno
                     je opravljal službo cerkovnika Jakob Govednik, ki so ga večinoma klicali Šimnov
                     stric.</p>
                  <p>Še eno značilnost vasi bi morda omenili, saj je vaščane na poseben način
                     povezovala. Pri posameznih hišah niso imeli vodnjaka, ampak so hodili po vodo k
                     skupnemu vodnjaku, ki je bil blizu Gornikove hiše. Živino so pa zjutraj in
                     zvečer gonili napajat h kalu nekoliko vstran od vasi proti Boldražu. Rekli so,
                     da grejo v zdenec na vodo. </p>
                  <p>Bilo je proti koncu marca 1943 –najbrž je bilo 25. marca, ko je nekoč bil
                     praznik. V Slamni vasi so se pojavili partizani, kar v zadnjem času ni bilo nič
                     nenavadnega, saj so večkrat gostili celo brigado. Med partizani, ki so tokrat
                     prišli v vas, so bili tudi domačini. Pri Luzarjevih so vprašali za 53-letno
                     teto Katarino. Kdo so bili Luzarjevi in kaj vemo o njihovi Katarini? Katarinin
                     oče Peter, menda se je zato pri hiši reklo pri Petričevih, je bil ugleden kmet
                     in cerkveni ključar. Leta 1943 je imel na plečih že 84 let. Bil je trikrat
                     poročen. Prvo ženo, Katarinino mamo, je ubila strela med delom na polju. Drugo
                     ženo je pripeljal z Lokvice in ta mu je umrla pri porodu. Tedaj je že imel šest
                     hčera, zato je sklenil, da se ne bo več poročil. Toda Petrova sestra, ki je
                     živela na hrvaški strani pri Brašljevici, je razmišljala drugače: »Peter, ali
                     ne vidiš, da tako ne gre? Moraš se poročiti!« Pregovorila ga je in napotila v
                     Drašiče h Kastelčevim, kjer je bila doma prva žena, Katarinina mama. Dogovorili
                     so se in poročil je Terezijo, najmlajšo Katarinino teto. Iz tega tretjega
                     zakona sta potem izšli še dve hčeri. Luzarjevi so v ožjem sorodstvu imeli tudi
                     duhovnika. Martin Radoš iz Radoš je imel novo mašo leta 1918 na Radovici. V
                     začetku druge svetovne vojne je bil župnik v Spodnjem Logu v Poljanski dolini
                     ob Kolpi. Že leta 1942 se je umaknil pred partizani čez Kolpo in prišel v
                     Ljubljano. Pred nekaj leti je umrl v Argentini.</p>
                  <p>Torej tistega marčevskega dne, ko je v zraku že dišalo po pomladi, so partizani
                     pri Luzarjevih iskali Katarino. Niso je našli, ker je bila na obisku pri teti
                     na Brašljevici. Ko se je v mraku vrnila domov, so jo prestregli že pri hišnih
                     vratih. Oče, ki je slutil, da ne bo nič dobrega, jo je zaskrbljeno vprašal: »Le
                     kaj si naredila, da te iščejo.« Odgovorila je, da sploh ne ve, zakaj mora iti z
                     njimi.</p>
                  <figure>
                     <graphic url="slike_z_47/z_47_09.png"/>
                     <head>Katarina Luzar iz Slamne vasi, njen oče Peter in polsestra Angela, ko je
                        bila revolucija še daleč</head>
                  </figure>
                  <p>Hkrati s Katarino so tisti večer odpeljali tudi Marijo Govednik, Marijo Nemanič
                     in Drago Štojs. 57-letna Marija Govednik, večinoma so jo klicali kar Marička,
                     je bila žena cerkovnika Jakoba Govednika. Priložnostno je delala kot dninarica.
                     Bila je 
                     <pb n="019"/>
                     mirna in tiha žena. V cerkvi je večkrat vodila molitev rožnega venca.
                     Marija Nemanič je bila stara 35 let, pa je bila že vdova. Izhajala je iz
                     premožne Gornikove družine v Slamni vasi. Njen brat Anton Gornik je bil v
                     jeseni 1942 med prvimi člani vaške straže v Metliki. Antonova žena Bara je bila
                     tisti dan z otroki na rojstnem domu v Rosalnicah, zato so od Gornikovih
                     odpeljali samo deklo Drago Štojs, marljivo in skromno dekle, ki je bila doma s
                     hrvaške strani. Znanih je nekaj pripovedi, kam so jih odpeljali. Po eni
                     verziji, naj bi jih najprej odpeljali na Radovico in zaprli v prazno
                     Pavlovčičevo trgovino, nato pa odgnali nekam proti Bušinji vasi. Za njihov grob
                     se ni nikoli zvedelo.</p>
                  <p>Nekaj dni po odgonu naštetih štirih žrtev iz Slamne vasi, se je pri Luzarjevih
                     oglasil partizanski kurir in sporočil, da zaprtim ženskam lahko pošljejo hrano.
                     Povedal je tudi, kje na hrvaški strani bodo našli taborišče. Katarinina mlajša
                     sestra je pripravila polno košaro dobrot in skupaj s cerkovnikom Jakobom sta se
                     odpravila na pot. Na opisanem kraju sta res našla neke partizane, ki pa so jima
                     povedali, da ženske niso pri njih in da imajo vsega dovolj. Seveda sta takoj
                     odločila, da hrane ne bosta nosila nazaj, naj se kar oni posladkajo z njo. Na
                     povratku se je neki mlad partizan, ki je bil tam na straži, spustil v razgovor
                     z njima. Nekako čudno je govoril, da je poznal Katarino, Jakobu je pa kar
                     naravnost rekel: »Ja, stric, ženiti se bo sila!« Iz tega sta razumela, da
                     ženske niso več žive, in sta se potrta vrnila domov. Baje je tisti partizan
                     kmalu potem padel, zato niso nič več zvedeli. Seveda bi lahko kaj povedali
                     domačini, ki so gotovo poznali njihovo usodo, toda zastor molka je bil že
                     spuščen in se do danes ni dvignil.</p>
                  <p>Bara Gornik si je z umikom v Rosalnice za nekaj časa podaljšala življenje,
                     potem pa so odpeljali tudi njo. Zakaj jim je bila tako v napoto? No, že zaradi
                     moža Antona, ki je od septembra 1942 bil pri vaški straži v Metliki, so jo
                     prištevali k beli gardi. Ko se je umaknila z otroki na rojstni dom v Rosalnice,
                     je postalo še bolj očitno tudi njeno poreklo. Njena sestra v Rosalnicah je bila
                     namreč poročena s Stankom Kramaričem, bratom že 3. septembra 1942 umorjenega
                     starotrškega kaplana Franca Kramariča. In zakaj so v zgodnji spomladi 1943
                     morale umreti štiri ženske iz Slamne vasi? Nemaničeva je bila sestra Antona
                     Gornika, Katarina Luzarjeva je hodila po vodo k Gornikovemu vodnjaku in se je
                     tam večkrat ustavila in tudi kaj pripomnila. Bila je energična in se je po
                     potrebi znala postaviti za svojega ostarelega očeta. In Štojsova? Ali ni bila
                     samo služkinja pri Gornikovih? Sicer pa to ni bil edini slučaj, ko so deklo
                     kaznovali zaradi udejstvovanja in usmerjenosti njenih gospodarjev.</p>
                  <figure>
                     <graphic url="slike_z_47/z_47_10.png"/>
                     <head>Tri prijateljice iz Slamne vasi</head>
                  </figure>
               </div>
               <div type="div3">
                  <head>Praznik vnebohoda v Drašičih</head>
                  <p>V knjigi Rudija Vogriča Boj Belokranjcev nam padejo v oči poročila o
                     ustanovitvi organizacije SPŽZ (Slovenske protifašistične ženske zveze) na
                     Radovici in po drugih krajih, o slovesnem praznovanju prvega maja 1943 pri
                     Suhorju skupaj s Šercerjevo brigado, ki se je kmalu potem premaknila v Drašiče
                     in okolico, zaman pa iščemo vsaj kakšen namig o namenih in vzrokih poboja tako
                     velikega števila belokranjskih žensk, ki seveda niso bile članice SPŽZ in
                     skoraj ni verjetno, da bi to lahko postale. Še je nekaj ljudi, ki so bili priče
                     tistih časov in so pripravljeni o njih govoriti, zato je prav, da se tudi to
                     zapiše. Ko bo kak natančen zgodovinar to bral, bo morda pomislil, da so
                     poročila o silnem navdušenju Belokranjcev nad partizanskimi brigadami, ki so
                     leta 1943 prihajale k njim na oddih, vsaj pretirana, če ne še kaj drugega.
                     Kakšno vlogo je odigral pri tem strah, ki so ga povzročili poboji, o katerih
                     govori naša zgodba? Ali so bili načrtovani prav zaradi tega, ali pa je do njih
                     prišlo spontano v trenutnih okoliščinah in zaradi razprtij med sosedi? Ni
                     dvoma, da je morija žensk in celo otrok nekaj takega, kar zahteva posebno
                     pozornost.</p>
                  <p>Slovenski dom, ki je leta 1943 večkrat pisal o Beli krajini, ni pozabil opisati
                     »rekvizicij« Šercerjeve brigade v Drašičih maja 1943. Opravili so jih seveda na
                     domačijah, ki niso bile somišljenice OF. Zdi se, da so bile 
                     <pb n="020"/>
                     »rekvizicije« kar
                     pomemben del omenjenega belokranjskega gostoljubja. Pa še enega dogodka iz
                     tistih dni ne gre prezreti. Od 12. do 26. maja 1943 se je v Beli krajini
                     zadrževal Edvard Kardelj. Glavni namen njegovega prihoda je bilo sicer srečanje
                     s hrvaškimi voditelji revolucije, vendar je temu dodal še marsikaj drugega.
                     Nekaj časa je na primer prebil pri Šercerjevi brigadi, na Ravnacah pri Suhorju
                     je vodil zbor aktivistov OF, 25. maja pa se je udeležil »mitinga« za širšo
                     okolico na Lokvicah. (Dokumenti ljudske revolucije v Sloveniji 7, str. 236 in
                     303)</p>
                  <p>Komaj so belokranjski revolucionarji zaključili razgovore z visokim partijskim
                     voditeljem, že so hiteli od besed k dejanjem. V noči na 26. maj so se oglasili
                     pri Šukljetovih na Dolenjih Lokvicah. Odpeljali so 18-letno Marijo in 16-letno
                     Nežo. Nista se vrnili in ni se zvedelo za njun grob, le govorilo se je, da so
                     ju »kaznovali« zaradi bratov. Imeli sta namreč tri brate: Stanko je bil
                     najstarejši in je bil že v bogoslovju, Anton in Martin pa sta bila seveda
                     protikomunista. Vsi trije so bili pomorjeni leta 1945 po koncu vojne in so
                     zapisani na farni spominski plošči pri Treh farah. </p>
                  <p>Leta 1943 je bil praznik vnebohoda 3. junija. Na večer pred praznikom so se nad
                     Drašiči in okolico nagrmadili temni oblaki, grmelo je in treskalo in debele
                     dežne kaplje so se zaradi močnega vetra zaganjale v okenska stekla. Ura je bila
                     okrog pol enajstih in pri Guštinovih so se že spravili k počitku, ko je
                     pobutalo na vrata: »Odprite, takoj odprite!« Ko so jim odprli, so povedali, da
                     iščejo Angelo Guštin, da mora takoj z njimi na komando. Angela je bila
                     prestrašena, vendar se je hitro oblekla. Pred odhodom je še stopila k bratu, ki
                     je bil bolehen in ni vstal iz postelje. Zaskrbljeno jo je vprašal, kam gre.
                     Skušala ga je pomiriti, da se bo kmalu vrnila. Ko so bili nekaj metrov od hiše,
                     se je Angela še obrnila in poklicala: »Katek, Katek!« Njena starejša sestra
                     Katarina je namreč stala pri odprtem oknu. Ko je zaslišala Angelin klic, se je
                     nagnila skozi okno in se ji oglasila, toda kolona se je že premaknila in Angela
                     ni mogla več govoriti.</p>
                  <p>Zjutraj je bilo v Drašičih veliko vznemirjenje, saj so ponoči poleg Angele
                     Guštin odpeljali še Ljubo Pečarič in njeno hčerko Malko, Karolino Oberman in
                     Marijo Simonič. Kdo so bile te žene in dekleta, zakaj so odpeljali 12-letno
                     Malko Pečarič, ki je bila še otrok? Pri 37-letni Ljubi in hčerki bi bil lahko
                     edini vzrok, da je bil njun mož in oče član vaške straže v Metliki. Zdi se, da
                     so upoštevali, kako ga bodo s tem prizadeli, saj je bil na hčerko in ženo zelo
                     navezan. Pravijo, da je jokal kot otrok, ko je že na praznik dopoldne zvedel,
                     kaj se je bilo ponoči zgodilo v Drašičih. Žalostno novico so prinesli
                     Drašičani, ki so šli k maši k Trem faram. Kasneje se je tudi govorilo, da so
                     jetnice gnali preko Radovice in da jim je nekdo predlagal, naj pustijo otroka
                     pri njem, pa so ga z grobo besedo zavrnili. Marija Simonič je bila stara 36 let
                     in neporočena. Brata Jožeta, ki je bil od aprila 1941 v nemškem ujetništvu, ji
                     niso mogli očitati. Gotovo je po njihovo bilo narobe to, da je bila iz verne
                     družine. Nekaj podobnega je bilo s 24-letno Karolino Oberman, ki je menda bila
                     celo odbornica Marijine družbe v Metliki. Nikoli se ni zvedelo, kaj več o tem,
                     kam so jih odpeljali in zakaj. Le iz govoric in namigovanj je bilo mogoče
                     sklepati, da so jih vodili proti Bušinji vasi in da se je njihova pot končala
                     nekje pri Dragah – na Vlaškem, kot bi tedaj rekli Belokranjci. Ljudje so bili
                     vznemirjeni, celo somišljeniki OF so se zavzemali za njihovo rešitev. Kmalu se
                     je razširila govorica, da so jih poslali na delo v osvobojeno Liko. Treba je
                     bilo pač pomiriti ljudi, dokler se zadeva vsaj nekoliko ne pozabi.</p>
                  <p>Povrnimo se še malo k Guštinovim, kjer so odpeljali 51-letno Angelo, najmlajšo
                     od treh gospodarjevih sester, ki so živele na domačiji: najstarejša je bila
                     Marija-Marička, za njo Katarina, zadnja pa Angela. Vse tri so bile cerkvene
                     pevke, brat Anton pa dolgoletni ključar podružne cerkve sv. Petra v Drašičih. V
                     njegovi družini je bilo sedem otrok, vendar so štirje še majhni umrli. Odrasli
                     sta dve hčeri in sin Tone, ki je v začetku leta 1943 izpolnil 18 let. Med
                     mobilizacijo v februarju 1943 so partizani hoteli vzeti tudi njega, toda mati
                     jih je prepričala, da je fant bolan, zato naj še nekaj časa ostane doma. Že
                     naslednji dan je odšel v Metliko pod zaščito in kmalu pristopil k vaški straži,
                     hiša pa je zato pri partizanih dobila veliko črno piko. Ko se je maja 1943 v
                     Drašičih zadrževala Šercerjeva brigada, so tudi pri Guštinovih opravili
                     temeljito »rekvizicijo«. Angela se je tedaj sporekla z neko tovarišico v
                     uniformi. Morda je bil prav tisti nepomemben razgovor kasneje odločilen za
                     Angelino obsodbo. Angelini 63-letni sestri Mariji, ki je bila že prej bolna, se
                     je zaradi sestrine nesreče bolezen na hitro poslabšala in je 7. junija umrla.
                     Nekaj dni za njo je umrl še brat Anton. Lahko rečemo, da je bila njuna smrt
                     posledica 
                     <pb n="021"/>
                     terorističnega posega revolucionarjev v Guštinovo družino. </p>
                  <figure>
                     <graphic url="slike_z_47/z_47_11.png"/>
                     <head>Angela Luzar, Katarinina polsestra in njen mož France Vovk z otrokoma,
                        stoji najmlajša Katarinina polsestra Terezija</head>
                  </figure>
                  <p>Naš zapis seveda ni in ne misli biti celovita kronika metliške okolice v letih
                     1942 in 1943, vendar se nam zdi prav, da tu dodamo še nekaj podatkov o
                     Kramaričevi družini iz Rosalnic. Omenili smo že, da se je Bara Gornik z otroki
                     v nevarnosti pred partizani zatekla k svoji mami na rojstni dom v Rosalnice,
                     kjer sta gospodarila njena nekaj let starejša sestra Terezija in njen mož
                     Stanko Kramarič iz ugledne Kramaričeve družine na Radovici, ki jo poznamo
                     zlasti po starotrškem kaplanu Francu Kramariču. Tako Stanko Kramarič kot Anton
                     Gornik sta bila člana vaške straže v Metliki. Ob kapitulaciji Italije so se
                     nekateri vaški stražarji umaknili iz Bele krajine, Gornik in Kramarič pa sta se
                     tedaj zatekla v Rosalnice. Partizani so ju kmalu začeli iskati. Najprej so se
                     spravili nad Baro Gornikovo in zahtevali, naj pove, kje se skriva mož. Ker ona
                     na to ni pristala, so jo ubili. Kakih štirinajst dni kasneje, oktober se je že
                     nagibal h koncu, so ponovno prišli v Rosalnice. Stanko Kramarič se jim je v
                     zadnjem trenutku skril pod veliko krušno peč. Zgrabili so njegovo ženo
                     Terezijo, ki je imela v naročju poldrugo leto staro hčerko Mileno. Pri
                     preiskavi so v kleti našli Antona Gornika in še enega skrivača. Takoj so ju
                     odpeljali in neznano kje ubili. Tudi Terezijo so spehali iz hiše, toda na
                     stopnicah se jim je uprla, da ne bo šla nikamor od otrok. Vpričo otrok, ki so
                     jokali in se bali za mamo, so jo kar tam ustrelili. Ko so odšli, je Stanko
                     prilezel izpod peči in se potem udeležil pogreba pri Treh farah. Po pogrebu so
                     prijeli tudi njega in ga odpeljali – za vedno. Stara mati Barbara Simonič in
                     njena sestra Katarina sta potem skrbeli za Gornikove in Kramaričeve otroke, ki
                     so ostali brez obeh staršev. Bela krajina je bila že »osvobojena«, zato se o
                     takih, kot so bili Kramariči in Gorniki, ni več govorilo, če pa so bili kdaj
                     omenjeni, zanje še zdaleč ni veljalo pravilo, da je treba o mrtvih govoriti
                     samo dobro. Stara mati in teta sta se trudili, da bi dali otrokom čimveč
                     ljubezni, da bi jih pripravili za življenje, toda staršev jim v polnosti nista
                     mogli nadomestiti. Seveda jih je povsod spremljalo nekaj, čemur bi lahko rekli
                     drugorazrednost, če ne še kaj hujšega. In če bi danes kdo od tistih otrok
                     vložil prošnjo za priznanje statusa žrtve vojnega nasilja, bi dobil pojasnilo,
                     da to nikakor »ne pride v poštev, ker njegovi starši v vojni niso bili
                     izpostavljeni nasilnim dejanjem okupatorja zaradi sodelovanja v NOB, ampak so
                     bili člani in sodelavci be-ga«. </p>
               </div>
               <div type="div3">
                  <head>Med 69 žrtvami kar 19 žensk</head>
                  <p>Ob odkritju farne spominske plošče pri Treh farah pred petimi leti nas je
                     pretresel podatek, da je med 69 tam zapisanimi imeni kar 19 žensk. V pričujočem
                     sestavku smo vsaj omenili večino od njih. Med njimi sta seveda tudi 12-letna
                     Malka Pečarič in 15-letna Anica Lončarič. Ali je mogoče, da se ob tem ne bi
                     zamislili? Ali je mogoče, da zgodovinarji, ki so precej pisali o Beli krajini,
                     tega skoraj niso opazili? Kako, da nobenega sociologa nikoli ni zanimalo, kaj
                     se je vendar zgodilo, da je bilo treba »likvidirati« toliko žensk, med njimi
                     celo otroke.</p>
                  <p>Veliko bi bilo treba še povedati o takratnem življenju po belokranjskih vaseh.
                     Kako modro je povedala mati iz Bojanje vasi, ki je »spravila pokonci«
                     štirinajst otrok, ko je rekla: »Štirinajst sem jih imela in vse sem enako
                     učila, pa niso vsi enaki«. Ali je mogla Kramaričeva iz Rosalnic, ki je imela
                     pet 
                     <pb n="022"/>
                     otrok, šestega pa je pričakovala, odgovarjati še za dejanja svojega moža?
                     Govednikova iz Slamne vasi je bila dninarica, ko pa je v nedeljo v cerkvi
                     vodila molitev rožnega venca, je za nekaj časa bila glavna. Vsem se je to zdelo
                     normalno, saj je bila cerkovnikova žena. Katarina Luzarjeva je skoraj pol
                     stoletja pomagala očetu in bila steber domačije. V svoji zavzetosti za domačijo
                     je smela tudi kaj reči in nihče ji tega ni zameril, tudi če se je kdaj vtaknila
                     v zadeve, ki so se tikale vaške skupnosti. Žene in dekleta so vedno imele
                     veliko vlogo pri verskem življenju doma in na vasi in Marijine družbe noben
                     normalen človek ni prišteval med politične organizacije.</p>
                  <figure>
                     <graphic url="slike_z_47/z_47_12.png"/>
                     <head>Tri fare v Rosalnicah, kjer je spominska plošča žrtvam revolucije
                        metliške fare</head>
                  </figure>
                  <p>Partija pa je naenkrat mnogo teh pojmov spremenila. Marsikaj, kar je prej
                     veljalo za dobro, je postalo nevarno in sumljivo. Delo dninarice ali služkinje
                     pri Gorniku je bilo lahko že izdajstvo, če pa nekdo izdaja, zasluži najhujše,
                     četudi je samo dninar ali služkinja. Navaden klepet pri vaškem vodnjaku, ki je
                     bil skozi desetletja nekaj vsakdanjega in samo po sebi umevnega, je postal
                     sumljiv. Zaupanje med ljudmi je izginilo in se spremenilo v sumničenje in
                     strah. Poboji žensk so k temu gotovo veliko pripomogli, ohromili so življenje
                     vasi in ga temeljito spremenili. Morda je pa to spadalo k spreminjanju
                     slovenskega narodnega značaja, o katerem so tedaj veliko govorili. </p>
                  <p>Verjetno bo kdo pripomnil, da spet skušamo spreminjati zgodovino. Temu bi radi
                     povedali, da je bila zgodovina spremenjena že tedaj, ko so bili nekateri
                     dogodki zamolčani, porinjeni na stran, kot da jih nikoli ni bilo. Vendar ženske
                     in otroci iz Slamne vasi, Drašič, Lokvic, Rosalnic in od drugod so bili
                     pomorjeni, tega se ne da spremeniti. </p>
               </div>
            </div>
         </div>
         <div type="div1">
            <pb n="023"/>
            <head>Mesto na gori</head>
            <div type="div2">
               <head>Blagor lačnim in žejnim pravice (2)</head>
               <docAuthor>Marta Jakopič Kunaver </docAuthor>
               <div type="div3">
                  <p>V družini pa so se takrat začele aretacije in nerazumljiva obračunavanja.
                     Najprej je bila iz službe nepričakovano odpeljana najstarejša sestra. Po
                     štirimesečnem zasliševanju in poniževanju, stradanju in vsakovrstnem
                     zastraševanju, so jo brez sodbe izpustili. </p>
                  <p>Kmalu po tem se je tudi nepričakovano, pretepen in izstradan, iz zapora v
                     Šentvidu vrnil 14-letni brat. Bolj plazil se je, kot hodil, tako onemogel, da
                     še dolgo ni prišel k sebi. Na vsa vprašanja je odgovarjal samo, da se bo šel
                     učit za peka ... Dalo se je sklepati, zakaj. </p>
                  <p>Hišnih vrat nismo več zaklepali – v preiskavah je izginilo marsikaj, kar se je
                     dalo še vzeti. V času, ko smo živeli od zelenjave, ki smo jo pridelali na vrtu,
                     smo se navadili na življenje iz rok v usta. Pa vendar ni bila lakota tista
                     najhujša – najhujša je bila negotovost in pričakovanje, kaj se še utegne hudega
                     zgoditi. V tem času je mama stavila na zaupanje v Boga – in dobila. Včasih so
                     se potiho odprla hišna vrata in prav tako tiho zaprla – prestrašeni smo skočili
                     pogledat – dobri ljudje so pustili za vrati košarico z najpotrebnejšim in spet
                     izginili. Niso hoteli biti znani – niso čakali na zahvalo – morda bi ideološko
                     tega niti ne smeli storiti, kdo ve? Premoga nam tudi ni zmanjkalo takrat, ko bi
                     nam ga po vsej logiki moralo. V kleti smo imeli stranko – mlado družino, ki je
                     imela drvarnico poleg naše. In mlada gospa je imela zlato srce! Takrat smo
                     veliko molili za dobrotnike. Slišali pa smo tudi za likvidacije naših
                     dobrotnikov. Med njimi je bil tudi Narte Velikonja, ki je v hudih vojnih časih
                     vzel v službo mojo starejšo sestro k »Vzajemni pomoči«. Ni bilo veliko – bilo
                     pa je le! </p>
                  <figure>
                     <graphic url="slike_z_47/z_47_13.png"/>
                     <head>Janez, Ciril in Jure Jakopič v sprevodu Križarjev</head>
                  </figure>
                  <p>V tem so nam začeli naseljevati v hišo nove stanovalce. Bili smo močno
                     utesnjeni, a družina se je tesno stisnila okrog mame in starejših dveh sester.
                     Mamo sem večkrat slišala reči: »Kakšna sreča, da smo imeli najprej dve
                     deklici!« Nikoli nismo dobivali igrač, razen tistih, ki so v dnevih pred sv.
                     Miklavžem nastajale v skritih rokah mame in sester. Ročno izdelane punčke so
                     dobile 
                     <pb n="024"/>
                     nove oblekce, piškoti so bili za tiste čase zelo »bio« in trdi. Bili pa
                     so le! Iz srca sem jim hvaležna, da na te majhne radosti otrok niti v najtežjih
                     časih niso pozabile. Jaz sama pa sem imela najraje svojega starega, oguljenega
                     in umazanega medveda, podedovanega od starejših bratov in sester. Ta je malo
                     pred sv. Miklavžem izginil in se čudežno vrnil na praznik sv. Miklavža z novimi
                     gumbi za oči in novimi ušesi, ki so bila prej odpadla. Od vsega najraje pa sem
                     imela svinčnik (barvic še v šoli nisem imela) – z njim v roki sem ure in ure
                     presedela v kotu in risala na »škrniclje« svoje pravljice. Z njim v roki sem
                     bila zelo priden otrok, nemoteč, ker sem ves čas živela v svojem svetu.
                     Pravzaprav nas je vse reševalo prav to – živeli smo v svojem svetu, ker je bil
                     resničen svet okoli nas prekrut. </p>
                  <figure>
                     <graphic url="slike_z_47/z_47_14.png"/>
                     <head>Po procesiji – starejši Jakopičevi otroci</head>
                  </figure>
                  <p>V tistem času se je namreč začela strašna tragedija družine, ki je stanovala v
                     našem prvem nadstropju. Njihov 15-letni sin, partizan, je bil prisiljen
                     streljati vrnjene iz Vetrinja. Po tem je hodil okrog, kot bi se mu sanjalo –
                     kolikor ni bil alkoholiziran. Posledice teh dejanj so bile strašne travme, ki
                     smo jih občutili vsi v hiši in bližnji okolici. V »jurišantskih napadih«, ki so
                     se vrstili noč za nočjo, je zverinsko vpil in razbil vse, kar mu je prišlo pod
                     roke. Ko mu je njegova družina preprečila vstop v hišo, je ruval na vrtu
                     kamenje in okrasne skale in jih metal v okna, tudi naša. Klicali smo na pomoč
                     in brez moči čakali, da se je utrudil in pomiril. To so bila najstrašnejša
                     doživetja v mojem najranejšem otroštvu! Spominjam se, kako so mi šklepetali
                     zobje, od strahu in mraza, ko sem se, prebujena iz sanj, v srajčki tresoč se
                     oklepala mame, ki nas je skušala pomiriti. Potem še dolgo nisem mogla zaspati
                     in sem imela nočne more. To trpljenje cele hiše pa se je končalo s še
                     strašnejšo tragedijo. Fant se je poročil in imel celo dva otroka – dojenčka in
                     leto dni starejšega. Ko je od njega zbežala žena, jima je polomil roke in noge
                     in ju vrgel v Savo. Potem so ga dali v umobolnico. Ta človek, pristaš vladajoče
                     ideologije, je bil še bolj tragična žrtev komunizma, kot smo bili mi!</p>
                     <pb n="025"/>
                  <p>Leta 1946 se je iz Vetrinja vrnil moj oče. Bil je nedolžen, zato je, ko so se
                     končale množične likvidacije, tvegal. Ni mogel živeti brez svoje družine. Bil
                     je klican na pogosta zaslišanja, najbolj groba in nesramna pa je bila
                     tovarišica terenska delavka. Ker mu niso mogli očitati nobene osebne krivde, se
                     je spravila nad njegove pobite sinove. Popljuvala jih je z najgršimi
                     obdolžitvami! Na koncu je rekla mojemu očetu: »Kako ste jih pa vzgojili!«
                     Takrat je bilo očetu dovolj. »To bo pa pokazala zgodovina!« je rekel. »Ven!« je
                     zavpila. Odslej moj oče ni šel nikamor več na nobeno »uradno povabilo«. Bil pa
                     je do nekaj mesecev pred smrtjo brez volilne pravice in zato tudi brez
                     pokojnine. Šele tik pred smrtjo je bil preveden v najnižji pokojninski razred z
                     nekakšno »socialno podporo« za vsa polna leta poštene službe. </p>
                  <figure>
                     <graphic url="slike_z_47/z_47_15.png"/>
                     <head>Janez, Ciril in Jurij pri Mariji na Šmarni gori</head>
                  </figure>
                  <p>Po vojni so vse vključevali v javna dela urejanja okolja in zidave naselij
                     blokov za tiste, ki so jih preselili s podeželja. Kmetije so priključili
                     zadrugam in kmet, kar ga je še ostalo, se ni več počutil gospodarja na svoji
                     kmetiji. Udarniško delo samo na sebi je bilo nekaj pozitivnega in po vsej
                     Evropi so ljudje na novo gradili in ustvarjali. Vendar je pri nas izpadlo kot
                     politična agitka, ker je bilo popolnoma ideološko obarvano. Namesto da bi ljudi
                     združevalo, je bilo naperjeno proti vernim. Organizirali so ga ponavadi ravno
                     na cerkvene praznike ali nedelje. Tako nekajkrat celo na samo veliko noč,
                     največji praznik kristjanov. Ljudje so šepetaje negodovali, glasno pa si nihče
                     ni ničesar upal. Takrat je dala moja mama idejo, da bi zbrali ljudi, ki bi
                     hoteli namesto na veliko noč svoje udarniško delo opraviti v dnevih pred sejo.
                     Dekleta so šla po hišah v naši okolici in zbirala ljudi, ki so se upali upreti
                     ustaljenim predpisom. Tako je četica najpogumnejših regulirala Pšato na veliki
                     teden in v nedeljo k slovesni maši grede srečevala tiste, ki so odhajali na
                     udarniško. Potem so seveda krožile govorice, da je bilo to »razbijanje
                     kolektivne zavesti«, od tod dalje pa v tistem času ni šlo. Starejša sestra je
                     tudi v cerkvi prodajala »Oznanilo«, edini takratni verski tisk, ki pa je bil
                     močno nadzorovan. Za prodajo »Oznanila« v tistih svinčenih časih zlepa niso
                     dobili nikogar, ki bi si upal. Ko so kmalu za tem še to mojo sestro zaprli, je
                     prišel Zakristan sam na mile viže prosit mojo mamo, naj to prevzame ona. Ker je
                     bila preobremenjena, je svetovala način, ki se je kasneje dobro obnesel in je v
                     rabi več ali manj še danes. »Oznanilo« je bilo izpostavljeno na klopi in poleg
                     njega cena in pušica za prispevke. </p>
               </div>
            </div>
         </div>
         <div type="div1">
            <pb n="026"/>
            <head>Pripovedi</head>
            <div type="div2">
               <head>Nasilje pod Mežaklo in Karavankami</head>
               <docAuthor>Vanja Kržan</docAuthor>
               <div type="div3">
                  <p>Ko sem za 45. številko Zaveze pisala članek o izgonu škofa Vovka z Jesenic, sem
                     bila začudena, kako zelo je bilo še dolga leta po vojni komunistično nasilje
                     divje in kako podlih intrig so se znali – podobno kot med vojno – komunisti še
                     naprej posluževati za doseganje svojih ciljev. Spraševala sem se, kakšno
                     nasilje šele so morali trpeti Jeseničani med vojno: na eni strani pod pritiskom
                     kljukastega križa in na drugi srpa in kladiva. Vneto sem se lotila prebiranja
                     literature, najprej jeseniškega partizanskega borca Franca Konoblja – Slovenka,
                     Pod Možakljo in Karavankami so se uprli (Jesenice 1954), zatem pa še pisnega
                     pričevanja predvojnega, ob začetku vojne pa odstavljenega jeseniškega župana
                     Valentina Markeža in Albina Gaserja, vplivnega organizatorja katoliškega
                     delavstva, ki je med vojno živel in delal v Kranju. Oba sta budno spremljala
                     vse, kar so Nemci in komunisti hudega počenjali na Gorenjskem. To zgodovino sta
                     zapisala takoj po odhodu iz domovine na Koroško, v knjižni obliki so jo izdali
                     v Argentini, od koder so mi knjigo ljubeznivo posredovali sinovi Valentina
                     Markeža.</p>
                  <figure>
                     <graphic url="slike_z_47/z_47_16.png"/>
                     <head>Industrijske Jesenice z avtocesto <name type="author">Stanko
                           Klinar</name></head>
                  </figure>
                  <p>F. Konobelj nas seznani z močno partijsko organizacijo na Jesenicah že mnogo
                     let pred vojno: inštruirali so jo partijski voditelji iz Ljubljane in jo tudi
                     obiskovali; organizirala je štrajk »zatiranega delavstva« l. 1935; na »borbo z
                     okupatorjem« so jo pripravljali izkušeni španski borci v jeseniški partijski
                     organizaciji kot npr. Jože Gregorčič in France Potočnik. Komunisti so l. 1934
                     lahko svobodno in nemoteno organizirali Zvezo delovnega ljudstva, delovali v
                     delavskem društvu Enakost in v telovadnem društvu Delavska telovadna enotnost
                     in se zbirali v delavskemu domu pri Jelenu, kjer so se vzgajali revolucionarni
                     kadri. </p>
                  <p>Zato je »roka jeseniškega železarja, ki je bila doslej vajena vihteti le
                     kladivo, ob vdoru okupatorja takoj zgrabila za puško«. »Da je jeseniški
                     proletarec, ki je prijel za puško tako hitro spoznal pravo vlogo partije, je
                     zasluga predvojnih komunistov, ki so v svojem nesebičnem žrtvovanju in brez
                     pomišljanja na nevarnost šli začrtano pot. Že prvo leto je partijska
                     organizacija tudi v dolini znala vključiti in pridobiti nove borce in
                     podpornike,« piše Konobelj. </p>
                  <p>Po njegovem so prvi borci odšli v gozdove že junija 1941, 9. avgusta je
                     priseglo že prvih 25 partizanov. »Jože Gregorčič in Stane Žagar sta prižgala
                     plamen NOB na Gorenjskem, Matija Verdnik - Tomaž na Koroškem.« »Jože Gregorčič
                     je bil duša partizanstva, Stane Žagar pa inštruktor CK KPS.« Nihče od njiju ni
                     bil »v sestavi čete, pač pa kot inštruktorja CK KPS gosta taborišča.« Ustno
                     izročilo najstarejših ljudi v Selški in Poljanski dolini še danes prostodušno
                     izjavlja, da je bil Žagar »razbojnik in morilec,« zaradi svoje okrutnosti strah
                     in trepet vse Gorenjske. Po ustnem izročilu naj bi ga partizani sami ustrelili
                     v Davči. Partizanska literatura ga ima za narodnega heroja, ki je marca 1942,
                     kot piše Konobelj, »žrtvoval življenje za svobodo svojega ljudstva nad
                     Crngrobom pri Škofji Loki«. </p>
                     <pb n="027"/>
                  <p>Mnogi drugi so plamen NOB širili in netili naprej: preko Jelovice in Pokljuke
                     do Bohinja, kar je bila naloga Jeseniško-bohinjskega odreda. V Cankarjevi četi
                     so bili zbrani možje in fantje z Jesenic in iz bližnje okolice; »predani fantje
                     in možje iz Lesc, z Bleda, iz Begunj in Kranja pa so postali jedro Jelovške
                     čete«. Zelo kmalu, po Konoblju že 5. avgusta 1941, je bil na Jelovici iz
                     Jeseniško-bohinjskega odreda formiran Cankarjev bataljon, ki se mu je kasneje
                     pridružila Jelovška četa. Nam je znano ‘junaštvo’ tega bataljona, ki je
                     povzročil dražgoško tragedijo pet mesecev kasneje. Konobelj jo opeva kot
                     ‘slavno epopejo’. </p>
                  <figure>
                     <graphic url="slike_z_47/z_47_17.png"/>
                     <head>Gorska okolica Jesenic <name type="author">Stanko Klinar</name></head>
                  </figure>
                  <p>Čeprav se med njegovim pisanjem sem in tja oglasijo mitraljezi in odjeknejo
                     poki pušk, sem po branju dobila vtis, da je njegova knjiga ena sama hvalnica in
                     podrobno naštevanje diverzantskih akcij, večinoma Cankarjevega bataljona, prve
                     že poleti 1941. »Kako bi jo Nemcem spet enkrat pošteno zagodli?« so se borci
                     ničkolikokrat spraševali. »Vsak dan je treba kakorkoli vznemirjati Nemce,« sta
                     borce podučila Jože Gregorčič in Polde Stražišar. »Razdirati je treba proge,
                     rušiti razne tovarniške naprave, pozabiti pa tudi ne smemo na izdajalce, ki so
                     postajali že več kot predrzni.« Po uspeli akciji so se borci od veselja
                     objemali, bralcu pa lahko od groze zastane dih, ko takoj nato izve za
                     represalije gestapa. Ali partizanom ni bilo zadosti, da so Slovence takoj ob
                     okupaciji izseljevali, pošiljali v begunjske zapore in v nemška koncentracijska
                     taborišča? Po vsaki partizanski akciji je zdaj vsemu temu sledilo še množično
                     streljanje talcev, pa partizanov to, začuda, ni ganilo. Smejali so se ‘dolgim
                     nosovom’, ki so jih imeli Nemci po sabotažah v tovarni, ustrahovane delavce pa
                     so tudi na tak način borci NOB novačili medse. »Po vsaki sabotaži je zmanjkalo
                     delavcev. Vsak dan so se vračali polni vagoni neuporabnega materiala. Vse to je
                     dalo Nemcem misliti. Hoteli so se maščevati. Pričeli so streljati, izseljevati,
                     internirati in s prepovedjo gibanja na cestah ob določenih urah terorizirali
                     jeseniško prebivalstvo,« modruje Konobelj. Ali je bila taka taktika partizanov
                     srž njihovega osvobodilnega boja? </p>
                  <p>Med uspele akcije prišteva Konobelj tudi krajo živeža, krajo pletenih jopic iz
                     tovarne Savnik v Škofji Loki, krajo čevljev pri čevljarju Zupanu na Jesenicah
                     itd. Prehranjevalne akcije so bile večinoma »rekvizicije pri sovražnikih in
                     izdajalskih kmetih, s katerimi je bilo treba včasih tudi obračunati«. Ali le z
                     rekvizicijo ali tudi z likvidacijo Konobelj ne pove, s čim so si nakopali
                     naziv’izdajalski’. </p>
                  <p>Ne vem, ali Konobljevo poetično hvalnico partizanstvu Jeseničani sploh poznajo,
                     zelo dobro pa so si njenega avtorja za vse čase zapomnili zaporniki povojnih
                     komunističnih zaporov v Begunjah in zaslišanci UDBE še nekaj let po vojni. </p>
                  <p>Pri Konoblju torej ne izvemo o NOB prav nič novega pod soncem in to me niti ne
                     preseneča. Močno pa sem osupnila, ko sem pričela listati po Zborniku
                     fotografskih dokumentov o razvoju in delovanju VOS OF Slovenije 1941–1944,
                     zbranih tudi za Gorenjsko. To pa je vendar novejše delo iz l. 1984, in ne enega
                     avtorja, ampak celotnega odbora skupnosti borcev VOS OF Slovenije. V skopem
                     besedilu, ki spremlja fotografije, se kot refren pojavljajo izdajalci,
                     sodelavci okupatorja, peta kolona, bela garda, plava garda, kolaboracija, v
                     uvodni besedi celo ‘sovražnikova zločinska bratovščina’. Knjigi na pot, na prvi
                     strani pred naslovno stranjo pa je citat Borisa Kidriča, ki se začne z
                     besedami: »Neizprosen boj proti peti koloni je važen zlasti danes ... « Ta knjiga
                     <pb n="028"/>
                     me je nehote še bolj utrdila v prepričanju, da je bil poglavitni cilj NOB
                     revolucija in boj za oblast in uničenje vsakogar, ki se s početjem komunistov
                     ni strinjal ali jim je bil ovira za dosego tega cilja. Torej je bil vsak tak
                     eden od ‘sovražnikove zločinske bratovščine’.</p>
                  <figure>
                     <graphic url="slike_z_47/z_47_18.png"/>
                     <head>Družina Valentina Markeža 1941 – Med očetom Valentinom in mamo Marijo
                        najmlajši Franci, ob straneh Majda in Ciril, stojijo Ivan, Mija, Tinko in
                        Jože <name type="author">Stanko Klinar</name></head>
                  </figure>
                  <p>Zato sem s toliko večjim zanimanjem prebirala zapise Albina Gaserja in
                     Valentina Markeža, Taboriščni arhiv, 1. zvezek, dokument IV priča: Gorenjska v
                     letih 1941 do 1945. V času totalitarizma je bila emigrantska literatura
                     prepovedana in njen bralec je bil kaznovan z zaporom. Zakaj? Da ne bi prišla na
                     dan še druga plat resnice, ki jo želi povedati ‘zločinska bratovščina,’ pobita,
                     pregnana, danes nepriznana in še mrtva zamolčana? Mene pa zanima prav vsa
                     resnica. Tudi o Jesenicah. Moj rojstni kraj so, kraj mojega otroštva in
                     mladosti, rojstni kraj moje matere, oče pa je večino življenja delal prav v
                     jeseniški železarni, ki mu je, kot ostalim 8000 delavcem, med vojno nudila kruh
                     za preživetje družine, žal pa je – hud astmatik – njej daroval tudi svoje
                     zdravje. </p>
                  <p>Kdo je bil Valentin Markež? Markeževa družina izvira iz stare bohinjske rodbine
                     iz srede prve polovice 17. stoletja. Družina je bila znana po vsej bohinjski in
                     jeseniški okolici po svoji značajnosti in poštenosti. Tak je bil tudi Valentin,
                     ki se je rodil na Jesenicah l. 1894. Imel je še polbrate, tri brate in sestro
                     Marijo por. Klinar. Dva brata sta bila duhovnika: msgr. Lojze, ekonom Škofovih
                     zavodov v Šentvidu, in France, dekan v Zagorju. Sestra Marija Klinar si je
                     ustvarila družino na Jesenicah, prav tako brat Jože. </p>
                  <p>Po končani trgovski šoli v Ljubljani je Valentin po nekaj letih dela pri
                     železnici nastopil službo pri KID, Kranjski industrijski družbi na Jesenicah.
                     Najprej je vodil upravo posestev podjetja, potem pa je postal glavni
                     računovodja tega največjega železarskega podjetja v Sloveniji. Že mlad se je
                     poročil z Jeseničanko Marijo roj. Rekar iz Save in v srečnem zakonu se jima je
                     rodilo sedem otrok: Ivan (1920), Tinko (1921), Mija (1923), Joža (1924), Majda
                     (1928), Ciril (1932) in Franci (1937). </p>
                     <pb n="029"/>
                  <p>V javnosti se je začel Valentin udejstvovati že v mladih letih: pri prosvetnih
                     in strokovnih organizacijah, nato pa tudi v političnem delu. Postal je ena
                     vidnejših osebnosti na Jesenicah. Pri svojem delu je skušal uresničevati ideje
                     Janeza Ev. Kreka. Dr. Korošcu je ostal zvest do smrti. </p>
                  <p>Ker smo že nekoliko spoznali predvojne razmere na Jesenicah, je skorajda
                     nenavadno, da bi pristaš SLS mogel postati na Jesenicah župan. Zaradi svojih
                     sposobnosti in delavnosti je bil l. 1935 na listi Slovenske ljudske stranke
                     izvoljen za župana na Jesenicah. Njegov protikandidat na volitvah je bil
                     advokat in krščanski socialist dr. Aleš Stanovnik na delavski listi.
                     Novoizvoljeni župan se je ves posvetil delu za občane ter za blagostanje in
                     napredek občine. Dokazal je, da je politika delo za blagor skupnosti; njegovo
                     delavnost in uspehe so priznavali tudi nasprotniki. Delo župana je opravljal
                     brezplačno, honorar, ki mu je pripadal, je namenil revežem in brezposelnim. Še
                     naprej je ostal v računovodski službi. </p>
                  <p>Župan je budno spremljal politično življenje na Gorenjskem že pred vojno.
                     Zlasti v jeseniškem in radovljiškem okraju, kjer je živelo pretežno delavstvo,
                     zaposleno v železarni in gozdnih podjetjih, so komunisti v letih pred vojno
                     sistematično pripravljali komunistično revolucijo. V tajnih tiskarnah so v
                     velikih množinah tiskali hujskaške letake proti obstoječemu redu, proti
                     kapitalističnima državama Ameriki in Angliji in zahtevali popolno povezavo s
                     Sovjetsko Rusijo in pretrganje zvez s kapitalističnimi državami.</p>
                  <p>Ob izbruhu vojne se je to hujskanje samo še stopnjevalo. Veliko zadovoljstvo je
                     zavladalo med komunisti ob sklepu nenapadalne pogodbe med nacistično Nemčijo in
                     Sovjetsko Rusijo. Na očitke nekaterih, da so Rusi pomagali Nemčiji pogaziti
                     nacionalno Poljsko, so komunisti odgovarjali, da je to prav, češ da so na
                     Poljskem sami reakcionarji, ki jih ni nič škoda, in da Poljaki sploh Slovani
                     niso. </p>
               </div>
               <div type="div3">
                  <head>Začetek vojne in obnašanje komunistov</head>
                  <p>Jeseniški župan Valentin Markež se zelo dobro spominja zadržanja komunistov že
                     od prvih dni vojne. Takole piše: »Vpoklicanci hite pod orožje, prostovoljci se
                     javljajo, le iz ene skupine ni prostovoljcev: iz skupine komunistov. Sredi
                     tedna nastane pri tej skupini preobrat v tem smislu, da se prijavljajo kot
                     prostovoljci in da skupina iz občine Jesenic in Koroške Bele odkoraka z rdečo,
                     ne z jugoslovansko ali slovensko zastavo na čelu, na kolodvor. Seveda so bili
                     vsi ti ‘prostovoljci’ drugi dan že doma, medtem ko so prave prostovoljce
                     hrvaški ustaši pobijali in zapirali v Zagrebu, ker samo do tja se jim je
                     posrečilo priti zaradi hrvatskega izdajstva.« </p>
                  <p>»Ob času, ko je 70 mož obmejne straže, oboroženih samo s puškami in nekaj
                     zastarelimi strojnicami, pognalo cel italijanski bataljon, ki je prodiral v
                     smeri proti Trbižu in Jesenicam, iz vasi Gozd nazaj v Rateče in to kljub
                     nemškemu ogrožanju z boka (s Karavank), so komunisti že dajali svojim ljudem
                     navodilo, na katere kraje naj znosijo in skrijejo orožje jugoslovanske armade.« </p>
                  <p>»Pri veliki večini občin so se ob izbruhu vojske ustanovili narodni sveti, tako
                     tudi na Jesenicah. Vabilu župana (Markež ne piše v prvi osebi, ampak sebe
                     preprosto imenuje župan in kasneje odstavljeni župan) so se odzvale vse stranke
                     in so tudi sodelovale v tem odboru, samo komunistična je odklonila sodelovanje
                     s posebnim pismom, katero sta izročila odboru osebno dva vodilna komunista
                     Janez Rozman in Anton Taller.«</p>
                  <p>»Jesenice in ves radovljiški okraj so prvotno zasedle italijanske čete. Na
                     Jesenice so prišli prvi Italijani na veliki petek popoldne ob treh. Na
                     županstvo, kjer je stalno zasedal narodni odbor, je prišel italijanski
                     polkovnik z nemškim zveznim oficirjem. Hitro so bile opravljene formalnosti in
                     polkovnik je s svojim štabom odšel, župan je pa telefonično poklical bansko
                     upravo v Ljubljani. Po nekaj trenutkih se je že javil pri telefonu dr. Marko
                     Natlačen. Župan mu javi, da so Jesenice že zasedene po Italijanih, nakar mu ban
                     naroči sledeče: ‘Tolažite prebivalstvo, naj ne obupa, ker za velikim petkom
                     mora priti velika nedelja.’ To je bilo zadnje banovo naročilo jeseniškemu
                     županu.«</p>
                  <p>Še živeči sinovi Valentina Markeža so mi iz Argentine poslali dokument z
                     nagovorom, s katerim se je na veliki petek župan predstavil zasedbenim oblastem
                     in jih prosil za take odredbe, ki bi Jeseničanom zagotovile red in mir ter
                     oskrbo s hrano. </p>
                  <p>»Gospod komandant! </p>
                  <p>Predstavim se vam kot župan mesta Jesenice, ki šteje v normalnih časih okrog
                     9000 prebivalcev, večinoma revnih delavskih družin. Zagotavljam vam, da je naše
                     prebivalstvo lojalno in disciplinirano. Prosim 
                     <pb n="030"/>
                     vas, da čuvate v našem mestu
                     javni red in zaščitite življenje in zasebno imovino našega prebivalstva.
                     Postopajte z njimi kar najbolj benevolentno. Naš kraj je pasiven in reven, zato
                     se ni mogel založiti z življenjskimi potrebščinami. Radi tega vas prav posebno
                     prosim, da poskrbite za njegovo prehrano.«</p>
                  <p>Poleg te županove prošnje so bili Jeseničani seznanjeni tudi z odgovorom
                     komandanta: »Komandant je obljubil, da bo gornjim željam v celoti ustregel in
                     zagotovil, da bodo zasedbene oblasti svoje čete same preskrbele z živili.
                     Izrazil je tudi nado, da se bodo res tudi županove besede v celoti od
                     prebivalstva upoštevale in da bo v tem primeru vladala harmonija med
                     zasedbenimi četami in prebivalstvom.« </p>
                  <p>Zanimiva je ugotovitev župana, da so Nemci, nemčurji (teh je bilo na Jesenicah
                     kar precej), pa tudi komunisti uprizorili veliko gonjo proti Italijanom in
                     postavili zahtevo, da Italijane zamenjajo nemške čete. Nekaj dni zatem, 16.
                     aprila 1941, se je to tudi zgodilo in Markež je bil z mesta župana takoj
                     odstavljen.</p>
                  <p>»Nemci so na Jesenicah takoj prvi dan, ko so Italijani odšli, izvršili številne
                     aretacije narodno zavednih ljudi in jih odpeljali v zapore v Celovec. Od 17.
                     aprila do 1. maja ni bilo novih aretacij, ker so imeli Nemci posla z drugimi
                     stvarmi. Med tem časom so razpustili občinske odbore, odstavili župane,
                     pregnali iz šol in uradov slovenski jezik. Razpustili so vsa narodna društva,
                     njih premoženje zaplenili, društvene in sokolske domove kot imovino državi
                     sovražnih organizacij razlastili brez odškodnine, knjižnice teh društev
                     izropali in odpeljali v papirnice. Ravnali so kot pravi Vandali!« je zgrožen
                     Markež. </p>
                  <p>Z ogorčenjem se spominja še nekega dogodka teh dni: »Na Jesenice so privlekli
                     velike kuhinje in začeli kuhati in deliti hrano. Lačna Nemčija je hotela
                     pokazati svojo velikodušnost nasproti stradajočim v Jugoslaviji, katerih ni
                     bilo. Dostojni ljudje niso hodili po to hrano, pač pa komunistično orientiranih
                     družin ni bilo sram biti objekt pred nemškim filmskim aparatom, ki je snemal
                     ‘sestradano jugoslovansko ljudstvo’, katero mora prehranjevati Nemčija, da ne
                     pomrje od gladu. Te filme so potem predvajali po Nemčiji in sramotili
                     Jugoslavijo. Istočasno pa so Nemci dobesedno ropali trgovine, ker so po
                     prisilni izmenjavi 1 reichsmarke za 20 dinarjev blago dobili skoraj zastonj.
                     Dobro založene trgovine so se bliskovito praznile, blago pa odhajalo v Celovec,
                     Beljak, na Koroško, v Avstrijo in celo v Nemčijo.«</p>
                  <p>Glavni val aretacij narodno zavednih ljudi predvsem iz SLS in Narodno napredne
                     stranke se je pričel 1. maja. Ječe so se polnile z duhovniki, inteligenco,
                     javnimi delavci, predstavniki društev itd. Toda kaj je opazil odstavljeni
                     župan, ki je bil še vedno sredi dogajanja ?</p>
                  <p>»Le ene vrste ljudi ni bilo med aretiranci, tj. funkcionarjev in pristašev
                     komunistične stranke. Šele proti koncu maja je gestapo poklical v svoj urad
                     posamezne funkcionarje rdečih organizacij in jih je takoj, ne da bi jih
                     zaslišal ali priprl, zopet odpustil. Pakt Hitler-Stalin je bil v veljavi in je
                     deloval. Iz posameznih krajevnih ječ so postopoma odpeljali aretirance v
                     kaznilnico v Begunje, kjer se je začelo nečloveško postopanje z aretiranci. Tja
                     so pripeljali tudi prve jetnike, ki so bili do tedaj v celovških zaporih.« </p>
                  <figure>
                     <graphic url="slike_z_47/z_47_19.png"/>
                     <head>Valentin in Marija Markež – zlata poroka</head>
                  </figure>
                  <p>Kako so komunisti spremljali to nacistično divjanje nad zavednimi Slovenci?
                     Odstavljeni župan ne bi mogel verjeti, če ne bi bil 
                     <pb n="031"/>
                     temu sam priča:
                     »Komunistične ženske so ploskale in ves rdeči tabor se je veselil in javno
                     odobraval, ko so odpeljali sredi majnika narodno zavedne duhovnike. In to so
                     bili vsi, zato so tudi vse zaprli. Nekatere zelo stare gospode so po nekaj dneh
                     ali tednih izpustili. Ti stari duhovniki, povečini že v zlatomašniški dobi, kot
                     župnik v pokoju Lavtižar, so morali upravljati po več župnij. Nekaj tednov so
                     še smeli pridigovati v slovenskem jeziku, potem pa so jim tudi to prepovedali.
                     Nobenih molitev v slovenskem jeziku niso smeli moliti, niti na pokopališču pri
                     pogrebih ne.«</p>
                  <p>»Nacistični teror je divjal. Po nekaj tednih so Nemci prepeljali večino
                     aretirancev v Št. Vid nad Ljubljano. Tam so nasilno izpraznili škofijsko
                     gimnazijo in jo spremenili v tako imenovani ‘Umsiedlungslager’. Trpljenje
                     jetnikov je postajalo iz dneva v dan neznosnejše. Mučili so jih mladi nemški in
                     avstrijski gestapovci na vse mogoče načine, telesno in duševno.«</p>
                  <p>Odstavljeni župan seveda ob vsem tem ni stal križem rok. Družine teh
                     nesrečnežev so ostale doma brez vsakih sredstev. »Organizirala se je tajna
                     narodna skupina, ki je zbirala prispevke v denarju in podpirala z njim potrebne
                     družine tistih, ki so bili v zaporih.« Ali se bosta narodna zavest in
                     človekoljubje komunistov zganila vsaj zdaj? »Komunisti pri tej akciji niso
                     sodelovali,« je podčrtal odstavljeni župan, »celo norčevali so se iz jetnikov,
                     češ da se je sedaj pa obrnilo.«</p>
                  <p>Kaj pa je na Jeseničane in nekdanjega župana vplivalo najbolj porazno? V mesecu
                     juniju so začeli Nemci, večinoma so to bili koroški Nemci, veliko propagando za
                     vstop v Koroško ljudsko zvezo (Kärtner–Volksbund). Z vstopom je vsak član dobil
                     nemško državljanstvo do preklica brez pravic in dolžnosti. </p>
                  <p>»Na Jesenicah se je vodila po narodno zavednih ljudeh tiha propaganda proti
                     vstopu v KV, ki je bila nacistična organizacija. Zadnji termin za vstop je bil
                     30. junij. Toda kmalu po prvem nemškem pozivu za vstop so začele prihajati na
                     občinski urad, kjer so se prijave sprejemale, strnjene grupe komunističnih
                     pristašev in se prijavljale za vstop. To je vplivalo na drugo prebivalstvo zelo
                     porazno.« Razumljivo, da je bil ob koncu vojne dokument o vpisu takoj
                     uničen.</p>
                  <p>»Vse do izbruha vojne med Rusijo in Nemčijo so komunisti zagovarjali in
                     odobravali vsako dejanje Nemcev, ki je bilo naperjeno proti narodno zavednim
                     Slovencem. Živeli so v najlepšem soglasju z okupatorjem. Do tega dne ni bilo ne
                     duha ne sluha o kakšnem partizanstvu.«</p>
                  <figure>
                     <graphic url="slike_z_47/z_47_20.png"/>
                     <head>Mija Markež (na levi) <name type="author">Stanko Klinar</name></head>
                  </figure>
                  <p>23. junija l. 1941 je bilo prvič aretiranih nekaj komunistov. Zdaj so videli,
                     da se bo treba pred Nemci skrivati. Povelje za odhod v gozd so dobili šele
                     sredi meseca julija od svoje centrale v Ljubljani. To je izjavil proti koncu
                     julija eden izmed vodilnih jeseniških komunistov Viktor ali Polde Stražišar
                     jeseniškemu županu z besedami: »Naši ljudje so dobili nalog, da gredo v
                     gozdove.«</p>
                  <p>Ko so prve dneve julija kolone najrazličnejših nemških vozil pričele
                     izseljevati Jeseničane v Srbijo (najprej do Šentvida, potem pa naprej z
                     vlakom), ni bilo med njimi nobenega komunista. Šele ko so se ves julij
                     nadaljevale aretacije, so bili med njimi tudi komunisti. Markež, ki je bil
                     predsednik nacionalnega odbora in je zbiral prispevke za žrtve nemškega
                     okupatorja, je sklical tajen sestanek in nanj povabil več komunističnih
                     zastopnikov, saj je bilo zdaj treba podpirati tudi družine komunističnih
                     aretirancev. Nobenega od komunističnih zastopnikov kljub obljubi ni bilo.
                     Markež je prihajal do novih spoznanj o komunistih. </p>
                  <p>»Niso hoteli sodelovati z drugimi skupinami, pač pa so v kasnejših mesecih
                     zahtevali, da se nabrani denar izroči njim, da ga OF po svoje uporabi. Ker se
                     njihovi zahtevi ni ugodilo, so zagnali zaradi tega velik krik in to kljub temu,
                     da se je nabrani denar – seveda brez posredovanja OF – razdelil po večini med
                     pristaše komunistične stranke. Kasneje so omenjeni sestanek proglasili 
                     <pb n="032"/>
                     za
                     belogardističen, čeprav takrat in še leta potem ni nihče vedel, kaj je
                     pravzaprav bela garda, ker je nikjer ni bilo.«</p>
                  <p>»Poleg nekaj osebno poštenih so se ob pričetku natepli v gozdove večidel
                     ljudje, ki niso nikdar hoteli prijeti za pošteno delo. Vodilni in odgovorni
                     komunisti, katere je zasledovala nemška policija, sploh niso ostali v gozdovih,
                     temveč so se umaknili v Ljubljansko pokrajino.« Tone Čufar, književnik in
                     idejni vodja jeseniške partijske organizacije se je, po Konobljevih virih, ob
                     nemškem napadu na Jugoslavijo umaknil v Ljubljano. </p>
                  <p>Na Gorenjskem je bilo zelo veliko policije in zasedbenih čet, zato je gestapo
                     kmalu pričel odkrivati ljudi, ki so nosili hrano v gozdove ali ki so hrano
                     zbirali. Spet so se pričele aretacije. »V avgustu so partizani pričeli
                     ustrahovati s prvimi umori,« se spominja Markež. »Spočetka so bile žrtve
                     splošno nepriljubljeni ljudje, pa tudi svojega človeka so ubili, če se ni mogel
                     ali hotel dovolj hitro preorientirati v zahtevano smer. Za vsak partizanski
                     uboj so Nemci ustrelili najmanj pet nedolžnih žrtev, če pa je šlo za Nemcem
                     prijazno osebo, pa so postrelili tudi petdeset nedolžnih slovenskih ljudi. Prve
                     žrtve v radovljiškem okraju so bile postreljene v Spodnjih Gorjah pri Bledu in
                     za pokopališkim zidom na Koroški Beli in to zato, ker je partizan ranil
                     komunističnega somišljenika.«</p>
                  <p>»Ljudstvo je instinktivno čutilo, da tako nesmiselno početje pelje ves narod v
                     pogubo. In čeprav je skoraj v celoti črtilo Nemce, kljub temu tudi v hosto ni
                     hotelo prostovoljno.« Prav tako ljudstvo ni odobravalo partizanskih sabotaž,
                     saj se je potem gestapo ponovno razdivjal nad narodom. </p>
                  <p>Vse delovanje OF je bilo treba tako organizirati, da so ljudi prisilili bežati
                     v hosto. To komunistom ni bilo težko. Vojne razmere, celo nasilje gestapa, jim
                     je bilo v pomoč. Poznali so več uspešnih načinov. </p>
               </div>
               <div type="div3">
                  <head>Novačenje v partizane, izzivanja in nasilje komunistov</head>
                  <p>Tudi z načini novačenja v partizane je bil nekdanji župan dobro seznanjen.
                     »Najbolj preprost način je bil ta, da so denarne prispevke za vzdrževanje
                     partizanov popisali na nabiralno polo, tudi če je bil znesek še tako majhen.
                     Seveda so potem hitro poskrbeli, da je prišla pola v roke gestapovcev. Ta je
                     takoj pričel s streljanjem, tudi takih, ki so prispevali le eno ali pol nemške
                     marke. Pri ponovnih hajkah gestapovcev so zato možje in fantje raje zbežali v
                     hosto.« </p>
                  <figure>
                     <graphic url="slike_z_47/z_47_21.png"/>
                     <head>Cerkev na Stari Savi – Sedaj zapuščena in pozabljena, med vojno pa so se
                        ljudje v njej zbirali in, ker ni bilo maše, molili <name type="author"
                           >Stanko Klinar</name></head>
                  </figure>
                  <p>»Še bolj enostavno je bilo, da je darovalec dobil tajno sporočilo, da ga
                     zasleduje policija, če je bilo res ali ne. In spet je bila hosta vsaj zasilna
                     rešitev. Teh metod se je OF posluževala zlasti pri tistih, ki so jim bili
                     zaradi svojega vpliva neprijetni ali pa so jih potrebovali za vabo. Svojih
                     pristašev niso spravljali v gozd. Potrebovali so jih doma za druge posle, kot
                     se je to pokazalo kasneje.«</p>
                  <p>»Oktobra in novembra 1941 si je OF zelo prizadevala, da bi ves narod
                     organizirala v OF. Skrbno so skrivali komunistični značaj te organizacije, saj
                     so vedeli, da ljudje komunizem odklanjajo, v kolikor ga sploh poznajo. V tem
                     času se na Gorenjskem še niso imenovali partizani, ampak so se ljudem
                     predstavljali kot kraljeve jugoslovanske čete, četniki.« </p>
                  <p>»Toda hoste še niso bile dovolj polne. Zato so teden dni pred božičem l. 1941
                     začeli z 
                     <pb n="033"/>
                     veliko agitacijo in lažjo za odhod v hosto. Pojavila se je parola, da
                     bo najkasneje ob novem letu, če že ne ob božiču, vojske konec. Na Jesenicah se
                     je pričelo govoriti: »Ves Kranj je odšel v gozd!« V Bohinju pa: »Pet sto
                     tovarišev delavcev z Jesenic je hkrati odšlo v partizane.« Na Dovljem pa so
                     moške in fante dejansko v to prisilili. Obkolili so vas in jih nagnali v hosto,
                     zažgali most čez cesto v Belci, poleg tega pa še odpeljali v gozd celotno
                     posadko orožniške postaje. </p>
                  <p>V strupenem mrazu so se dneve in noči ti prisiljeni mobiliziranci klatili po
                     gozdu. Okupatorjeva policija je obkolila vas in ustrahovala vaščane.
                     Mobiliziranci so se predali, odpeljali so jih v begunjske zapore in januarja v
                     Dragi pri Begunjah postrelili. Nekdanji jeseniški župan je zvedel, da so pred
                     tem še zapeli pesem : »Marija, k tebi, uboge reve ... « in še »Oh zdaj gremo,
                     nazaj nas več ne bo.« Še veliko več jih je pomrlo v koncentracijskem taborišču
                     v Mauthausenu. </p>
                  <p>»Krvoločni gestapo se ni mogel nalokati krvi zavednih Slovencev, ki so krvaveli
                     pod njegovimi streli in umirali po ječah,« se Konobelj v svoji knjigi večkrat
                     spomni žrtev gestapa, nikoli pa se ne vpraša, kolikokrat so njihovo nedolžno
                     smrt povzročili partizani. In prav on in zloglasni Ivan Vovk - Živan ( od
                     februarja 1944 načelnik okrožne komisije VOS za Jesenice) sta v gornjesavski
                     dolini ‘dvignila dvestoglavo množico’ k tako imenovani ‘decembrski vstaji’, ki
                     jo podobno kot Konobelj ali še bolj vzneseno opeva tudi Ivan Jan - Srečko v
                     svoji knjigi Med gorenjskimi partizani (Kranj 1956). </p>
                  <p>Enaka katastrofa kot Dovje bi bila kmalu zadela tudi Bohinj. V Bohinju in
                     okolici je organiziral ‘decembrsko vstajo’ Stane Bokal. Že »njegova pojava in
                     njegove navdušujoče besede, ki so prihajale od srca, so vse ohrabrile«, ga
                     poveličuje Ivan Jan. Zato so možje, ki so se ponoči v gozdu »pridruževali
                     koloni, še krepkeje stisnili sekiro, cepin ali risanico in si mislili: Ni
                     hudič, da ne bi uspelo!« </p>
                  <p>Kaj pa se je v Bohinju in okolici resnično dogajalo, lahko izvemo iz zapiskov
                     V. Markeža in A. Gaserja. Tu so hoteli zgrabiti za orožje in Nemce pobiti.
                     Nemčija je v razsulu, je krožila parola. »Že so zborovalci sklenili, da je
                     skrajni čas, da udarijo. ‘Pravkar prihajam od radijskega aparata, poslušal sem
                     London. Far (dr. Kuhar) sicer pravi, da še ni čas, ampak kaj pa on ve!’ je
                     modroval eden od razburjenih zborovalcev. V tistem trenutku pa stopi mednje
                     kurir, katerega je poslal previden bohinjski kmet iz Polj. Ta ni hotel slepo
                     verjeti propagandi in se je prišel osebno prepričat na Jesenice, če so res že
                     vse Jesenice v hosti, kakor so v Bohinju govorili. Ko se je prepričal, da ni na
                     tem niti pičice resnice, kar so v Bohinju govorili, se je s prvim vlakom vrnil
                     v Bohinj in preprečil, da Bohinja ni zadela ista usoda kot nekaj dni pozneje
                     Dražgoše. Ko je prišel domov, je v naglici razposlal na vse strani kurirje, ki
                     so prebivalstvo obvestili o resničnem položaju in s tem preprečili pogin
                     Bohinja.« </p>
                  <p>»Čez nekaj dni so Nemci obkolili vsako vas posebej in polovili nekaj
                     udeležencev shoda. Fantje so mnogo prestali po begunjskih celicah in bunkerjih,
                     vendar so bili kasneje na močno intervencijo nekega vplivnega nemškega
                     prijatelja Bohinja izpuščeni iz zaporov.« </p>
                  <p>F. Konobelj in I. Jan te ‘akcije’ po Gorenjskem vzneseno poimenujeta z
                     ‘decembrsko vstajo’, ko so možje in fantje množično in navdušeno zapuščali
                     svoje domove, tako da so bili celo Nemci, »ki se niso takoj zavedli, zbegani«,
                     zapiše Konobelj. I. Jan pa je še bolj poetičen: Le vkup, le vkup uboga gmajna ...
                     naslovi poglavje o ‘decembrski vstaji’. In ta ‘uboga gmajna’ bi po krivdi
                     komunistov skoraj vsa pomrla po begunjskih zaporih. </p>
                  <p>OF si je izmišljala vedno nove načine, da uveljavi svojo moč. Njeno vodstvo je
                     npr. zapovedalo, da 1. decembra 1941 ob določeni uri ne sme nihče na cesto.
                     Zakaj? Verjetno zato, ker so hoteli preizkusiti svoj vpliv na prebivalstvo in
                     preveriti, kako deluje komunistična obveščevalna služba; če pa bo treba, bodo
                     padali pod partizanskimi streli ‘izdajalski neposlušneži’, so še zagrozili.</p>
                  <p>Isti dan so po posameznih krajih v okolici Kranja postrelili več Slovencev,
                     tako imenovanih ‘izdajalcev’. In spet so dali Nemcem povod, da so postrelili
                     nekaj žrtev iz zapora v Begunjah. Če pa jim je kdo to očital, so vsakega
                     zavrnili: »Žrtve morajo biti!« Valentin Markež se je sčasoma prepričal, da pada
                     vedno več nedolžnih in čisto nepotrebnih žrtev, »brez koristi za narod, za
                     večjo čast in slavo Moskve«. </p>
                  <p>Da je temu tako, je Markež uvidel, ko so Nemci slučajno ujeli Giorgiona A.,
                     člana komunistične občinske uprave s Koroške Bele, ko se je vračal iz
                     Ljubljanske pokrajine. »Njegove zadnje besede pred usmrtitvijo so bile: ‘Živela
                     Moskva!’ Torej ne: ‘Živela 
                     <pb n="034"/>
                     Jugoslavija!’ ali ‘Živela Slovenija!’ temveč:
                     ‘Živela Moskva!’« </p>
                  <p>Komunističnih izzivanj ni konca in kraja. 17. aprila 1942 ob eni uri popoldne
                     sta počila v bližini občinske hiše na Jesenicah dva strela. Pod njimi se je
                     zgrudil smrtno zadet nacistični jeseniški župan Karel Luckmann, ki so ga
                     postavili Nemci potem, ko so bili odstavili Markeža. Partizan, ki ga je
                     ustrelil od zadaj v vrat, je lahko skoraj nemoteno zbežal. Kaj bo temu sledilo,
                     so dobro vedeli tudi komunisti.</p>
                  <p>»To je smatral jeseniški gestapovski krvolok Druschke za strašno izzivanje,«
                     poroča Markež. »Zagrozil je, da bodo to Jesenice drago plačale. In res, že
                     prihodnji dan, v soboto popoldne, so nabiti lepaki naznanjali, da bo 50
                     nedolžnih ljudi moralo dati življenje zaradi uboja Luckmanna. V nedeljo opoldne
                     so jih z avtobusom odpeljali preko Jesenic na Koroško. Nikdo jih ni več videl,
                     niti slišal o njih.«</p>
                  <p>»Ta uboj je dal tudi povod, da so Nemci pričeli seliti svojce tistih, ki so
                     odšli v gozd, in tistih, katere so Nemci v Begunjah postrelili. Zopet so
                     pridrveli avtomobili na Jesenice in odpeljali slovenske ljudi v stradež, zopet
                     so lahko ropali in odvažali težko zasluženo in prihranjeno imovino. Zopet so
                     drdrali avtomobili na Koroško in dalje v Avstrijo.«</p>
                  <p>Markež je prepričan, da so komunistično izzivanje tudi različne diverzantske
                     akcije partizanov, npr. požig železniškega mostu v Mostah pri Žirovnici. »Po
                     kratkem mostu prečka železnica sotesko Završnice v Mostah. Jugoslovanska vojska
                     ga ob umiku razstreli. Nemci ga popravijo, opro z lesenim opornikom. Partizani
                     napadejo ta most in ga zažgo. Nobenemu Nemcu se ne skrivi las. Most je v nekaj
                     dneh popravljen. 29 Slovencev – enemu izmed tridesetih se tik pred smrtjo
                     posreči uiti – umrje pod mostom nasilne smrti. Na očitke, da most ni bil vreden
                     30 človeških življenj, ker se s tem okupatorju ni napravila nikaka škoda,
                     odgovarjajo partizani: ‘Računali smo najmanj na petdeset žrtev! Žrtve morajo
                     biti!’ Kdo pa jih doprinaša? Oni ne, žrtve so drugi.«</p>
                  <p>»Proti koncu junija l.1942 se gestapovcem posreči, da pridejo na sled centrali
                     osvobodilne fronte na Hrušici. Ta je bila v Pajerjevi, nekdanji Majšnekovi
                     gostilni. Sledi aretacija gostilničarja in gostilničarke. Pri preiskavi najdejo
                     nekaj odej, katere so partizani 14 dni prej odnesli iz bolnišnice na Javorniku.
                     Pajerja v Begunjah strašno mučijo, aretacije na Hrušici so na tekočem traku.
                     Nekega jutra se znajde obkoljena od nemškega vojaštva. Slede hišne preiskave po
                     vseh hišah. Za vsako malenkost, ki jo najdejo, aretirajo lastnika. Pol Hrušice
                     je v zaporu, krivi ali nekrivi. Ljudje so skrajno vznemirjeni zaradi usode
                     aretirancev.« In kaj storijo hrabri borci OF za osvoboditev Hrušičanov? </p>
                  <p>»Prihodnji teden oddajo partizani na neki nemški avtomobil nekaj strelov. En
                     Nemec je ranjen: voda na Druschkejev mlin ... Ne mine 48 ur, ko pripeljejo 40
                     Hrušičanov iz Begunj in 40 mož in fantov leži s prestreljenimi glavami na Belem
                     polju, nekaj minut izven vasi, na kraju, kjer je bil napaden nemški avto. Za
                     enega Nemca 40 Slovencev ... Poleg tega so družine pobitih izseljene v razna
                     taborišča v Nemčijo. Pa kaj je to komunistom mar? Žrtve morajo biti!« Po
                     pričevanju današnjih Hrušičanov je bilo med žrtvami veliko mladoletnih fantov,
                     najmlajši je imel šele 15 let; med žrtvami so bili tudi štirje bratje; jokali
                     in moledovali so, češ da so popolnoma nedolžni. </p>
                  <figure>
                     <graphic url="slike_z_47/z_47_22.png"/>
                     <head>Portal Ruardove graščine <name type="author">Stanko Klinar</name></head>
                  </figure>
                  <pb n="035"/>
                  <p>L. 1947 je eden od treh partizanov, ki so streljali na nemški avto, prišel opit
                     na neko prireditev na Hrušico, še vedno v partizanski uniformi, okrašeni z
                     odlikovanji. Tega dogodka se spominja ena od nastopajočih Rina Kavalar por.
                     Oblak (1926). Nobeden od prisotnih ga ni poznal. Vedno bolj se je širokoustil
                     in izjavil: »Bili smo trije, zato smo si takrat upali streljati.« »Zakaj pa ste
                     streljali?« se kar naenkrat zdrami ves prireditveni prostor. »Bila je
                     revolucija! Hoteli smo, da bi Slovenci zasovražili Nemce!« Kot da jih ne bi!
                     »Dragica, ali vidiš tistega, ki je kriv smrti tvojih štirih bratov?« zakliče
                     Rinin stric Dragici in zgrabi partizana za ovratnik. »Izdajalci, naredili ste
                     toliko gorja, da se Hrušica nikoli ne bo opomogla,« kričijo vanj vsi vprek.
                     Partizan seže po pištolo in jo nameri stricu na čelo. Tedaj plane v partizana
                     Rina, toda v trenutku ga zgrabi nekdo od zadaj in ga odvleče ven. </p>
                  <p>Poleti 1942 Nemci gonijo mlade ljudi poleg v že omenjeni Volksbund, še v tako
                     imenovano Wehrmannschaft, nemško vojaško organizacijo, v Krieger – Bund, v
                     Hitler – Jugend, v Kultur – Bund. V Volksbundu so skoraj vsi razen Markeževih
                     sinov in hčerke in s tem izgubijo celo pravico do šolanja. Nemci pošiljajo
                     mlade fante in dekleta na Koroško za najrazličnejša dela. Delavstvo se mora
                     javljati na najrazličnejše pozive. Markež z grenkobo ugotavlja, da se »nemštvo
                     čuti močno in edino kot še nikoli, Slovenci pa ponižani, razdvojeni, kot še
                     nikoli«. Človek bi pričakoval, da se bodo vsaj mladi množično priključevali
                     osvobodilni fronti. Vendar se niso. Ljudstvo je začelo počasi spoznavati njen
                     pravi značaj in namen. </p>
                  <p>»Mnogi iz gozda bežijo. Partizanska raja v gozdu – politkomisarji in komandanti
                     seveda ne – je bosa, strgana, ušiva, lačna. Pobegi se množe.« Nekateri ubežniki
                     ali partizanski ujetniki so prostovoljno, nekateri pa prisilno, izdali nemškim
                     gestapovcem vse podrobnosti: pri katerih kmetih, v katerih senikih so partizani
                     nočevali, kje so dobili hrano, bodisi zlepa bodisi zgrda. In nemški krvoloki
                     spet divjajo: ropajo, požigajo, ubijajo. Velikokrat so bili med žrtvami idejni
                     nasprotniki partizanov. Na ta način so se spet oni okoristili z divjanjem
                     Nemcev, hkrati pa so žrtve svojcev pridobili za svoje ideje. </p>
                  <p>Partizani so se lahko pred nemškimi hajkami nemoteno umaknili. »V službo
                     gestapa namreč vstopajo največje propalice, katere nekoč nihče niti pogledal
                     ni,« se jih spominja Markež. Ti so obveščevalci partizanov na eni, gestapovcev
                     na drugi strani. Tudi kadar so bili partizani izdani, so se v
                     »devetindevetdesetih in sto primerih lahko nemoteno umaknili, ker so bili po
                     svojih zaupnikih, katere so vedno imeli med gestapovci, pravočasno opozorjeni o
                     vseh podvigih, naperjenih proti njim«. </p>
                  <p>Ker pa je število ubežnikov iz gozda naraščalo in je začela disciplina kljub
                     terorju padati »je bilo treba poleg propagande začeti tudi z nasiljem in
                     strahovanjem lastnih ljudi«. Janez Tavčar, »izza mladih nog navdušen komunist,
                     je med prvimi odšel v gozd. Zaradi ozeblin na nogah se je prišel zdravit domov.
                     Še preden se je vrnil v gozd, ga je policija odpeljala v Begunje. Kaj je tam
                     doživel, ni znano. Dejstvo je, da se je živ in zdrav vrnil domov in se mirno
                     sprehajal po Jesenicah. Nekega majniškega večera, ko je bil na vrtu, počita dva
                     strela in ranjenega Tavčarja odpeljejo v bolnišnico bratovske skladnice na
                     Javorniku, kjer se zdravi. Neke noči potrkajo partizani na vrata bolnišnice,
                     zahtevajo vstop, prisilijo nočnega strežnika, da mora pokazati, kje spi Tavčar.
                     Strel je počil ponovno. Šinil je skozi usta v glavo in žrtev se je zbudila na
                     onem svetu. Komunistična propaganda razglasi, da je izdal slovenske koroške
                     kmete, ki so skrivali partizane, da so jih Nemci pozaprli in izselili z
                     njihovih domačij v Nemčijo«. </p>
                  <p>Bežno smo opisali prve začetke nastajanja partizanstva v jeseniško –
                     radovljiškem okraju ter trpljenje ljudi pod kljukastim križem na eni strani ter
                     srpom in kladivom na drugi. Čim bolj je slabela moč Nemcev, tem bolj je bilo
                     očitno nasilje komunistov. Toda o tem kdaj drugič. Danes bi bilo morda zanimivo
                     zvedeti le še to, s kakšnimi podlimi načini, ki so se jih posluževali
                     komunisti, so se hoteli znebiti najprej Valentina Markeža: bil je preveč
                     vpliven, načelen, pošten, pokončen in zaveden Slovenec in dosleden kristjan.
                     Tudi zato so se ga morali lotili premišljeno. </p>
               </div>
               <div type="div3">
                  <head>Nekdanji župan v krempljih komunistov</head>
                  <p>Takoj po ustanovitni OF so dobili nekateri vplivni člani SLS povabilo na
                     sestanek na Blejski Dobravi, da se pridružijo organizaciji OF. Na tem sestanku,
                     22. junija 1941, so sodelovanje odklonili, takoj zatem pa so razglasili
                     Markeža, Arneža in Bertonclja za izdajalce slovenskega naroda! Konobelj 
                     <pb n="036"/>
                     poroča:
                     » 22. junija je bil na Blejski Dobravi sestanek, katerega so se udeležili že
                     znani jeseniški izdajalci: Arnež, Markež, Bertoncelj ter policijska komisarja
                     Hartman in Hofer.« </p>
                  <p>Kljub grožnjam je Markež tudi odklonil vpis družine v nacistično organizacijo
                     Kärntner Volksbund, ker bi s tem postali državljani Nemčije. Poleg stalne
                     nevarnosti, da družino izselijo v Srbijo in zaplenijo premoženje, so bile
                     družini vzete vse državljanske pravice in dolžnosti. Šoloobvezni otroci niso
                     bili sprejeti v osnovno šolo in starejša sinova sta upravičeno odklonila poziv
                     na nabor za nacistično vojsko. Po drugi strani so se s tem uprli tudi vsem
                     nemškim vabam in obljubam. </p>
                  <p>Prvo leto vojne komunisti še niso upali javno pobijati tako vplivnih ljudi kot
                     je bil predvojni jeseniški župan, ker so jih ljudje poznali kot dobre in
                     poštene. Zato so se ga lotili na zahrbten način. Tega se Markež spominja
                     takole:</p>
                  <p>»V decembru l. 1941 so poslali k odstavljenemu županu odposlanca, komunizmu
                     blizu stoječega voditelja Jugoslovanske strokovne zveze, tovarniškega delavca
                     Al. Pukšiča z vabilom, da pristopi v OF. Zahtevali so tudi, naj denar, katerega
                     on zbere, odda skupni blagajni. Prvo kot drugo je odklonil iz zgoraj navedenih
                     razlogov. Opozoril je tudi Pukšiča, da naj bo previden in naj se ne zanese na
                     komuniste. Pukšič mu je hotel imenovati imena sodelavcev v OF, kar je pa
                     vabljeni odklonil z motivacijo, da ne mara vedeti za nobeno ime, ker bo vsa
                     stvar prišla sigurno na dan in on noče dati nobene možnosti komunistom, da bi
                     ga mogli obdolžiti, da je on koga izdal. Ko je odposlanec videl, da ne opravi
                     nič, je odšel.« </p>
                  <p>Prve dni januarja l.1942 so v Begunjah ustrelili več mladih »pobičev, starih od
                     16 do 18 let. Med zaslišanjem so jih Nemci grozno mučili. Posebno Okrožnikovega
                     iz Javornika so strahoviti pretepali. Tem fantom pa je Pukšič na sejah natančno
                     poročal o vsem, tudi o razgovoru z županom. Dečkom so bila znana tudi imena
                     drugih aktivnih delavcev v OF, razen komunističnih, ki so se spretno skrivali
                     in tiščali v ospredje boja in nevarnosti druge ljudi, dasiravno so vrhovno
                     oblast imeli oni.« </p>
                  <p>O tem nas lahko med vrsticami prepriča zelo skopi zapis Ivana Jana iz zgoraj
                     omenjene knjige: »Decembra 1941 je organizacijo OF na Gorenjskem zadela huda
                     izguba. Zaradi neprevidnosti nekega mladinca je sovražnik zvedel za
                     organizacijsko omrežje in zaprl veliko političnih delavcev. To, skoraj
                     nenadomestljivo izgubo in vrzel, ki je s tem nastala, so pozneje in le s težavo
                     izpopolnili novi ljudje.« Ne vpraša pa se, kdo so tisti, ki so izpostavili
                     »mladinca«, kdo pa je ostal na varnem v ozadju. Morda pa so bili zaprti tudi
                     tisti politični delavci, ki se jih je hotela OF znebiti? </p>
                  <p>V noči od 12. na 13. januar so aretirali Pukšiča in njegova dva sinova, nekaj
                     krščanskih socialistov, voditelja Narodne napredne stranke in delavca
                     Jugoslovanske strokovne zveze, opoldne pa še Valentina Markeža, ki o tem poroča
                     sledeče:</p>
                  <p>»Pri zasliševanju imenovanega je stavil šef jeseniškega gestapa kot prvo
                     vprašanje, kaj sta govorila tega in tega decembra s Pukšičem. Ker mu zaslišani
                     ni hotel dati nikakega pravega odgovora, mu je gestapovec sam povedal.
                     Pristavil pa je tudi, da ve, da je sodelovanje z OF odklonil, kar ga pa ne
                     opravičuje, ker Pukšiča ni naznanil. Če se za Markeža ne bi zavzela dva, pri
                     Nemcih uvaževana vodilna uradnika KID, bi bil šel kot mnogo drugih – skozi
                     dimnik v Dachau; sežgan bi bil v krematoriju.«</p>
                  <p>Še dalje so se vršile aretacije in to samih naprednih ljudi. Razen Pukšiča in
                     sinov, ki so ga v zaporu v Begunjah strahovito pretepali, so drug za drugim šli
                     v zapor in naprej v Dachau. Pukšiča je iz zapora rešil njegov svak, zagrizen
                     nacist v Celovcu.</p>
                  <p>»In komunisti so upravičeno triumfirali. Odstranjenih je bilo zopet nekaj
                     ljudi, ki bi si mogli nekoč lastiti zasluge in zahtevati del oblasti,« je
                     prepričan Markež.</p>
                  <p>»Glede nekdanjega župana se jim njihov naklep ni posrečil. Zato so v nekem
                     obratu v KID po svojem eksponentu izjavili: ‘Ko bo prihodnjič aretiran, bomo mi
                     poskrbeli, da ne bo prišel več iz zapora.’ Pukšiča so proglasili za izdajalca,
                     čeprav je on in vsa njegova družina do konca vojne vneto delal za OF. Po vojni
                     so ga partizani zaprli. Verjetno ga je rešil njegov sin, ki je kot ubežnik iz
                     nemške vojske odšel v partizane in postal kapetan.« </p>
                  <p>Markeža se je bilo treba na vsak način znebiti. Njihovemu cilju, socialistični
                     revoluciji je bil preveč nevaren. Toda stvari so se lotili previdno. Najprej je
                     treba uničiti čast in poštenje žrtve. »Za dosego tega namena jim ni bilo nobeno
                     sredstvo preogabno, nobena laž prenesramna,« je kasneje ugotavljal Markež. </p>
                     <pb n="037"/>
                  <p>»Avgusta 1942 sta iz glavne partizanske postojanke v karavanškem pogorju nad
                     Jesenicami pobegnila dva uglednejša partizana. Javila sta se jeseniškim
                     gestapovcem in jim prostodušno izdala vse, kar sta vedela o partizanih, in
                     kasneje se je izkazalo, da sta bila dobro informirana. Povedala sta imena
                     mnogih Jeseničanov, ki so jih imeli komunisti namen likvidirati, med mnogimi
                     drugimi tudi Valentina Markeža. Po zaslišanju ju je gestapo odpravil na delo v
                     Avstrijo.« </p>
                  <figure>
                     <graphic url="slike_z_47/z_47_23.png"/>
                     <head>Kapelica na Kalvariji – Obnovili jeseniški skavti <name type="author"
                           >Stanko Klinar</name></head>
                  </figure>
                  <p>Policija je prizadete o tej nameri obvestila, kakšnih varnostnih ukrepov pa ni
                     podvzela. Markež je vse to imel za nemško zvijačo in intrigo. Zakaj le naj bi
                     se Nemci kar naenkrat zanimali za njegovo varnost, saj so ga še januarja hoteli
                     poslati v koncentracijsko taborišče? Morda pa ga hočejo Nemci z lažjo o
                     partizanski likvidaciji pridobiti zase?</p>
                  <p>Kljub temu, da je vedno bolj spoznaval podlost komunističnega sistema, Markež
                     ni mogel razumeti, zakaj naj bi ga komunisti hoteli likvidirati. Saj vendar
                     nikoli ni nič žalega storil, je vrtal po sebi, nikogar izdal, ni klonil pred
                     nemškim pritiskom in se ni vpisal v nacistični Volksbund, nikoli pozdravil s
                     hitlerjanskim pozdravom, temveč še vedno zbiral prispevke in na najrazličnejše
                     načine podpiral žrtve nemškega divjanja. </p>
                  <p>»Skoraj se za vso zadevo ne meni več, ko sredi oktobra izve, da so po Jesenicah
                     raztroseni letaki, ki ga dolžijo narodnega izdajstva. Tam more črno na belem
                     čitati, da je največji izdajalec, ki izdaja najboljše Slovence gestapu, ker se
                     jih hoče iznebiti, saj ve, da bo kmalu vojske konec in hoče še naprej tlačiti
                     ubogo ljudstvo.«</p>
                  <p>Na letaku je bil tudi naveden dan, ko naj bi bil imel sestanek z gestapovcem
                     Zwickom skupaj s podžupanom P. Arnežem, mesarjem in posestnikom M. Zavrlom in
                     tesarskim mojstrom I. Petkošem. Na tem sestanku naj bi bili ustanavljali belo
                     gardo. »Hrabra partizanska vojska pa bo že poskrbela, da ga bo spravila na oni
                     svet.« Markež gestapovca sploh poznal ni, Petkoš obe vojni leti in še prej ni
                     prestopil praga županove hiše, z Zavrlom pa najmanj pol leta ni govoril. </p>
                  <p>Laž je bila preveč očitna, da bi ji ljudje nasedli. »Zato komunisti hitro
                     vržejo med Jeseničane vest, da ta letak ne izvira od OF, ampak da so letak
                     izdali Nemci, da ustvarijo novo intrigo. O tem so govorili tako prepričevalno,
                     da je bil župan skoro prepričan, da je to res, toliko bolj pa drugi.« </p>
                  <p>»To upanje se je čez nekaj dni razblinilo, ko obišče župana njegov prijatelj,
                     ki mu pove, da so mu partizani ob priliki, ko so mu izropali hišo, očitali
                     izdajstvo, prav tako tudi tistim, ki so bili omenjeni na letaku in vsem grozili
                     s smrtjo. Sedaj ni bilo nikakršnega dvoma več o tem, toliko manj pa še potem,
                     ko se je iz gozda izvedelo, da so partizani obravnavali letak pri svojih
                     političnih urah. Razširili so ga po vsej Gorenjski, Bohinj pa naravnost zasuli
                     z njim.« </p>
                  <p>»Vendar se je tudi v gozdu našel poštenjak, ki je za sedaj preprečil umor,« mu
                     je Markež hvaležen. »Ta mož se je pisal Franc Jerala, star član rdeče
                     organizacije. Ker ga je gestapo iskal zaradi poslušanja nedovoljenih tujih
                     radijskih postaj, je v zadnjem trenutku ušel skozi okno v gozd. Komunisti so mu
                     v gozdu zaupali važne zadeve. Na nekem službenem potu pade v zasedo, ki so jo
                     postavili jeseniški gestapovci pod vodstvom izdajalca Jožeta Jerama,
                     imenovanega ‘Tom Mix’. Ta ‘Tom Mix’ je bil največji 
                     <pb n="038"/>
                     jeseniški delomrznež, tat,
                     tihotapec, pravi ničvrednež. Ves čas svojega življenja navdušen rdeč, skrajni
                     levičar. Ob izbruhu vojne je pobegnil v Avstrijo z obljubo, da se ne vrne prej,
                     preden se mu ne posreči obglaviti Hitlerja. In samo s Hitlerjevo glavo v vreči
                     se bo vrnil. Pa se je vrnil kot nacist, stopil v službo gestapovcev in lovil
                     svoje prejšnje tovariše in znance, ki so bili v gozdu. Ti so se namreč zaradi
                     okupatorja, ki jih ni poznal, lahko precej svobodno gibali.« </p>
                  <p>»Gestapovec-lopov ‘Tom Mix’ je ob aretaciji Franca Jerala najprej oklofutal,
                     oklofutal svojega delavskega in partijskega prijatelja,« Markež ne more
                     pozabiti. »Jerala so odvedli v Begunje, kjer je pretrpel vse muke zasliševanja.
                     Ker je užival med svojimi ljudmi velik ugled, mu je gestapo ponudil življenje
                     za ceno, da stopi v njegovo službo. Odgovori, da se mora o tem pogovoriti s
                     svojim bratom. Gestapo ga izpusti za eno noč. Če ne sprejme njegove ponudbe, se
                     mora vrniti, drugače mu pobijejo gestapovci družino, ženo in sina, ki sta bila
                     zaradi njegovega bega v gozd izseljena v Nemčijo.«</p>
                  <p>»Jerala pride na Jesenice k svojim sorodnikom. V pogovoru pove med drugim tudi
                     to, da je preprečil likvidacijo župana. Na politični uri v gozdu se je bil zanj
                     postavil, češ da ni izdajalec, saj ga vse pozna kot narodno zavednega moža, ki
                     je podpiral in podpira potrebne družine – žrtve nemškega nasilja ... Napiše še
                     pismo ženi in sinu, v katerem naroča sinu, naj ne hodi v hosto! In odide v
                     Begunje, kjer ga Nemci ob prvi priliki ustrelijo.«</p>
                  <p>V Konobljevi knjigi najdemo o njihovem poštenem soborcu Francu Jerali pod
                     njegovo fotografijo le rojstni podatek s pripisom, da je bil »zaveden delavec
                     in se je zavestno udeleževal vseh stavk in delavskih manifestacij. V partizane
                     je vstopil 25. 11. 1941. Padel je kot kurir 28. 4. 1943 v Logu nad Škofjo
                     Loko«. Katerim podatkom naj torej verjamemo? </p>
                  <p>In kaj se je zgodilo z izdajalskim Jožetom Jeramom? Nedolgo zatem se je pri
                     čiščenju pištole po nesreči sam ustrelil v srce in na mestu je bil mrtev, kot
                     ve povedati Markež. </p>
                  <p>Zdaj si morda lažje predstavljamo pod kakšnim pritiskom je živel Valentin
                     Markež in njegova družina. Z vsakim dnem je pritisk gestapa in komunistov samo
                     naraščal. Decembra 1943 so na domu ustrelili Ivana Petkoša, tesarskega mojstra
                     in obrtnika. Novo leto 1944 se je pričelo z ubojem uglednega Franca Bertonclja,
                     posestnika in tovarniškega delovodja, ki je od mladih nog sodeloval v
                     katoliških prosvetnih, telovadnih in delavskih organizacijah. Dobra dva meseca
                     zatem so nekaj metrov pred domom ustrelili Petra Arneža, tovarniškega
                     delovodja, nekdanjega podžupana in načelnika socialnega odseka jeseniške
                     občine. Zdaj se umori vrstijo drug za drugim ... tudi sredi belega dne, vsem na
                     očeh. O njih bomo spregovorili v katerem od prihodnjih člankov. </p>
                  <p>Najbolj naivnemu bralcu bo jasno, da je po teh umorih naslednji na vrsti za
                     odstrel Valentin Markež. To vedo vse Jesenice, to se ve tudi v hosti. Mnogi
                     znanci, prijatelji in sorodniki so mu prigovarjali, naj se umakne na Koroško.
                     Zadnja, ki je opozorila Markeževo ženo o smrtni nevarnosti, je bila šolska
                     sestra Jelena Vilman. »Naj Valentin takoj pobegne,« ji je prišepnila pred
                     cerkvijo. S težkim srcem je v to privolil, toda zdaj resnično ni mogel biti več
                     tako naiven, da bi se spraševal, zakaj naj bi ga ustrelili. Jeseni 1944 odide
                     na Koroško, dva sinova pa k domobrancem v Poljansko dolino, najprej eden,
                     zadnje mesece vojne še drugi. </p>
                  <p>Prve dni maja družina odide z Jesenic k znancem na Koroško, konec l. 1945 se
                     preselijo v begunsko taborišče Peggetz pri Lienzu na Tirolskem. V novembru 1946
                     pa so taborišče Peggetz preselili v taborišče Spittal ob Dravi, kjer so se
                     slovenski begunci združili s tistimi iz ostalih taborišč. Markež je od prvega
                     dne sodeloval v obeh taboriščih pri civilni upravi. V tem času sta skupaj z
                     jeseniškim delavskim organizatorjem Albinom Gaserjem napisala zgodovino
                     medvojne Gorenjske in delček te sta v pričujočem članku razgrnila tudi pred
                     nas. </p>
                  <p>Markežev najstarejši sin Ivan (1920) je bil kot domobranec vrnjen iz Vetrinja
                     in umorjen v Škofji Loki, drugi sin Tinko (1921), kemijski laborant v KID, je
                     zbolel že na Jesenicah in umrl v begunstvu na Koroškem. Tretji sin Jože (1924)
                     je tik pred vrnitvijo domobranskega transporta zvedel za resnico in ostal na
                     Koroškem. Tako je družina brez najstarejših dveh sinov prišla v Argentino 5.
                     februarja 1949 s skupino 800 Slovencev. Naselila se je v velikem Buenos Airesu.
                     Oče se je zaposlil kot delavec v tekstilni tovarni, po upokojitvi pa s pomočjo
                     sinov ustanovil svojo kokošjerejo CARNIOLA.</p>
                     <pb n="039"/>
                  <p>Po prihodu v ta tuji svet se je vključil v že obstoječo slovensko skupnost. Bil
                     je v glavnem odboru SLS v begunstvu in odborih Društva Slovencev, zdaj
                     Zedinjena Slovenija. Po kratki bolezni je umrl l. 1972. Njegovo hčerko Mijo
                     (1923) so kot izredno požrtvovalno in odlično učiteljico spoznali že otroci v
                     koroških taboriščih, potem pa teh otrok otroci in nekateri vnuki v sobotnih
                     slovenskih šolah v San Justu, pozneje pa na Pristavi do njene smrti l. 1998.
                     Tudi zaradi takih žena in učiteljic moremo danes govoriti o ‘argentinskem
                     čudežu’. </p>
                  <p>Ena od sorodnic Valentina Markeža ga ima v najlepšem spominu. »Moj stric je bil
                     človek, ki mu danes ne poznam enakega. Enostavno se ga ne da primerjati z
                     nikomer, tako izjemen človek je bil. Neprimerljiv. Vedno mi je hudo, če
                     pomislim, da so najboljši ljudje morali zapustiti domovino ali umreti. Če bi
                     danes imeli med slovenskimi politiki samo nekaj takih mož, kot je bil moj
                     stric, položaj v Sloveniji ne bi bil tak, kakršen je. Načelni, pošteni in v
                     vseh pogledih nepokvarjeni so tudi vsi njegovi otroci. Nas so v Sloveniji
                     pokvarili, izkrivili, naučili so nas prilagajati in pretvarjati. Oni pa so
                     vedno ostali pokončni.« </p>
                  <figure>
                     <graphic url="slike_z_47/z_47_24.png"/>
                     <head>Farna cerkev z Murovo <name type="author">Stanko Klinar</name></head>
                  </figure>
                  <p>»Ko sem bila v Argentini, sem nekoč prisustvovala pouku svoje sestrične Mije in
                     še danes ne morem pozabiti, s kakšnim žarom in zagnanostjo je poučevala. Kakšno
                     leto po njeni smrti, l. 1998, so se njeni učenci iz pevskega zbora, ki je
                     gostoval po Sloveniji, želeli ustaviti v rojstnem kraju svoje pokojne
                     učiteljice. V jeseniški cerkvi so peli pri maši, darovani zanjo, po maši so
                     priredili še koncert in obiskali Mijine sorodnike na Jesenicah.« </p>
                  <p>»Nikoli si nisem mogla predstavljati bolečine, ki jih je spremljala v
                     begunstvu. Njihovo domotožje je bilo še toliko hujše, ker so kljub največji
                     ljubezni do domovine morali bežati, domovina pa jih je obsodila kot izdajalce
                     in zločince. Po obisku l. 1992 mi je bilo ob slovesu neizmerno hudo. Ne zaradi
                     slovesa, ampak ob misli: Ti ljudje so še danes pregnanci, stric in teta sta
                     umrla, ne da bi lahko kdaj obiskala Slovenijo, jaz pa se lahko vračam domov.
                     Kakšna krivica se jim je zgodila!«</p>
                  <p>Podobne misli so spreletavale letos pomladi urednico Informativne priloge
                     Zaveze Blažo Cedilnik, ko je poslušala mlade pevce iz Mendoze. »Spomnila sem se
                     sto in stokrat prežvečene izjave narodnega heroja: Najboljši so padli. Ni res,
                     najboljši so odšli v Argentino. Tisti, ki so imeli Slovenijo najraje. In tam
                     privzgojili svojim otrokom in vnukom neskončno ljubezen do Slovenije. In tam so
                     naredili novo Slovenijo. Iz srca. Kajti naša Slovenija je Slovenija z napako.
                     Mi vsi smo Slovenci z napako. Kajti nas so vzgajali čisto drugače.«</p>
                  <p>Podobne misli kot Blažo Cedilnik velikokrat prešinejo tudi mene. Morda pa smo
                     res Slovenci z napako? Srečujem se z ljudmi, ki so jim bila vojna in povojna
                     leta eno samo trpljenje in preganjanje; ki jih je večdesetletni komunistični
                     totalitarizem zaznamoval s poniževalno opredeljenostjo manjvrednih ljudi brez
                     moralno političnih kvalifikacij, čeprav se je takih ‘kvalifikacij’ vsak pošten
                     človek sramoval. Mnoge so vnebovpijoče krivice oropale osebnega dostojanstva in
                     pristne ljubezni do samega sebe in domovine, ki so ji bili s svojim delom in
                     zadržanjem v vsem zvesti in bi jim morala zvestobo vračati. </p>
                  <p>Toda kaj se danes dogaja? Nekateri še naprej molčijo, prenašajo krivice in se
                     sprijaznijo z dejstvi, kakršna so. Mnoge je še vedno strah: ene zaradi
                     preteklosti, druge zaradi zastrašujoče, brezizgledne sedanjosti, ki koplje grob
                     našim otrokom in vnukom. Ali ni najbolj enostavno, da se večer 
                     <pb n="040"/>
                     za večerom
                     udobno zleknemo v naslanjač pred televizijo in dopuščamo, da nam perejo
                     možgane. Slovenija z napako poraja tudi Slovence z napako. </p>
                  <p>P.S. Zaradi počitnic in dopustov sem napisala članek že junija. Istočasno sem v
                     pismu prosila Joža Markeža iz Argentine, sina nekdanjega župana, naj mi še on o
                     sebi, o svojih starejših dveh bratih in pokojni sestri napiše pričevanjsko
                     zgodbo njihove mladosti, zaznamovane z vojno, revolucijo in izgnanstvom. Zelo
                     mu bom hvaležna tudi za njegove osebne spomine na očeta. Še preden mi je
                     utegnil odpisati, je sorodnikom in znancem na Jesenicah in v Ljubljani
                     telefoniral, kako vesel je bil mojega povabila, pa tudi tega, da je v junijski
                     številki Zaveze lahko prebral članek, ki opisuje dogodke in ljudi z njegovih
                     rodnih Jesenic. </p>
                  <p>En dan zatem, ko je svojemu znancu Rihtarjevemu Francetu iz Ljubljane to
                     sporočil, je nenadoma umrl. Čeprav se nisva poznala, tudi dopisovala si nisva,
                     me je njegova smrt do neke mere pretresla. Ali sem bila žalostna, da je spet
                     eden od mnogih zvestih in poštenih Slovencev svoje življenjsko pričevanje
                     odnesel s seboj v grob? Morda, vendar je Božja previdnost hotela, da je Jože
                     svojo življenjsko zgodbo v najpopolnejšem smislu dokončno razgrnil pred Bogom
                     in svojim Sodnikom. Morda pa mi je ob njegovi smrti težko tudi zato, ker smo
                     Slovenci osiromašeni za dobrega in poštenega človeka, domoljubnega rojaka na
                     tujem. </p>
               </div>
            </div>
            <div type="div2" subtype="poem">
               <head>Zimski večer </head>
               <docAuthor>Georg Trakl</docAuthor>
               <div type="div3">
                  <lg>
                     <l>Ko na okno pada sneg, </l>
                     <l>dolgo zvon večerni poje; </l>
                     <l>miza je pogrnjena za mnoge </l>
                     <l>in pripravljena je hiša že. </l>
                  </lg>
                  <lg>
                     <l>Marsikdo izmed popotnikov </l>
                     <l>po temačnih stezah pride k vratom. </l>
                     <l>Milosti drevo razcvete zlato </l>
                     <l>se iz mrzlih zemeljskih sokov. </l>
                  </lg>
                  <lg>
                     <l>Popotnik vstopi brez glasu; </l>
                     <l>prag od bolečine skameni. </l>
                     <l>Tu v svetlobi čisti zablešči </l>
                     <l>na mizi vino se in kruh. </l>
                  </lg>
                  <byline>Prevedel Brane Senegačnik </byline>
               </div>
            </div>
         </div>
         <div type="div1">
            <pb n="041"/>
            <head>Veliki učitelj slovenske katoliške mladine </head>
            <div type="div2">
               <head>Trije grobovi na ljubljanskih Žalah </head>
               <docAuthor>Tine Velikonja </docAuthor>
               <div type="div3" subtype="intro">
                  <p>Na pobudo Nove Slovenske zaveze so se njeni člani in nekateri še živi nekdanji
                     mladci odločili, da obnovijo grob prof. Ernesta Tomca na ljubljanskih Žalah. V
                     soboto, 25. maja, so se udeležili maše za profesorja in njegove nekdanje
                     učence, ki jo je bral v cerkvi Vseh Svetih kaplan pri fari Sv. Križa. Po maši
                     je duhovnik blagoslovil obnovljeni grob. Po blagoslovu sta bili prebrani
                     naslednji dve besedi. </p>
               </div>
               <div type="div3">
                  <p>Prof. Ernest Tomec in mesec dni kasneje prof. dr. Lambert Ehrlich in Viktor so
                     pokopani na tem koncu Žal zato, ker so leta 1942 samo do sem segali grobovi.
                     Njihovih grobov ni težko najti. Ležijo blizu glavne aleje in namesto da bi
                     zavili desno proti spomeniku avstrijskim vojakom, umrlim v zadnji vojni, se
                     obrnemo v nasprotno stran in smo že po dvajsetih metrih na kraju. Vzhodno je
                     bil takrat in je še vedno konec italijanskega vojaškega pokopališča, proti
                     severu in zahodu pa se je širil travnik, ki ga je obdajal zid. Spominjam se
                     pogreba 18. marca 1942. Pokopavali so Frančka Župca, žrtev vosovskega umora.
                     Bil je predsednik študentske organizacije, ki ni nikoli delovala, ki pa jo je
                     italijanski okupator formalno zahteval, da bi univerza v Ljubljani lahko
                     ostala. Bilo je kar nekaj govorov na grobu, nič se ni videlo, samo množica
                     pogrebcev. Meni z bratom je postalo dolgčas in sva se odpravila po travniku kar
                     po celem proti zahodnemu vogalu pokopališkega zidu. Tam sva od daleč videla
                     ljudi ob svežih grobovih, polagali so cvetje, prižigali sveče. Ko sva prišla
                     zraven, sva prepoznala našo šiviljo, doma iz Borovnice. »Kaj pa vi, gospa?« sva
                     jo vprašala. »Mojega moža so ustrelili. Tukaj je pokopan.« Bil je eden od
                     talcev, ki so jih postrelili Italijani zaradi partizanskega napada na
                     železniški most pri Preserju. Na lepem je vsa solzna dvignila roko in s prstom
                     pokazala proti množici na našem pogrebu in rekla: »Tam pa pokopavajo izdajalca,
                     ki je kriv za njegovo smrt.«</p>
                  <figure>
                     <graphic url="slike_z_47/z_47_25.png"/>
                     <head>Tine Velikonja pojasnjuje zgodovino groba profesorja Ernesta Tomca <name
                           type="author">Franc Popek</name></head>
                  </figure>
                     <pb n="042"/>
                  <p>Tam talce, tukaj pa so pokopavali žrtve vosovskih morilcev, tistih, ki niso
                     imeli družinskih grobov, ker niso bili iz Ljubljane. Kikelj in Župec sta bila
                     Štajerca, Echrlich izpod Sv. Višarij, Rojic iz Vipavske doline in podobno. Med
                     njimi se je znašel tudi Tomec, ki je umrl ravno v tistem času. Nasproti
                     njegovega groba je bil grob Jaroslava Kiklja, po Plečnikovem načrtu je na
                     postavku počival bel jagenjček. Zraven je bil pokopan Župec, diagonalno od
                     Tomčevega groba pa Ehrlich in Rojic. Ko so leta 1944 prekopavali turjaške
                     žrtve, umorjene v Velikih Laščah, so jih nekaj prepeljali in pokopali tukaj.
                     Ležijo v naslednji vrsti proti severu: Tone Perne, poveljnik dobrepoljskih
                     vaških stražarjev, ima značilno kapelico, zdravnik dr. Ludvik Kožuh je imel do
                     nedavnega samo komaj vidno ploščo, po smrti njegove žene pa so mu postavili
                     nagrobnik, zraven leži sodnik dr. Lojze Zalokar, ki se mu je kasneje pridružila
                     tudi žena Vida, sledita brata študenta Ivan in Beno Rožanc iz Loža, zadnji pa
                     je Franci Pograjc, študent, doma iz Celja. Ko so spomladi leta 1946 izkopavali
                     grobove Natlačena z vso družino in grobove žrtev vosovskih ubijalcev, Ehrlicha
                     in Rojica, Župca in še nekaterih v isti vrsti, so začeli tudi s turjaškimi.
                     Kaže, da so prvega izkopali Pograjca. Ko je dejanje opazila vdova po sodniku
                     Zalokarju, je dvignila vik in krik in so izkopavanje ustavili. </p>
                  <p>Tomec je ostal, ker so ga na srečo pozabili. Kasneje so poleg njega pokopali še
                     njegovo mater in brata. Za vse svete so na teh grobovih vedno gorele sveče in
                     tudi sam sem jo nosil vsako leto. Zato sem tudi lahko opazoval, kaj se z grobom
                     dogaja. Videti je bilo, da nekdo zanj skrbi, vendar bolj slabo. Pred osmimi
                     leti sem opazil celo, kako čistijo nagrobnik in s črno barvo obnavljajo napis.
                     Ko pa smo lani spomladi postavili nagrobnik Ehrlichu in Rojicu, smo opazili, da
                     je Tomčev nagrobnik izginil. Najprej sem mislil, da so ga morda odpeljali na
                     obnovo, ker pa ga po nekaj mesecih ni bilo nazaj, se je Stane Štrbenk pozanimal
                     pri upravi in izvedel, da je grob oddan drugemu najemniku. Trajalo je kar nekaj
                     mesecev, da smo upravo prepričali, da gre za grob pomembnega človeka in da ga
                     ni mogoče kar tako oddati, Tomec je namreč eden redkih med dvesto pričevalci za
                     vero, ki ima grob. Telesa večine drugih ležijo neznano kje. Grob so nam vrnili,
                     novi nagrobnik pa je postavljen po načrtih inž. Franca Popka, uporabljen je
                     pohorski granit. Po Plečniku smo ohranili originalni napis imena in priimka,
                     drugo pa spoštuje prvotne dimenzije. Nova Slovenska zaveza si je zadala to
                     nalogo in obenem začela z nabiranjem denarja. Večina stroškov ni poravnanih,
                     šlo je iz naših rezerv, zato apeliramo na bivše mladce, da pomagajo po svojih
                     močeh. </p>
               </div>
            </div>
            <div type="div2">
               <head>Profesor Ernest Tomec – nekoč in danes </head>
               <docAuthor>Justin Stanovnik</docAuthor>
               <div type="div3">
                  <p>Žale, 25. maj 2002 </p>
                  <p>Zbrali smo se za blagoslovitev prenovljenega groba prof. Ernesta Tomca. Ob tem
                     čutimo, da ne bi bilo prav, da bi ta slovesnost šla mimo, ne da bi si postavili
                     vprašanje – za nas, ki smo ga poznali, pa tudi za tiste, ki ga niso – kdo je
                     bil prof. Tomec. Odgovor je tukaj, zapisan na plošči, ki sedaj pokriva njegov
                     grob: veliki vzgojitelj slovenske katoliške mladine. Tisti, ki so ga poznali,
                     so mislili, da bodo s to preprosto in monumentalno izjavo mogli povedati sebi
                     in prihodnosti, kdo je prof. Tomec bil: veliki vzgojitelj slovenske katoliške
                     mladine. </p>
                  <p>Kako je prišlo do tega, da je prof. Tomec oblikoval svoje življenje v ta lik in
                     to podobo? Ali mu je to bilo v zibelko položeno, ali ga je čas takega poklical?
                     Gotovo je bil Tomec, kot vsak izreden človek, obdarovan, toda takšnega, kakršen
                     se je dvignil v slovenskem prostoru, kakršnega so doživeli sodobniki in kakršen
                     je šel v zgodovino, takšnega je poklical čas. Profesor Tomec je imel to v sebi,
                     da je usmerjal svoj vzgojiteljski poseg tako, kakor so zahtevale razmere, v
                     katerih se je znašla Cerkev in slovenska katoliška kultura. Mislil je, da
                     morajo katoličani registrirati dve bistveni stvari, ki sta določali novi čas.
                     Najprej je bilo tu načelo individualne izbire, ki ga je v katolištvo prineslo
                     tako imenovano mladinsko gibanje in ki je dajalo prednost osebni duhovnosti na
                     račun univerzalne ustanove z njeno doktrino in njenimi splošnimi načeli.
                     Izbira, utemeljena na posamezniku, pa ni nikoli varna pred tem, da zapade v
                     poljubnost, pač po načelu, najprej izbira in potem šele utemeljitev – za
                     utemeljitev pa se ve, da človek, potem ko se je enkrat odločil, nikoli ni v
                     zadregi. Razmere so torej prinesle omehčan duhovni in kulturni prostor, 
                     <pb n="043"/>
                     v
                     katerem je človek bil sicer poklican k prostosti, a je bil hkrati v njem brez
                     tradicionalne zavarovanosti. Druga pa je bila z njo povezana in je iz nje
                     deloma izhajala. Razmere so prinesle namreč tudi to, da je bil krščanski svet,
                     že načet od modernistične korozije, nenadoma tudi neposredno napaden svet. Nič
                     dramatičnega se še ni zgodilo, a je bilo jasno, da je krščanstvo oblegano
                     mesto. Napadle so ga sile, ki so izšle iz evropskega liberalizma, a na
                     nelegitimen način, in so se zato, ko so se enkrat osamosvojile, obrnile proti
                     njemu samemu. Vodila je te sile boljševiška leninska elita, izbrana skupina
                     revolucionarnih profesionalcev, ki so nastopali v dvojnem modusu: s
                     konsekventno koncipirano in rigorozno vodeno organizacijo in z utopično
                     ideologijo. Pred obojim so bili katoličani v podrejenem položaju zaradi svoje
                     bistvene civilnosti in zaradi svoje duhovne in kulturne vezanosti. </p>
                  <p>Brezhibno koncipirana in monolitno vodena organizacija je komunistom dajala
                     veliko revolucionarno fleksibilnost, utopične napovedi o celostni rešitvi
                     človeka v kontekstu zgodovine pa so neustavljivo vlekle nase široke množice in
                     nič manj šolane ljudi. Prvenstveni predmet napada so bili katoličani, in sicer
                     zato, ker so zaradi inherentne avtonomnosti predstavljali največjo oviro
                     ambicijam totalitarne revolucije. Zgodovina je potem to dokazala: vsi so se
                     lahko umaknili, samo katoličani se niso mogli. </p>
                  <p>Tomčev odziv na te razmere je bil luciden in izviren. Njegova lucidnost se je
                     pokazala v tem, da je oba aspekta kulturnega položaja zagledal v tako jasnih
                     konturah, da niso dopuščale nobenih utvar. Njegova izvirnost pa je bila v tem,
                     da je za oboje, za konsolidacijo integralne krščanske drže in za boj proti
                     komunistični agresiji, iznašel svojstven način. Ali je bila takšna njegova
                     narava – njegova indoles ali njegov ethos, kot bi rekel stari Heraklit – ali je
                     torej deloval iz sebe, ali pa je njegova rešitev izhajala iz razumetja sil, ki
                     so se grozeče dvigale na obzorju slovenstva in katolištva, je kljub vsemu manj
                     važno kot njegova specifična rešitev. Ta je bila v tem, da se je od dveh
                     možnosti, ki se pred človekom s takšnimi ambicijami nujno pokažeta, odločil za
                     to, kar bomo tu poimenovali z besedo biti. Kaj s tem mislimo, se bo bolj jasno
                     pokazalo, če pomislimo, da bi se po sebi lahko odločil tudi za čisto duhovni in
                     miselni angažma, za zgodovinsko in filozofsko zajetje stanja, za spoznanje, za
                     uvid, za resnico – po sebi bi lahko tudi uvidel, da je treba doseči notranjo
                     trdnost katoliškega sveta z napori čiste refleksije. Toda, kakor so se
                     profesorju Tomcu kazale stvari, je bilo razumetje sveta važno, a še daleč ne
                     tako važno kot obstajanje v svetu. To se mu je zdelo, da zahteva njegov
                     specifični čas. </p>
                  <p>Tomec je hotel vzgojiti mlade ljudi, ki bodo pripravljeni biti elita – to se
                     pravi, na vzoren način krščansko in katoliško obstajati. To obstajanje je
                     postavil na tri temelje: vera, načela, oblikovalna volja. </p>
                  <p>V vero so bile vključene tri stvari: molitev, obredi in zakramenti. Na vsaki od
                     njih sta stala dva poudarka: pogostost in intenzivnost. Versko udejanjanje naj
                     bi postalo neločljivi del vsakega dne, vdelano v integralni ritem življenja.
                     Vera naj bi postala način življenja. </p>
                  <p>Druga važna stvar so bila načela. Na listih, ki jih je zapustil po smrti,
                     stojijo tudi tile stavki: »Kajti duh je, ki vlada, in splošno načelo. Splošnost
                     pojma je tisto, kar duhu daje možnost vlade.« Brez načel je človek igra
                     trenutnih vtisov. Nekje pravi: »Neodvisnost je možna samo, če nas vodi
                     abstraktno načelo.« Za Tomca je načelo edini prostor, ki omogoča duhu normalno
                     delovanje. Načela postavljajo človeka, ker mu zagotavljajo stalnost in
                     doslednost ravnanja in odločanja. </p>
                  <p>Tretji način Tomčeve postavitve človeka pa je bilo osebnostno obstajanje, morda
                     bi kdo rekel tudi etično ali moralno obstajanje. S tem mislimo dolžnosti, ki
                     jih ima človek do sebe in družbe, na primer do mladčevske organizacije. Na tem
                     področju je imel Tomec resnično impozantne uspehe. Morda je tu mesto, da
                     povemo, da so bili mladci posebni ljudje, zagotovo takih pred njimi ni bilo in
                     čisto lahko, da jih nikoli ne bo. To so bili ljudje, za katere je eminentno
                     veljalo, da hočejo iz sebe nekaj narediti; imeli so ambicijo, sebe izdelati.
                     Notranji vzgon, ki je nosil organizacijo, je zajel vsakega člana s svojo
                     oblikovalno energijo in dajal poseben ton njegovemu odnosu do sebe in drugih.
                     Če začneš danes o tem govoriti, kmalu začutiš, tudi če te vljudno poslušajo, da
                     te ne razumejo – tako je ideja oblikovanja samega sebe izginila iz obtoka. Toda
                     v mladčevskem jeziku je bila žrtev, ki je v središču vsakega samooblikovanja,
                     najobičajnejša beseda. Pri tem ne moremo, da ne bi pomislili, da so se taki
                     ljudje morali spopadati s skojevci, vosovci, oznovci! Kako neenak boj je to
                     bil. </p>
                  <p>Zgodovina je nato, kakor veste, potekala tako, da so mladci zvečine postali
                     žrtve v 
                     <pb n="044"/>
                     najvišjem pomenu te besede: da so žrtvovali sebe ali svoje življenje.
                     Nekateri so bili pomorjeni že med vojno, drugi – morda 150, morda 200 – pa v
                     moriji po vojni. Vse je bilo tako, kakor da bi se nekaj let pripravljali na to
                     zadnje dejanje. Človek pomisli: kakor da bi bili igralci v nekem še ne povsem
                     doumljenem scenariju. </p>
                  <p>Profesor Tomec je torej hotel postaviti organizirano skupino mladih ljudi, ki
                     bi mogli kljubovati času s tem, da bi bili, v poudarjenem pomenu te besede, to,
                     za kar so se odločili, da bodo. Ni jih vzgajal za premišljevalce, tuhtavce,
                     umovalce. Ni jih sicer odvračal od misli, a jim je svetoval, naj ji posvetijo
                     le toliko časa in toliko energij, da bodo mogli na bolj utemeljen način biti.
                     Osnovna mladčevska beseda je bila biti. Temu je služila knjižna zbirka Naša
                     pot, kjer so izhajale na primer papeške okrožnice: Immortale Dei, Quadragesimo
                     anno, Divini Redemptoris; kjer so izšle tri Ušeničnikove knjige, Katoliška
                     načela, Dialektični materializem, Obrisi socialnega vprašanja; kjer so izšli
                     Odarjevi Temelji organizacij. Temu je služil tudi tednik Mi mladi borci, ki se
                     je od leta 1936 odzival na dnevna dogajanja v Cerkvi in družbi, doma in po
                     svetu. A vseeno velja, da mladčevska beseda ni bila brati, ampak biti. Če prav
                     pomislimo, je tudi to bila žrtev, vsaj za mnoge: odpovedati se samozadostnosti
                     in razkošju misli in se podati na trdo pot življenja, ki je za mladca pomenila
                     oblikovanje sebe in svojega okolja. </p>
                  <p>Mladčevsko obdobje je trajalo eno desetletje. To so bila trideseta leta
                     preteklega stoletja. Ko se danes ozremo nazaj, vidimo, da so bili, čeprav so se
                     odločili, da bodo služili, v resnici uporniki. </p>
                  <p>Uprli so se brezskrbni razprodaji političnih izkušenj in kulturnih vrednot, ki
                     se je dogajala na katoliški levici, in vdiranju radikalne revolucionarne levice
                     v duhovne in kulturne institucije naroda. Uporniki so bili zato, ker je oboje
                     uživalo naklonjenost časa. Lahko bi rekli, da je čas gravitiral v to smer, zato
                     je krščanska misel, ki je vedno, če hoče biti avtentična, v določenem sporu s
                     svetom, v specifičnih tridesetih letih, v mladcih katoliške akcije dozorela v
                     prepričanje, da je prišel čas, ko je obrambo krščanske kulture treba vzeti za
                     poklic. Danes pa tudi že vemo, da so se s tem zavzeli za obrambo človekove
                     normalnosti sploh. Ker pa je bil slovenski svet v tridesetih letih večinsko še
                     krščanski, je profesor Tomec mislil, da bo vzorno krščansko obstajanje elitne
                     katoliške mladine pravi način za boj z zablodami časa. </p>
                  <figure>
                     <graphic url="slike_z_47/z_47_26.png"/>
                     <head>Prenovljeni grob profesorja Tomca <name type="author">Franc
                        Popek</name></head>
                  </figure>
                  <p>Kaj pa danes? Ni mi treba pripovedovati, kako sta se slovenski in evropski svet
                     v šestdesetih letih spremenila. Ali še lahko govorimo o slovenskem narodu kot o
                     katoliškem narodu? Ali še lahko govorimo o evropski kulturi kot krščanski
                     kulturi? Danes so se vsa mnoga vprašanja zreducirala v eno samo vprašanje – v
                     zadnje možno vprašanje: ali evropski človek še pristaja na Pascalovo umevanje
                     človeka, da človek neskončno presega človeka; da je človek več kot človek. Ali
                     pa je že dobila dokončno veljavo filozofska formulacija, iz katere izhaja, da
                     je človek natanko to, kar je: bitje v prostoru in času, pokrit od prostora in
                     časa, nič razen tega, kar je v prostoru in času – človek kot sociohistorična
                     entiteta. V to vprašanje so se zadeve s človekom poenostavile – in zapletle. </p>
                  <p>Tomčev zgledni človek seveda ni izgubil ničesar od svojega pomena in
                     aktualnosti – razen tega, da mu okus, ki obvladuje naš čas, ne dovoljuje
                     demonstracije. Če hoče 
                     <pb n="045"/>
                     kaj pomeniti, mora samo biti, z ničemer drugim ne sme
                     opozarjati nase razen s tem, da je. Zgled ali vzor tudi danes velja. Toda
                     zaradi radikaliziranega človekovega vprašanja to ni več dovolj. Sedaj so
                     potrebne še druge reči. Če je v tridesetih letih še bilo dovolj biti, je danes
                     treba tudi razumeti – ali predvsem razumeti. </p>
                  <p>Ko ob nedeljah poslušamo v cerkvi berila in evangelije nas, vsaj včasih, obide
                     velika gotovost. Tu berejo stvari, si rečemo, ki niso samo resnične, ampak tudi
                     so: dokazljivo so, nismo si jih izmislili, ampak so prišle do nas že izdelane
                     iz nekega sveta, ki ni naš svet; torej so in nekaj pomenijo, a ne bi mogle nič
                     pomeniti, ko ne bi govorile o nas in o svetu na način, ki se sklada z
                     izkustvom, ki ga imamo o sebi in svetu. Poleg tega so ti stavki povedani tako,
                     kakor da bi bili dokončni. To je torej njihova izrednost: da so resnični,
                     sprejemljivi in – dokončni. Kaj takega ne moremo prebrati v nobenem od besedil,
                     ki jim pravijo literatura – od Grkov pa do danes. In potem, če je cerkev ob
                     zelo prometni ulici, zaslišimo avtomobile, ki vozijo mimo, in se vprašamo, ali
                     ima človek pravico, da se ne ustavi ob nečem, kar je pomembno, prav njega
                     zadevajoče, objektivno, resnično in presežno. Ali ni človek – ali pa kultura in
                     civilizacija – če se ne ustavi in gre mimo, že obsojena – obsojena v tem, da ne
                     posameznik ne kultura ne civilizacija ne bodo dosegli tiste spopolnitve, ki jim
                     gre in imajo do nje pravico. Samo to mislimo tu z obsojenostjo. </p>
                  <p>A sedaj pride še neka reč. Ko se namreč znajdemo pred tem, da bi – ali v
                     resničnosti ali v domišljiji – to, kar smo doživeli, komu tudi sporočili,
                     vidimo, da tega ne znamo. To je zato, ker pri doživetju nismo bili dovolj dolgo
                     – in dovolj resnično, to je najbolj ključna beseda. To, kar smo doživeli, ni
                     moglo postati tako prozorno, da bi se moglo spremeniti v besede. To je en
                     razlog, drugi pa je ta, da ne poznamo tistih nekaj osnovnih besedil, tistih
                     nekaj temeljnih knjig našega sedanjega časa – ne samo tistih, ki govorijo za
                     nas, ampak tudi tistih, ki govorijo proti nam – ki bi postavile resonančni
                     prostor za razumetje. Samo v tako izdelanem prostoru je namreč mogoče kako
                     stvar tako razumeti, da je tudi sporočljiva. </p>
                  <p>Svet se je od časov prof. Tomca tako spremenil, da je biti sicer prva stvar, a
                     še daleč ne edina. Danes gre tudi za misliti in razumeti – morda v pomenu, ki
                     ga je tem besedam dal poljski teolog in filozof Josef Tischner: misliti in
                     razumeti skupaj s kom drugim. Prihaja torej čas, ki bo gotovo povabil, naj
                     stopijo naprej tisti, ki so pripravljeni misliti in ki bi hoteli razumeti. Za
                     vsem pa mora biti še posebna spremljava – tudi to je specifična zahteva
                     sedanjega časa. Krščanska kultura ima za to spremljavo posebno besedo:
                     ljubezen. To je sicer prava beseda, a se nam zdi nekoliko ambiciozna, poleg
                     tega pa jo je svet zelo ranil. Rabili bomo raje besedo naklonjenost in rekli,
                     kar je treba: ničesar ne bomo mogli prav razumeti brez naklonjenosti do tega,
                     kar bi radi razumeli; in nikomur ne bomo mogli ničesar povedati brez
                     naklonjenosti do tistega, ki bi mu radi kaj povedali. </p>
                  <p>Ostane nam samo še to, da se prof. Ernestu Tomcu za njegovo delo zahvalimo.
                     Njegovi učenci, šolski ali duhovni ali oboji, zbrani okoli njegovega
                     prenovljenega groba, to radi naredimo. </p>
               </div>
            </div>
            <div type="div2" subtype="poem">
               <head>Angel</head>
               <docAuthor>Katarina Fistrovič</docAuthor>
               <div type="div3">
                  <lg>
                     <l>Nežno šelestijo</l>
                     <l>zlate perutnice,</l>
                     <l>ko nad menoj se sklanjaš.</l>
                     <l>Dih zvezd si,</l>
                     <l>dlan sonca.</l>
                     <l>Srebriš korake moje</l>
                     <l>od spočetka</l>
                     <l>vse do konca.</l>
                     <l>Prozorno jasno</l>
                     <l>se ti oči iskrijo</l>
                     <l>in se smehlja mi</l>
                     <l>tvoje lice ...</l>
                  </lg>
               </div>
            </div>
         </div>
         <div type="div1">
            <pb n="046"/>
            <head>Iskanja in besede</head>
            <div type="div2" subtype="poem">
               <head>Tisto noč </head>
               <docAuthor>Brane Senegačnik</docAuthor>
               <div type="div3">
                  <lg>
                     <l>Nekdo je rekel: »Da«. </l>
                     <l>In nekaj se je prelomilo. </l>
                     <l>Na kolenih smo se prepoznali </l>
                     <l>in umolknili od radosti. </l>
                     <l>Noč gori v beli tišini. </l>
                  </lg>
                  <lg>
                     <l>Nekdo je rekel: »Da.«</l>
                     <l>In vrata otroštva se nikoli več ne zaprejo. </l>
                     <l>Vse se kliče. </l>
                     <l>Mehki koraki jasnine </l>
                     <l>se izgubljajo </l>
                     <l>v nikoli dokončani svet. </l>
                  </lg>
                  <pb n="047"/>
                  <figure>
                     <graphic url="slike_z_47/z_47_27.png"/>
                     <head>Noč gori v beli tišini <name type="author">Mirko Kambič</name></head>
                  </figure>
               </div>
            </div>
         </div>
         <div type="div1">
            <pb n="048"/>
            <head>Slovenske teme – zima 2002</head>
            <div type="div2">
               <head>Šestdeset let po revoluciji </head>
               <docAuthor>Anton Drobnič</docAuthor>
               <div type="div3">
                  <p>Komunisti v Sloveniji so se v okviru Komunistične partije Jugoslavije, ki je
                     bila podrejena svetovni komunistični zvezi Kominterni, na nasilno spremembo
                     politične in družbene ureditve in na prevzem oblasti s silo orožja prizadevno
                     pripravljali vse od konca prve svetovne vojne. Revolucijo so nekajkrat tudi
                     poskusili začeti, vendar so ostali brez uspeha. Seveda tedaj javno niso
                     govorili o revoluciji, ampak o boju za osvoboditev ljudstva, ki so ga po srbski
                     predlogi (ljudstvo = narod) imenovali narodnoosvobodilni boj, čeprav vojne in
                     sovražne okupacije še mnogo let ni bilo in tudi nihče ni vedel, da bo.
                     Narodnoosvobodilni boj je bilo torej takrat in kasneje samo drugo ime za
                     prikrito komunistično revolucijo, za razredno »odrešitev« ljudstva in ne boj
                     proti okupatorju. </p>
                  <p>Komunistična partija Slovenije je že leta 1938 izrazila namen, da bo v
                     pričakovani vojni sodelovala samo, če bo v njej imela priložnost za izvedbo
                     razredne revolucije. Iz lastnih izkušenj je namreč vedela, da v normalnih
                     razmerah v Sloveniji revolucije ni mogoče začeti. Po nemškem in italijanskem
                     napadu aprila 1941 so zato komunisti s propagando in sabotažami naredili vse za
                     notranjo destabilizacijo in razsulo v napadeni državi. To jim je uspelo in
                     zagotovilo večkratno korist: nastale so nenormalne razmere, ugodne za začetek
                     revolucije; prišlo je do okupacije, ki je nudila sprejemljiv okvir, izgovor in
                     krinko za oborožene akcije, rope in umore idejnih in političnih nasprotnikov;
                     komunisti so dobili možnost, da se dokopljejo do velikih količin orožja in
                     drugih potrebnih sredstev. </p>
                  <p>Po sovražni okupaciji, ki je bila za namene komunistov še posebno ugodna, ker
                     je bila Slovenija razdeljena kar na tri okupatorje, so se komunisti najprej
                     potuhnili, saj so tedaj glede na pogodbo o prijateljstvu in nenapadanju med
                     Hitlerjem in Stalinom bili v zavezništvu z okupatorji. Dokler Hitler tega
                     zavezništva ni prelomil, so s Protiimperialistično fronto nastopali predvsem
                     proti imperialistom, tj. proti zahodnim zaveznikom. Zbirali so orožje in svojo
                     organizacijo prilagodili novim razmeram. </p>
                  <p>Po nemškem napadu na Sovjetsko zvezo, 22. junija 1941, pa so komunisti svojo
                     Protiimperialistično fronto za javnost in videz preoblikovali v t. i.
                     Osvobodilno fronto, v katero so pritegnili zlasti politično in oblastno
                     nepotešene krščanske socialiste, levičarsko usmerjene kulturnike in Sokole, za
                     sebe pa so organizirali tajno propagandno in komunikacijsko tehniko, zlasti pa
                     tajno politično policijo in vojsko VOS – Varnostno obveščevalno službo. Ko
                     »sovjetski so junaki skupni boj oklicali«, kot so peli partizani, bi tudi
                     komunisti v Sloveniji s svojo Osvobodilno fronto po ukazu Stalina in Kominterne
                     morali začeti z omejenimi vojaškimi akcijami, zlasti z uničevanjem transportnih
                     poti in sredstev, v pomoč nepripravljeni in ogroženi sovjetski Rdeči armadi.
                     Revolucijo bi po tem ukazu morali odložiti na povojni čas, med vojno pa bi v
                     boju proti sovražniku morali sodelovati z demokratičnimi strankami in drugimi
                     silami odpora in si tako pridobiti vojaške zasluge in politični kapital za
                     uspešen nastop po vojni. </p>
                  <p>Tega ukaza iz Moskve so se držale vse komunistične partije v Evropi in so med
                     vojno pri odporu proti sovražniku sodelovale z drugimi odporniškimi skupinami,
                     zlasti pa med vojno in okupacijo nikjer niso odkrito in sistematično izvajali
                     revolucije, čeprav brez posameznih revolucionarnih poskusov in odklonov
                     komunisti niso mogli nikjer. V Sloveniji so komunisti in njihovi zavezniki,
                     zlasti najštevilnejši krščanski socialisti, razmišljali drugače. Na eni strani
                     so vedeli, da po vojni z demokratičnimi sredstvi ne bodo mogli priti do
                     oblasti, ki so jo na vsak način hoteli, za revolucijo pa bo prepozno. Na drugi
                     strani pa so bili zaradi slepe zaverovanosti v komunistično Rusijo prepričani,
                     da bo Rdeča armada v nekaj mesecih kot medved pohodila Nemčijo, da bo vojne
                     prehitro konec. Zato so se odločili za drugačno pot.</p>
                  <p>Že julija 1941 so komunistični partizani začeli streljati, vendar pod njihovimi
                     streli niso padali okupatorski vojaki, ampak neoboroženi Slovenci, njihovi
                     resnični ali le pričakovani idejni in politični nasprotniki. Osvobodilna fronta
                     pa je 16. septembra 1941 sprejela zloglasni Odlok o zaščiti naroda, s katerim
                     se komunisti niso samo javno in formalno odpovedali sodelovanju z 
                     <pb n="049"/>
                     drugimi
                     silami odpora in demokratičnimi strankami, ampak so se v nasprotju z ukazom iz
                     Moskve in odločitvami drugih komunističnih partij sami razglasili za edinega
                     nosilca narodovega odpora in pod smrtno kaznijo prepovedali vsak drug odpor, ki
                     ne bi bil pod njihovim poveljstvom in nadzorom. S tem so tudi formalno
                     uzakonili dejansko že prej začeto revolucijo v Sloveniji. Od tedaj sta bili v
                     Sloveniji samo dve možnosti: podvreči se komunistom in sodelovati pri njihovem
                     zločinskem nasilju ali pa veljati za »izdajalca«, ki bo sam žrtev nasilja in
                     usmrčen. Vzporedno z nacističnim in fašističnim totalitarizmom je zavladal še
                     absolutni komunistični terorizem. V medsebojnem učinkovanju in sodelovanju sta
                     družno ubijala slovenski narod in uničevala njegovo kulturo in premoženje. </p>
                  <figure>
                     <graphic url="slike_z_47/z_47_28.png"/>
                     <head>Domačija v snegu <name type="author">Simon Dan</name></head>
                  </figure>
                  <p>Jeseni in pozimi se je komunistično nasilje nad domačimi prebivalci stopnjevalo
                     in spomladi leta 1942 doseglo prvi revolucionarni vrhunec. Tedaj so se
                     partizani iz domov, kjer so bili čez zimo, spočiti vrnili v gozdove, bojna
                     sreča na vzhodni fronti pa se je začela obračati v korist Sovjetom, kar je
                     dajalo videz, da bo vojne konec pred novo zimo. Treba je bilo pohiteti in
                     Slovenijo na hitro očistiti nasprotnikov revolucije. K temu so izdatno pomagali
                     italijanski okupatorji, med katerimi so bili številni komunistični oficirji, ki
                     so spomladi svoje nesposobne ali namerno neučinkovite posadke umaknili v večja
                     mesta, deželo pa na milost in nemilost prepustili partizanom. Nastala so prva
                     »osvobojena« ozemlja na Notranjskem in Dolenjskem, hkrati pa tudi nešteta
                     partizanska morišča od Krimske jame na Notranjskem do Brezove rebri v Beli
                     krajini, v mestih pa je VOS morila Slovence kar po domovih in na ulicah.</p>
                  <p>Komunistična revolucija je zapela visoko pesem terorja, ropov, strašnega
                     mučenja in smrti. Razpnite čez ves svet vešala, naš bog so rop, požig, umor ...
                     je zavreščalo iz partizanskih vrst. Pobijali so vse, ki so jim bili ali za
                     katere so mislili, da jim bodo v napoto: duhovnike in župane, kmete in hlapce,
                     delavce in izobražence, moške in ženske, stare in mlade, tudi otroke in cele
                     družine. Nihče se jim ni uprl, domače oblasti ni bilo, okupator svoje varovalne
                     dolžnosti
                     <pb n="050"/>
                     do okupiranih prebivalcev ni izpolnil. Tako so v prvih 15 mesecih
                     okupacije partizani v t. i. Ljubljanski pokrajini sistematično in na grozovit
                     način umorili nad tisoč neoboroženih Slovencev, medtem ko je v tem času padlo
                     komaj nekaj deset okupatorskih vojakov, s katerimi so se samo slučajno zapletli
                     v resen spopad. Ljudstvo je obnemelo v strahu in bolečini. Komunisti so dosegli
                     svoj prvi cilj: Slovenci so pred njimi od strahu trepetali. </p>
                  <p>Poleti 1942 so Italijani svojo ofenzivo proti partizanom, ki so se razbežali in
                     jim ušli, spremenili v vojno proti slovenskemu narodu. Na svojem pohodu čez
                     Notranjsko, Dolenjsko in Belo krajino so požigali in razstreljevali slovenske
                     vasi, preganjali prebivalce, jih odvažali v internacijo in množično pobijali
                     talce. Zopet je v potokih tekla kri neoboroženih Slovencev, vojni zločini so se
                     kopičili iz dneva v dan. Cilj obeh totalitarizmov, ustrahovanje in uničenje
                     Slovencev, je bil vedno bliže. Iz silnega strahu in obupne stiske se je porodil
                     oborožen odpor proti revoluciji. Ogroženi prebivalci so od okupatorja zahtevali
                     orožje, da se bodo sami branili. Nastale so samoobrambne Vaške straže, ki so za
                     eno leto ustavile revolucionarno nasilje partizanov in s tem v veliki meri tudi
                     nasilje okupatorjev, ki so izgubili najbolj priročen izgovor zanj. </p>
                  <p>Letos je minilo 60 let od prvega vala revolucije v Sloveniji. Za njim je po
                     kapitulaciji Italije prišlo do novega vala nasilja, do državljanske vojne in
                     ustanovitve Slovenskega domobranstva, ki je za leto in pol zopet ustavilo
                     revolucijo, nato pa spomladi 1945 do krvave zmage komunizma, ki se je iztekla v
                     45 let trajajočo jugoslovansko boljševiško okupacijo s politično in gospodarsko
                     diktaturo, dokler se totalitarni sistem ni zrušil v samega sebe in smo Slovenci
                     leta 1991 z vojno izgnali zadnjega okupatorja in se narodno in državno
                     osamosvojili. </p>
                  <p>Po 60 letih od začetka komunistične revolucije in po 11 letih od njenega poraza
                     in osamosvojitve Slovenije, ki je po ustavi demokratična in pravna država, bi
                     morala biti revolucija, njeni nosilci in polstoletni vzdrževalci tudi pravno
                     obsojeni in odstranjeni iz javnega delovanja. Razen malega popravka
                     premoženjskih krivic in razveljavitve nekaterih krivičnih sodb se ni zgodilo
                     nič takega. Zlasti ni bil niti politično niti moralno in ne pravno nihče
                     obsojen za začetno nasilje v letu 1942, ki je bilo neposreden vzrok za vse
                     hudo, kar je Slovence kot posameznike in kot narod doletelo kasneje, zlasti
                     tudi za državljansko vojno in narodni razdor, ki je za slovenski narod poleg
                     mnogo tisoč pobitih vse do danes najbolj pogubna stvarnost. </p>
                  <p>Nasprotno, kljub razpadu komunističnega revolucionarnega sistema so komunisti
                     obdržali vse privilegije in skoraj vso oblast, zlasti pa vse vrhove oblasti. Še
                     naprej veljajo zakoni s komunističnim besednjakom in pojmi, ki državljane
                     delijo na prave in neprave, sodniki in uradniki še naprej odločajo v skladu s
                     komunističnim zapisom novejše zgodovine in zakone uporabljajo v skladu z
                     revolucionarno razlago. Še več, namesto jasne obsodbe prejšnje totalitarne
                     države, kakršne so bile zmožne vse druge nekdanje komunistične države, pri nas
                     nosilci in vzdrževalci revolucije in totalitarne države po 60 letih zahtevajo,
                     da se revolucionarno nasilje vključi v ustavo kot temelj slovenske
                     samostojnosti, kar bi ustavno opravičilo vse zločine in vse nasilje revolucije.
                     Temu se ni treba čuditi, saj takšno zahtevo podpirajo vladajoči oblastniki in
                     izrecno celo predsednik republike, ki je sam veliki vojak revolucije in
                     zamrznjeno togi komunist. </p>
                  <p>Po 60 letih so žrtve prvega revolucionarnega nasilja iz leta 1942 še vedno brez
                     časti in brez pravic. Tedanje zločinsko nasilje je povzdignjeno na državni
                     oltar, krivci in zagovorniki zločina so postavljeni za državne in narodove
                     svečenike. Slovenija je v svobodnem svetu edina država, ki niti formalno ni
                     pretrgala vezi in korenin s totalitarno preteklostjo in niti z besedami ni
                     obsodila temnih zločinov revolucije. Neštete partizanske zločince in zločine
                     tudi uradno še naprej pokriva z mitom narodnoosvobodilnega boja, žrtve in
                     nasprotniki medvojnega komunističnega terorja pa so v skladu z revolucionarnim
                     odlokom iz leta 1941 tudi v slovenski državi še vedno »narodni izdajalci« v
                     komunistični interpretaciji. Slovenski narodni razdor v vsej njegovi pogubnosti
                     s svojimi zakoni in oblastnimi ustanovami v vseh vejah oblasti protiustavno še
                     naprej vzdržuje tudi samostojna Republika Slovenija. </p>
               </div>
            </div>
            <div type="div2">
               <pb n="051"/>
               <head>Učitelj med socializmom in demokracijo </head>
               <docAuthor>Nada Matičič</docAuthor>
               <div type="div3">
                  <p>Dva zapisa Dušana Merca v Književnih listih septembra 2002 z naslovom Učitelj
                     kot intelektualec in njegov članek v Družini Nekaj vprašanj Alojzu Rebuli sta
                     me vzpodbudila za sledeče razmišljanje ob moji tridesetletni praksi profesorja
                     slovenskega jezika na strokovnih šolah. Pisatelj in učitelj D. Merc je povojno
                     dete. Torej ni mogel biti suženj ideološkega sistema. Samo nekaj primerov: </p>
                  <p>Če si se spopadel s Cankarjevimi Hlapci, če jih torej nisi obravnaval, kot je
                     zahteval Sistem, ampak po cankarjansko, si bil napaden: Izrabljaš Hlapce za
                     napad na naše družbeno življenje! Neka moja kolegica je slovesno izjavila, da
                     Hlapcev že ne bo razlagala, ker pisatelj preveč šimfa čez učitelje. V začetku
                     petdesetih let se je močno povečal napad na verne učitelje in učence, (Glej
                     Temna stran meseca – šolstvo!) Ob nedeljah so nekateri učenci dežurali pred
                     cerkvami in ovajali učitelje; učitelji pa so morali pisati karakteristike
                     učencev. Vsepovsod prevzgoja. Večerni politični tečaji za učitelje so se kar
                     vrstili. Če si se uprl in se jih nisi udeleževal, si moral s šole. Ob
                     Kocbekovem Strahu in pogumu je nastala kar politična histerija, kako učiteljem
                     vcepiti drugačnega Kocbeka, takega po meri političnega sistema. Če si kot
                     učitelj samo mimogrede omenil, da je bil Slomšek sodobnik Prešernov, si dobil
                     črno piko. Posebnost svoje vrste so bile tudi karakteristike učiteljev. Najbolj
                     so se odlikovali moralnopolitično neoporečni, z oceno zadovoljivo pa so se
                     morali sprijazniti vsi, ki so bolj ali manj učili po svoje, ki so si celo
                     predrznili kaj spregovoriti na primer o Balantiču. Ocene so seveda vplivale
                     tudi na plače. Prešernov Krst pri Savici je bil še posebno podvržen ideološkim
                     načelom. In zakaj so preganjali profesorja Slodnjaka? </p>
                  <p>Torej samo prgišče primerov, zaradi katerih smo se učitelji ničkolikokrat
                     počutili kot žalostni Kačurji. Vas spreletava srh? Strah? Ha, tudi nas je! </p>
                  <figure>
                     <graphic url="slike_z_47/z_47_29.png"/>
                     <head>Zima v soncu <name type="author">Simon Dan</name></head>
                  </figure>
                  <pb n="052"/>
                  <p>Večkrat smo učili po svoji nesocialistični metodi, zato je bila naša
                     moralnopolitična karakteristika na psu. Tako utesnjevanje v ozkem političnem
                     okviru je bilo v dolgoletnem procesu učiteljskega poklica vse prej kot psihična
                     sprostitev. Mnogokrat smo se morali ukloniti zahtevam od zgoraj s figo v žepu.
                     Rada sem učila. Zato. Sploh ni bila »ogromna večina slovenskih učiteljev, ki je
                     ohranila svoje človeško in tudi krščansko dostojanstvo ... tudi znotraj
                     komunističnega sistema«. Žal, jih je bilo malo, ki so se drznili kaj narediti
                     po svoje – ali so leteli ali so bili degradirani, kakorkoli že. Verjemite mi,
                     hudo jim je bilo, kadar so se morali ukloniti. Morala sem »hlapčevati« več kot
                     trideset let z občutkom, da pač ne živimo svobodno, da se moramo pretvarjati
                     pred učenci, jim ne moremo govoriti resnice, povsod so špiclji in prepovedane
                     čeri, predvsem v literaturi. Kritični odzivi med učenci in učitelji so bili
                     nični – v kolikor jih pač ni sprožila sama literarna tematika. Nenehno se
                     ponavljajočih socialističnih zgodb zaslužnih pesnikov in pisateljev pa smo
                     imeli že čez glavo dovolj. </p>
                  <p>Pravite: »Mar mislite, da učitelji in učiteljice slovenskega jezika niso
                     strokovno in svobodno učili slovenščino in privzgajali nam vsem ljubezen do
                     slovenstva?« S primeri, ki sem jih zgoraj navedla, pač nismo učili svobodno,
                     strokovnost je bila šele na drugem mestu. Veliko učiteljev je imelo rdeče
                     knjižice in »podarjeno« izobrazbo. Pripadnost Stranki je bila torej pomembnejša
                     od strokovnega znanja učiteljev. (Mar mislite, da je bilo v društvu pisateljev
                     kaj drugače? Ko sem bila sprejeta v članstvo, me je predsednik takoj povabil v
                     Partijo. Ker sem povabilo odklonila, nisem mogla nikoli nastopati na literarnih
                     prireditvah.)</p>
                  <p>Seveda ni le stroka, »ki edina zagotavlja prostor svobodi učenca«, kot poudarja
                     avtor članka Učitelj kot intelektualec, marveč in predvsem psihična
                     prizadevnost in razumevanje v odnosu učitelj-učenec, torej ljubezen do poklica.
                     Ali pa si samo učitelj, učitelj z napako. </p>
                  <p>Današnji učitelj (v demokraciji) si res težko predstavlja travme včerajšnjega,
                     torej učitelja, ki je lahko veliko vedel in znal učiti, ki je rad učil, a je
                     bil izigran in podrejen političnim načelom. Primerjave z današnjimi so skoroda
                     nemogoče. A zagovorniki prejšnjega režima nas še zmerom prepričujejo: Saj ste
                     vendar hodili v šole, na univerzo, tiskali so vam knjige, potovali ste v
                     tujino, se lahko seznanjali z umetnostjo in znanostjo. Res je, dobro smo se
                     oblačili in hranili, imeli smo plače in pokojnine, hodili na izlete in zabave,
                     v gledališča in na koncerte, v naravo, celo v cerkev. Oh! in ah! Celo zrak smo
                     lahko dihali, ki je bil kar hudo zasmrajen s politično ideologijo. In smo učili
                     in učili, upajoč na boljše čase. Na demokracijo. Da bomo svobodno zadihali.
                  </p>
               </div>
            </div>
            <div type="div2">
               <head>Najraje bi se preselila na Luno ali na Mars (nikakor pa ne v
                  Filadelfijo)</head>
               <docAuthor>Blaža Cedilnik</docAuthor>
               <div type="div3">
                  <p>Moji otroci so raztreseni po svetu. Dva sta v Ameriki, eden je v Angliji.
                     Seveda se bolj poredko obiskujemo. Še sreča, da imamo internet, da si lahko
                     dopisujemo in se pogovarjamo s pomočjo različnih možnosti, ki jih le-ta nudi.
                     Seveda naju kar naprej vabijo, naj večkrat prideva. Ampak to so kar potovanja
                     in če greš tako daleč, ne greš samo gledat na uro. Saj je luštno potovati.
                     Vidiš veliko zanimivih reči. Razgledaš se naokrog in nisi tako zaplankan, kot
                     če čepiš samo doma, čeprav je tam najlepše. Pa so prišli na idejo, da bi se
                     midva preselila v Ameriko, kjer je večina. Ni šans, sem rekla. Ja, potem pa na
                     kak otok na sredi oceana. Da bi imeli vsi približno enako daleč. Krasno, sem
                     rekla. Midva na nekem otoku sredi oceana. S krilci iz slame bi postajala v
                     pristanišču in ob prihodu vsake ladje ali pa aviona upala, da se bo prikazal
                     kakšen znanec. Ali najin otrok. Potem pa ga je naša veleumna vlada pihnila s
                     tistim avionom. Uau, sem rekla. To je tapravo! Kupite nama tegale sokola. Potem
                     bova na konju. Mož bo naredil tečaj za pilota, pa bova frčala sem in tja po
                     zemeljski krogli. Hodila bova k otrokom na kavo oziroma čaj, pa še različne
                     reči si bova lahko ogledala, ki so zdaj zelo oddaljene. Avstralijo, Novo
                     Zelandijo, Velikonočne otoke, Peru, itd. itd. Pa ni bilo nič iz tega. Seveda.
                     Če je bil za našo vlado nekoliko predrag, potem je najbrž za nas tudi. Pa tudi
                     na tisto šlamastiko z vladnim avionom smo že malo pozabili. Čeprav nama od časa
                     do časa otroci namignejo, kako bi bilo krasno, če bi bila kje blizu. Vse sorte
                     bi lahko počeli skupaj. Delali in se zabavali. Ampak midva sva tako navezana na
                     najino Slovenijo. Na malo ljubko mlado državo, o kateri smo sanjali, vsaj sama
                     sem sanjala o njej, odkar vem zase.</p>
                     <pb n="053"/>
                  <p>Ampak ves čas se dogajajo stvari, ob katerih si zaželim, da bi bila daleč
                     stran. Da ne bi videla vsega, kar se dogaja v tej mali ljubki mladi državi. </p>
                  <figure>
                     <graphic url="slike_z_47/z_47_30.png"/>
                     <head>Pozno sonce – dolge sence <name type="author">Mirko Kambič</name></head>
                  </figure>
                  <p>Torej, naša država je pravna država, ha. In socialna, ha, ha. Kaj se je
                     dogajalo z Elanom. Pravzaprav se še dogaja. To bo še zabava. Za tiste, ki so na
                     Luni ali na Marsu. Nam pa gre v želodec in jetra. In možgane. Da se ti zmeša.
                     Najprej smo ga z velikim dobičkom prodali Hrvatom, potem pa ga od njih vsega
                     zašuštranega kupili še z večjim dobičkom. Potem smo vanj vložili cel kup
                     denarja (našega, davkoplačevalskega), da se je pobral. Zdaj pa si je peščica
                     vodilnih (grem stavit, da so vsi po vrsti iz LDS), razdelila tako goro denarja,
                     da si je pošten človek niti slučajno ne predstavlja. Seveda so potem ustanovili
                     nekakšen sklad, iz katerega bodo štipendirali otroke Elanovih delavcev. Namesto
                     da bi dali delavcem solidne plače. Namesto da bi se vrnilo nekaj denarja, ki
                     smo ga vsi vtaknili v Elan. Poleg tega se še človek vpraša, če niso nekoliko
                     prilagodili izračunov. Če se to dogaja v Ameriki, zakaj se ne bi še pri nas.
                     Brez ciganke se tako nič ne ve.</p>
                  <p>Da ne govorimo o zdravniški aferi – ljudje so mesece, leta čakali na izvide o
                     svoji bolezni. So rekli, da bodo vse raziskali in če je kaj usodnega, bodo
                     ukrepali. Sicer so pa zdravniki kasta zase. Oni že imajo evropske plače,
                     odgovornosti pa ne. Brž najdejo razloge, ki jih kakšen pes na repu prinese, in
                     vse skupaj se hitro umiri. Saj raziskujejo. Bodo že povedali, ko bodo končali.
                     Ali pa tudi ne. Mi bomo medtem tako vse lepo pridno pozabili. In minister za
                     zdravje je prave barve, pa se ne bo kaj posebno groznega zgodilo. Vsaj njemu
                     ne. Morda kakšnemu zdravniku, ki se je komu od bogov malo zameril.</p>
                  <p>Trenutno je v ospredju mlečna afera, ki se vleče že pol leta, ko se je izvožena
                     mlečna roba vrnila, ker je vsebovala prepovedani antibiotik. Iz neznanega
                     razloga se je začelo ukrepati šele mnogo mesecev kasneje, zato pa s toliko več
                     pompa. Kar naenkrat smo izvedeli, da si s pitjem mleka pozdraviš še kakšno
                     bolezen ali tako nekako. Potem so začeli testirati vzorce in obenem uničevati
                     neizmerne količine mleka. Prva faza testiranja je potekala v domačih
                     laboratorijih, druga pa v referenčnih v tujini. 
                     <pb n="054"/>
                     Neverjetno je dejstvo, da so
                     domači laboratoriji odkrili celo kopico kmetov, ki naj bi krave krmili z
                     antibiotiki ali ga kako drugače dodajali mleku. Referenčni laboratorij v tujini
                     pa je ugotovil antibiotik le v nekaj primerih. Na nekaterih mlečnih progah,
                     kjer naj bi bil skupni vzorec kontaminiran, pa pri posameznih vzorcih
                     antibiotika sploh niso odkrili. Državna sekretarka je izjavila, da do tega
                     pride zato, ker imajo različni laboratoriji naprave z različno občutljivostjo,
                     kar pomeni, da zaznajo šele večje vsebnosti antibiotika. Tega pa nikakor ne
                     razumem. Namreč, da damo potrditi teste vzorcev mleka v tak laboratorij, kjer
                     antibiotik zaznajo šele, ko ga je toliko, da bi ubil vola. Sicer pa ne razumem
                     še marsičesa drugega. Kakšni profesionalni inšpektorji so to, da so se nič
                     kolikokrat zmotili, ko so jemali vzorce. Namesto posamičnih so vzeli skupinske.
                     In to ne enkrat. In tako se je vse skupaj še podaljšalo. Pa ne vem, če so kaj
                     ukrenili. Torej, inšpektorji so delali kikse, mleko je šlo še naprej na odpad –
                     pa nič? Seveda je bilo ob tem vse polno ugibanj, kako in od kod se je ta
                     antibiotik znašel v mleku. Med drugim tudi to, da naj bi na ta način sami
                     zmanjšali kvote mleka, ki naj bi jih zahtevali od Evropske zveze. Na vsak način
                     pa je smešno, da je ta afera izbruhnila tik pred volitvami. Da so malo oblatili
                     kmetijskega ministra in njegovo stranko, da ne bi počela kakšnih neumnosti v
                     trenutku, ko bo prišlo do menjave vlade. Da bodo vedeli, da so odvisni od
                     »božje milosti«.</p>
                  <p>Obenem potekajo priprave na vključitev v EU in NATO. Servilnost naših politikov
                     in pogajalcev mi gre grozno na jetra. Po moje, kot sem že rekla, bi morali več
                     postoriti doma, pa bi se vključili kot enakopraven partner. Ne pa, da bomo
                     nekakšni drugorazredni člani, ki bodo morali biti pridni in poslušati in
                     ubogati in skloniti glavo. Saj veste, da nisem proti. Ampak ne na vsak način in
                     za vsako ceno.</p>
                  <p>Krona vsega dogajanja pa so bile volitve. Drnovšek je seveda nastopal s
                     pozicije predsednika vlade. Sprva zelo arogantno, tako da se na nekaterih
                     soočenjih sploh ni pojavljal, češ da ima preveč pomembnega državniškega dela.
                     Seveda je tudi Kučan dodal svoje k njegovi kandidaturi. Ko je izjavil, da sta
                     državnika svetovnega formata po njegovem Bučar in Drnovšek, je bilo vsem jasno,
                     koga je treba voliti. Seveda so spet vsi upali, da jo bo zvozil v prvem krogu.
                     Vsaj »napovedi« so tako kazale. Spet je bila v prvem krogu velika gneča. Tega
                     smo že vajeni. Lepo je rekel Slivnik, da so nekateri kandidati, drugi so pa
                     statisti. Naloga statistov je predvsem, da napadajo resne kandidate, vse razen
                     maziljenca. Videli smo, kako so Arharja takoj sklatili, ker se je tako zelo
                     približal Drnovšku, da ga je resno ogrožal. Tista reč z njegovo plačo je bila
                     dobra pogruntavščina. In mediji so jo pograbili z obema rokama. Resda so se
                     kasneje potegnili nazaj, ampak škoda je bila že storjena. Potem pa se je začela
                     Drnovšku nevarno bližati Barbara Brezigar, ki ji pa niso imeli kaj dosti
                     očitati. Stokrat smo slišali za Depalo vas in vsakokrat je poskušala zadevo
                     razložiti, pa so jo vedno novinarji grobo prekinili, češ o tem imate različno
                     mnenje. Sicer ste pa najbrž sami opazili. Nobeden od medijev pa ni zares
                     napadel Drnovška, ker ni odstopil z mesta predsednika vlade tisti hip, ko se je
                     začela predvolilna kampanja. Kajti tako se je kar naprej pojavljal v medijih
                     kot predsednik vlade in nihče ni mogel reči, da so njemu kot predsedniškemu
                     kandidatu namenili več medijskega prostora kot drugim, lahko bi rekli, da celo
                     manj. </p>
                  <p>Bolj zanimiv je bil drugi krog. Takrat je Drnovšek ugotovil, da gre zares. Je
                     bilo pa očitno, da mu gre vse skupaj na živce, že sam drugi krog in dejstvo, da
                     mu ni zmaga vnaprej zagotovljena. Pa vendar je to dokaj dobro prikrival in smo
                     ga samo včasih za kratek hip zagledali kot človeka. Ko so ga npr. vprašali, kaj
                     bi storil, če bi ob njegovem obisku izobesili slovaško zastavo ali zaigrali
                     slovaško himno, je izjavil, da se njemu to še ni zgodilo, in s pravo kranjsko
                     privoščljivostjo je dodal, da se je Kučanu pa to že zgodilo. In za hip je
                     počila maska, ki jo nosi ves čas na obrazu in njegov smeh je bil pristen, ne pa
                     tak kot sicer, da so vsi opazili, da so mu naročili, naj se vedno, ko kaj pove,
                     nasmehne v kamero. </p>
                  <p>Pa še nekaj, da ne pozabim omeniti, Janez Stanovnik je dobil odlikovanje, ker
                     je, tako Kučan, dozorel čas za to, da so razmere v Sloveniji take. Za izjemne
                     zasluge pri ... , ker se je že od nekdaj zavzemal za samostojno Slovenijo.</p>
                  <p>Torej, sistem se nadaljuje – volk menja dlako, čudi ne. V prejšnjih časih je
                     bil nepogrešljiv spremljevalec vsakdana notranji sovražnik, zdaj pa isto vlogo
                     igrajo afere. Tako kot notranjega sovražnika ni bilo mogoče uničiti, tako se
                     nobena afera ne razčisti. Lepo počasi se je naveličamo, počasi tone v pozabo in
                     izbruhne nova. In naša oblast ima ogromno dela z odkrivanjem 
                     <pb n="055"/>
                     afer, kar kaže na
                     njeno izjemno profesionalnost in sposobnost.</p>
                  <p>Zdaj pa nas čaka menjava vlade. Glede na velikost koalicije bo šlo vse gladko
                     kot po maslu. Čeprav se je celo Bučarju zdelo potrebno, da izjavi, da gre
                     pogoltnost LDS čez vsako razumno mero in da gre naša demokracija k vragu,
                     namesto da bi se razvijala in poglabljala. Kajti zdaj bo absolutna oblast
                     popolna.</p>
                  <p>Jasno je bilo že od vsega začetka, da takšna koalicija (skoraj dvetretjinska
                     večina) pomeni konec demokratičnega procesa, ki se je kljub ostankom
                     preteklosti počasi a vztrajno razvijal. Jasno je, da je to voda na mlin LDS, ki
                     si je počasi nagrabila vse vzvode politične in finančne moči. Kot sem že
                     stokrat rekla in napisala, kriv ni samo tisti, ki krade, ampak tudi tisti, ki
                     drži žakelj. Tu mislim predvsem na Ljudsko stranko (ki se zdaj spet imenuje
                     tako – saj je bilo jasno, da bo vse tiste dodatke v zvezi s Krščansko
                     demokracijo iz pragmatičnih razlogov kmalu opustila in bodo počasi ali pa hitro
                     izginili), ki se že ves čas prodaja za male drobtinice z bogatinove mize. </p>
                  <p>Bolj zanimivo kot menjava vlade bo nasledstvo v LDS. Kot je rekel Miha Kovač in
                     še cela vrsta ljudi pred njim, imajo veliko krasnih in sposobnih ljudi. In
                     najbrž vsak od njih po tihem pričakuje, da bo prav on izbranec. In tu se zna
                     zaplesti. In utegne biti tako kot s tisto žabo, ki se je napihovala, ker je
                     hotela biti večja od slona, dokler se ni razpočila. Pobožno upam, da se bo tudi
                     z našo žabo zgodilo tako.</p>
                  <p>Pa še ena zabava se morda zgodi. Če se bo Drnovškova bolezen ponovila, bodo
                     izredne predsedniške volitve ali kako se že temu reče. Takrat bo Barbara
                     Brezigar še veliko bolj resna kandidatka. Ampak, kot sem že rekla, ni čisto v
                     redu. Druži se z napačnimi ljudmi. Bila je v Bajukovi vladi. Pa Depala vas.
                     Torej se bodo spet zbrali Kučanovi prijatelji in začeli akcijo »vredni smo
                     dobrega predsednika« in ljudje se bodo drenjali in podpisovali in Kučan se bo
                     uklonil ljudski volji. O tem smo dosti slišali in najbrž ne brez razloga.
                     Najbrž je to v načrtu. V katerem ni nič prepuščeno slučaju. Niti slučajno
                     ne.</p>
                  <p>Alenka Puhar piše o konferenci z naslovom Za odgovorno znanost, kjer citira
                     uvodničarja, zdravnika Marjana Kordaša, ki se je odločil za pozicijo distance
                     in nenehnega dvoma: »Distanco, v kateri ni ne sovraštva ne simpatije, temveč
                     izključno potreba po spoznanju resnice. In če res velja definicija, da je
                     intelektualec tisti, ki zna razlikovati, mar ni zanj nujno, da nenehno dvomi?
                     Dvom je namreč nujen zato, ker je intelektualec svoboden, da pa lahko
                     odgovornost gradi le, če o svojih dejanjih dvomi. Dvom, distanca in
                     razlikovanje so torej edina povratna informacija, prek katere lahko svoboden
                     človek razlikuje. Razlikuje tudi dobro od zla.« Prav iste besede bi lahko
                     uporabili »za odgovorno politiko«, kjer ne bi pomenilo levo lastnikov kapitala,
                     desno pa prizadevanja za resnico o preteklosti, sedanjosti in prihodnosti. V
                     »odgovorni politiki« ne bi Kučanove neformalne povezave obvladovale našega
                     političnega prostora. Dobro bi bilo pa že, če bi se vsi intelektualci ravnali
                     po omenjeni misli.</p>
                  <p>Žal pa so to le pobožne želje. Očitno se bo nadaljeval črni scenarij. Tako, da
                     bi si človek želel nekam daleč stran. Celo Luna je preblizu. Naslednji
                     prispevek bom poslala z Marsa. Od tam se mi bo vse skupaj zdelo najbrž veliko
                     bolj zabavno. </p>
               </div>
            </div>
            <div type="div2">
               <pb n="056"/>
               <head>Grobišče v Hrovači pri Ribnici</head>
               <docAuthor>Tine Velikonja </docAuthor>
               <div type="div3">
                  <head>Vandalsko dejanje </head>
                  <p>Ko smo letos 12. oktobra poromali na Kočevsko, smo se po maši pri Novi Štifti
                     najprej odpravili v Bavdle pri Grčaricah in k jamam pri Konfinu. Nikjer oznak
                     ali kažipotov. Morda je zaenkrat tako še najboljše. Jame so nedotaknjene,
                     »ohranjene v zatečenem stanju« in upamo, da nam bo uspelo pravočasno postaviti
                     spodobno znamenje, preden se jih bo lotil kak divjak in pustil ob njihovem
                     žrelu svoje prstne odtise. Gospa Lojzka je odmolila desetko rožnega venca,
                     prižgali smo nekaj sveč in se potešeni odpravili v Hrovačo. Tam pa nas je
                     čakalo presenečenje. Osupli smo zagledali na označeni in omejeni zelenici, na
                     kateri stoji spomenik posvečen žrtvam Jelendola in Bavdel, tri na novo izkopane
                     grobove. Ravno tam, kjer je bilo leta 1944 pokopanih 120 izmučenih trupel v
                     stotih krstah, ki so bile položene druga poleg druge v treh okrog petnajst
                     metrov dolgih jamah. Ko smo vpraševali, kdo je kriv, so nam povedali, da
                     skrbijo za pokopališče uslužbenci občinskega komunalnega podjetja v Ribnici ali
                     nekaj podobnega. Posredno so nam dali vedeti, da na tisti zelenici ni praktično
                     nič. Večino takratnih žrtev da so svojci odpeljali domov. Pričakujejo tudi, da
                     bomo pokazali razumevanje za stisko ribniške uprave, ki si sicer prizadeva za
                     razširitev pokopališča, vendar so »proceduralni postopki za pridobitev
                     dovoljenj dolgotrajni in zamudni«. V vmesnem obdobju ne vedo, kam bi pokopavali
                     umrle in se jim naša zelenica ponuja kot naročena. </p>
                  <p>Kar bomo povedali zdaj, je namenjeno tako njim kot vsej slovenski javnosti.
                     Vojaško pokopališče v Hrovači je poleg groba na Selu pri Ajdovcu edino
                     ohranjeno pokopališče vojakov in civilistov, ki so umrli v času državljanske
                     vojne na nekomunistični strani! Prihaja generacija ljudi, ki o preteklosti ne
                     ve nič in tudi noče vedeti, tistih nekaj usedlin, ki so ostale v glavi od šole,
                     pa je neurejenih in popačenih. Zato od naše mladine na lepem izvemo, da tudi na
                     kraju, kjer je pokopanih 120 mučenih in umorjenih Slovencev, ni nič. Preteklost
                     jih ne zanima, zrejo samo v prihodnost. Prav je, da jih spomnimo, kaj se je na
                     ribniškem koncu dogajalo v letih 1943 in 1944, ko morda njihove matere in
                     očetje sploh še niso bili še rojeni, njihovi dedki in babice, ki so vedeli za
                     resnico, pa molčali. </p>
               </div>
               <div type="div3">
                  <head>Bavdle (Bavdlje) pri Grčaricah</head>
                  <p>Kot je razvidno iz številnih knjig in publikacij, naj bi bilo v Bavdlah nad
                     Grčaricami 24. oktobra 1943 umorjenih 23 ujetnikov, ki so jih iz bližnjih
                     Grčaric prignali peš. To število omenjajo Slovensko domobranstvo (3, str. 4,
                     1944) in Črne bukve (str. 116). Povzel ga je tudi Ivo Žajdela v uvodu knjige
                     Ivana Lavriha (V primežu revolucije, str. 16, Družina, Ljubljana 2001). Ivan
                     Lavrih v omenjeni knjigi navaja manjše število, da je bilo namreč umorjenih
                     ujetnikov 21. Tretje število naj bi bilo po pisanju Janeza Kožarja nad 40
                     (Franc Ižanc, Odprti grobovi, str. 146–147). Ni namreč znano, koliko ujetnikov
                     so pripeljali iz Ribnice. Pri tem pričevalec omenja, da naj bi jih tudi takrat
                     pobili v Jelendolu, vendar je na fotografiji očitno, da ne gre za jesenski
                     prekop od tam, o njem kasneje, ampak za manjše število krst. Lavrih omenja, da
                     so iz kočevskih zaporov pripeljali v Grčarice zadnjih 18 preživelih in jih
                     zaprli v župnišče, tam pa je bilo več sob že natlačenih z ujetniki (str. 74).
                     Med njimi je bil tudi župnik iz Begunj pri Cerknici, Viktor Turk, ki so ga tja
                     pripeljali iz ribniškega zapora. Bil je med tistimi 64, ki so bili, kot piše
                     priča v Črnih bukvah (str. 120), iz Ribnice razpeljani »po brigadah«. </p>
                  <p>Osem vojakov kraljeve vojske, ki so padli med boji za Grčarice, nekateri so
                     bili ustreljeni kot ranjenci, je bilo pokopanih pri cerkvi v Grčaricah. Za
                     njihova imena vemo, ker so napisana v omenjeni 3. številki Slov. domobranstva.
                     Med žrtvami v grobu v Bavdlah, v dolinici 600 m nad Grčaricami, ki se odpira
                     proti vasi, so bili sledeči: p. Placid Grebenc, cistercijanec iz Stične, Viktor
                     Turk, župnik iz Begunj pri Cerknici, dr. Vinko Blaško, notarski pripravnik iz
                     Celja, Ernest Šijanec, aktivni kapetan, Boris Pertot, privatni uradnik iz
                     Celja, Ivan Greif - Starček iz Maribora, dr. Vinko Greif, zdravnik iz Maribora
                     in drugi. Omenjene našteva Ivan Lavrih v svoji knjigi, pri izkopu je bil namreč
                     zraven (str. 74) in umorjene tudi prepoznal. </p>
                  <figure>
                     <graphic url="slike_z_47/z_47_31.png"/>
                     <head>Izkop v Bavdlah nad Grčaricami 12. avgusta 1944</head>
                  </figure>
                  <p>Kot izvemo iz omenjene številke Slovenskega domobranstva, so padle ali
                     pomorjene iz Grčaric in pomorjene v Bavdlah pri Grčaricah prekopali 12.avgusta
                     1944. Lavrih sicer omenja, da naj bi se to zgodilo po nemški ofenzivi (ki je
                     bila zadnji teden oktobra 
                     <pb n="057"/>
                     in prvi teden novembra 1943), vendar je očitno, da se
                     je zmotil. Izkop, slovo v Ribnici in polaganje v grob so prikazani na
                     fotografijah, ki so bile ob tej priliki posnete. Med njimi je tudi tista na
                     trgu pred ribniško cerkvijo, kjer žrtvam govori poslovilni govor nadporočnik
                     Dušan Lenščak. Bil je poveljnik 115. čete v Ribnici, ki je skupaj z
                     nadporočnikom Ivanom (Janezom) Bohom, poveljnikom 25. čete, organiziral in
                     vodil oba prekopa, tako v Grčaricah in Bavdlah avgusta 1944, vodil pa je tudi
                     veliko odmevnejši prekop iz Jelendola konec oktobra 1944 (Odprti grobovi III,
                     str. 147). Pri vseh prekopih so sodelovali domobranci obeh ribniških posadnih
                     čet. </p>
                  <p>Več o tem sta nam povedala Viktor Verbič iz Logatca in Tone Gostiša iz Verda,
                     domobranca 115. čete. Obakrat sta bila zraven, tako v Grčaricah in Bavdlah 12.
                     avgusta kot v Jelendolu, oktobra 1944. Razporejena sta bila po zasedah, Verbič
                     nekaj sto metrov naprej od grobišča proti Konfinu oz. Glažuti, Gostiša pri
                     cerkvi v Nemški vasi. Za prvi prekop so se domobranci obeh čet odpravili na pot
                     že opolnoči. Verbičevo skupino, ki je bila prva, v njej je bilo okrog 20
                     vojakov, so partizani napadli že na mostu pri Goriči vasi, vendar so jih hitro
                     razgnali, nato pri Dolenji vasi in končno v Bavdlah. Tam so zaslišali neko
                     govorjenje in se potuhnili. Po cesti navzdol jim je prišla naproti skupina
                     desetih partizanov. Sploh niso vedeli, kaj se pripravlja, in so zavpili: »Stoj,
                     kdo gre!«. V tistem so domobranci užgali po njih. Eden od partizanov je obležal
                     mrtev, drugi so se razbežali. Kasneje popoldne, med prevozom proti Ribnici, so
                     partizani streljali visoko s hriba, vendar brez učinka, ker so bili predaleč. </p>
                  <p>Verbič podrobno opisuje, kakšne so bile razmere na grobiščih v Bavdlah in
                     Jelendolu. Obakrat so ga namreč okrog poldneva poklicali, da je prišel pomagat
                     nositi krste. Gostiša je bil, kot smo že omenili, ves čas v zasedi pri cerkvi v
                     Nemški vasi in ni grobov niti videl. V Bavdlah ni bilo treba nositi daleč, ker
                     je prav nad grobiščem cesta, ki pelje iz Grčaric v Glažuto in Jelenov žleb. Na
                     njej so že čakali z vozovi. V Jelendolu je bilo delo težje, saj je do ceste, ki
                     pelje z Grčaric v Rakitnico in naprej, nekaj sto metrov daleč. Verbič nam je
                     pomagal najti Bavdle. Nekaj deset metrov dolga dolinica 600 m od Grčaric.
                     Hišic, ki jih je zdaj videti s tega kraja, takrat ni bilo, tudi tako gostega
                     drevja ne. Bila je prava gmajna, po njej so prej gotovo pasli, a poleti 1944 so
                     bile Grčarice prazne. 
                     <pb n="058"/>
                     Vladala je tropska vročina. Smrad, ki se je širil na
                     kraju, ni bil za ljudi s slabimi živci. Vojaki so se menjavali, nekaterim je
                     popustilo vse in so jih poslali proč. Trupla so bila površno pokrita z listjem
                     in kamenjem, vsa v enem grobu in zelo spremenjena. Nekatera so bila na pol
                     gola, druge je obleka še toliko držala skupaj, da se jih je dalo zelo previdno
                     dvigniti in položiti v krsto. Nekaj trupel je šlo narazen, brž ko so se jih
                     dotaknili, zlasti noge in roke. Ves čas je bila zraven komisija zdravnikov in
                     pravnikov, ki je opravljala identifikacijo ter značilnosti popisala. No, v
                     Bavdlah je še vedno šlo in se je dalo vsaj približno ločiti posamezna trupla, v
                     Jelendolu pa so se zlepila med seboj, kot bi bila namazana s smolo. Vojaki so
                     pazili predvsem na to, da so v vsako krsto položili po eno lobanjo. Verbič se
                     števila ne spominja, ve pa, da je bilo voz osem do deset, na vsakega pa so
                     naložili šest do sedem krst. To kaže tudi fotografija s plakata, ki opisuje
                     dogodek. Na njej je videti kakih osem vpreg, na vsakem vozu pa vsaj pet krst.
                     Sprevod je ravno pripeljal do Dolenje vasi. Tam ga je pričakal in pozdravil
                     župnijski upravitelj v Dolenji vasi Stanislav Kapš. Spremljali so ga domačini,
                     ki so krste in vozove okrasili s cvetjem in zelenjem.</p>
                  <figure>
                     <graphic url="slike_z_47/z_47_32.png"/>
                     <head>Sprevod voz, naloženih s krstami izkopanih v Bavdlah in Grčaricah pred
                        Dolenjo vasjo pri Ribnici 12. avg. 1944</head>
                  </figure>
                  <p>Šele po žalni slovesnosti naslednjega dne v Ribnici, so nekaj krst odpeljali
                     drugam. Iz pisanja v Slovenskem domobranstvu (3, 3–4, 1944) je razvidno, da naj
                     bi odpeljali v Ljubljano samo krsto z župnikom Viktorjem Turkom. Pokopali so ga
                     na Žalah. Papež ga je razglasil za pričevalca za vero in begunjski farani
                     upajo, da je končno napočil čas, ko ga bomo po 60 letih izgnanstva smeli
                     slovesno pokopati na domačem pokopališču. Sicer kaže, da so tudi nekaj drugih
                     trupel odpeljali sorodniki, vendar samo tiste, ki so jih prepoznali pri izkopu
                     in njihove krste označili, teh pa ni bilo veliko. Šlo je namreč zvečine za
                     vojake kraljeve vojske, ki niso bili domačini. Vsi ti so pokopani v Hrovači.
                     Krste so razložili na trgu pri ribniški cerkvi, kjer so ostale čez noč.
                     Naslednjega dne, 13. avgusta popoldne, je bil slovesen pogreb, s katerega je
                     ohranjenih nekaj zelo nazornih fotografij. Tako žalni obred v Ribnici kot za
                     pokop v Hrovači. Dober meter od pokopališkega zidu v Hrovači so na zunanji
                     strani pravokotno na pokopališki zid na ribniški strani izkopali približno 15 m
                     dolg jarek, širok na dnu 2 m in globok slaba 2 m. Krste so položili eno poleg
                     druge v eni vrsti. Bilo naj bi jih okrog 30. Večina fotografij, s katerimi
                     razpolagamo, je ravno s tega pogreba: postanek sprevoda kmečkih voz,
                     natovorjenih s krstami pri Dolenji vasi, fotografija pred ribniško cerkvijo
                     (Ižanc, Odprti grobovi III, str. 147): izjema je fotografija s plakata
                     »Jelendol – 
                     <pb n="059"/>
                     zadnji opomin omahljivcem«, kjer so po našem na trgu razložene
                     krste žrtev iz Jelendola, saj jih je okrog 100. Pri grobu je jasno vidno, da
                     gre samo za eno jamo, dobro je videti zvonik cerkve v Hrovači in ljudi na
                     pokopališkem zidu; in če primerjamo položaj sedaj, je očitno, da na novo
                     pokopavajo prav na grobovih takratnih žrtev. </p>
                  <figure>
                     <graphic url="slike_z_47/z_47_33.png"/>
                     <head>Žalna slovesnost pri ribniški farni cerkvi pred pokopom v Hrovači</head>
                  </figure>
               </div>
               <div type="div3">
                  <head>Jelendol</head>
                  <p>V Jelendol so partizani vozili ujetnike iz ribniških zaporov s tovornjaki. Po
                     navedbi v Črnih bukvah naj bi bil prvi poboj 15. oktobra zvečer. Takrat so
                     odpeljali 38 ljudi, 13 od teh je naštetih po imenih. Glavni poboj naj bi bil
                     dan prej kot v Bavdlah, v noči med 22. in 23. oktobrom, ko je bilo odpeljanih
                     95 ljudi. Medtem ko se iz Grčaric in Bavdel ni rešil nihče, je iz Jelendola
                     uspelo pobegniti Slavku Zupančiču. O tem je napisal zgodbo: »Roke sem imel
                     zvezane na hrbtu. Prijela sta me dva komunista in me postavila pred jamo.
                     Sezula sta mi čevlje, slekla hlače, vzela kapo in očala. Zvezala sta mi noge,
                     eden me je držal za roko. Morilec je stal približno poldrugi meter od mene.
                     Privzdignil je lahki mitraljez in oddal dva strela. Po prvem sem še stal, drugi
                     pa me je zaradi zračnega pritiska vrgel ... «</p>
                  <p>Če torej seštejemo vse številke in upoštevamo najmanjše vrednosti 23 + 38 + 95,
                     naj bi bilo v Bavdlah in Jelendolu vsega skupaj pomorjenih najmanj 156 ljudi,
                     deset pa jih je padlo ali bilo ustreljenih v Grčaricah. Poveljnik Koprivica je
                     bil takoj po bojih v Grčaricah pokopan v Ribnici, truplo Vlada Žnidaršiča so
                     22. septembra 1943 odkopali; preostalih osem pa je bilo izkopanih 12. avgusta
                     1944 in skupaj z žrtvami iz Bavdel pokopanih v Hrovači. Sklepamo, da je bilo
                     odpeljanih in pokopanih drugod, predvsem v domačem kraju, okrog 45 žrtev, 120
                     preostalih pa zunaj pokopališkega zidu v Hrovači. </p>
                  <p>Tudi prekop 4. oktobra 1944 v Jelendolu so opravili domobranci 115. in 25. čete
                     iz Ribnice pod istim vodstvom. Nanj so se dobro pripravili, poskrbeli za prevoz
                     in stesali več kot sto krst. Žrtve so prevažali s tovornjaki. Na jelendolski
                     gmajni so bile tri jame, največ žrtev je bilo v srednji, ki je bila prava
                     kraška jama. Omenili smo že, da so bila trupla bolj razpadla kot v Bavdlah,
                     zlepljena z vlecljivo smolo oziroma lojem, telesni deli so se slabo držali
                     skupaj. V krste 
                     <pb n="060"/>
                     so jih polagali, kakor je pač naneslo. Predvsem so podobno kot
                     v Bavdlah pazili, da so v vsako krsto položili po eno lobanjo, kar pa vedno ni
                     šlo. Trupla je pregledovala komisija, v kateri so bili trije zdravniki in
                     pravnik. Krste so razložili na trgu okrog ribniške farne cerkve, kjer je bila
                     naslednjega dne slovesnost. </p>
                  <figure>
                     <graphic url="slike_z_47/z_47_34.png"/>
                     <head>Pogreb in pokop žrtev iz Grčaric in Bavdel v novo izkopano jamo zunaj
                        pokopališkega zidu v Hrovači 13. avgusta 1944</head>
                  </figure>
                  <p>Pogreb je bil popoldne. V Hrovači so nekaj metrov od prvega groba na kočevski
                     strani vzporedno z njim in pravokotno na pokopališki zid izkopali dve jami;
                     ocenjujemo, da vsaj 5 m narazen, dolgi 15 in globoki do 2 m, na dnu široki 2 m,
                     kolikor so bile pač dolge krste.V zahodno ležečo jamo so krste polagali drugo
                     poleg druge v eni vrsti, v vzhodno ležečo pa v dveh. Takrat so pokopali 77 krst
                     z 92 trupli, 27 krst pa so svojci odpeljali na domača pokopališča. </p>
                  <p>Vse tri skupinske grobove so označili, jih ogradili z žico, vsak grob je imel
                     črn lesen križ z imenom, precej pa je bilo tudi napisov »nepoznan«. Ob grobišču
                     so postavili lesen križ s trnovo krono. Bil je tako velik, da ga je bilo videti
                     po vsej ribniški dolini (Pepca Rus, Slovenec, Zakaj so nastali belogardisti?).
                  </p>
               </div>
               <div type="div3">
                  <head>Povojna usoda</head>
                  <p>Po vojni je bilo grobišče na podlagi znane odredbe Zorana Poliča, takratnega
                     notranjega ministra, zravnano z zemljo in so njive segale prav do pokopališkega
                     zidu. Verbič se spominja, kako je bilo leta 1960. Vračal se je iz Kočevja in
                     šel mimogrede na oglede. Nobenih sledi o grobišču, samo zorana njiva, zasajena
                     z grmičevjem, verjetno z ribezom. </p>
                  <p>Staro pokopališče so razširili kasneje. Pri tem so na prostoru, kjer so bile
                     pokopane žrtve iz Grčaric in Jelendola, pustili zelenico. Nikomur od domačinov
                     ni padlo niti na um nekaj takega, kar se dogaja sedaj, da bi namreč želel imeti
                     grob na prostoru, kjer je pokopanih 120 drugih. Po letu 1990 je želela občina
                     zasesti tudi ta prostor. Zato so se že dogovorili z Društvom za zamolčane žrtve
                     (Franc Perme) in društvom Grčarice (inž. Davorin Žitnik), da bi tam postavili
                     <pb n="061"/>
                     mavzolej, izkopali oz. izpraznili vse tri grobove in kosti spravili v njegovo
                     kostnico. Omenjeni mavzolej je bil nato v spremenjeni obliki postavljen v
                     jeseni 2000 pri jami pod Krenom v Kočevskem Rogu. Dogovarjali so se, da bi vse
                     plačala občina, s tem pa pridobila dragoceni prostor za grobove. Zadnji hip smo
                     za nenavadni dogovor izvedeli pri Novi Slovenski zavezi. Kje si namreč videl še
                     kaj takega, da bi v Evropi vojake in civiliste, žrtve vojnega nasilja, ki so
                     bili prekopani in pokopani na pokopališču, ponovno prekopali in spravili v
                     kostnico! Saj nismo v Argentini! V uvodu sem napisal, da sta ohranjena samo dva
                     medvojna grobova padlih in pomorjenih vojakov in civilistov na
                     protikomunistični strani: grob 39 vaških stražarjev na Selih pri Ajdovcu, ki so
                     padli ali bili pomorjeni ob napadu na Ajdovec 11. in 12. decembra 1942, ter 120
                     pomorjenih vaških stražarjev, vojakov kraljeve vojske in civilistov, ki so
                     pokopani v Hrovači. Kako so uničevali take grobove drugje, bi za zgled naštel
                     štiri: pokopališče na Orlovem vrhu na Ljubljanskem Gradu, kjer je bilo
                     pokopanih najmanj 140 padlih domobrancev; Suhor, kjer stoji na manjšem
                     neoznačenem grobu železni križ, tam pa naj bi bilo pokopanih najmanj 21 padlih
                     pri obrambi vasi; Grahovo, kjer je na množičnem grobu 30 umrlih 23. in 24.
                     novembra 1943 ostalo samo še toliko prostora, da so uredili grob Balantiču; za
                     druge z napisa ne izveš, da so tudi tam pokopani, in Črni Vrh nad Idrijo, kjer
                     je množični grob 46 pokopanih ob napadu na postojanko 1. septembra 1944
                     izginil, na njem pa so grobovi drugih.</p>
                  <p>Spomladi leta 1993 smo se dogovarjali s takratnim županom, g. Mihelčičem.
                     Hrovačo smo rešili s kompromisom. Nobenih izkopov in kostnic! Pristali smo na
                     to, da zelenico zmanjšamo na slabo polovico, občina naj jo spodobno uredi,
                     postavi spomenik in za vse skupaj skrbi. Kaže, da nismo podpisovali nobenih
                     pogodb ali dogovorov, saj smo verjeli na besedo. Prepričani smo bili, da gre že
                     tako za vojaško oz. vojno pokopališče, ki je zaščiteno in ga je treba
                     vzdrževati v zatečenem stanju, dokler ne bo sprejet zakon o vojnih grobiščih.
                     Vsaka skupina je napisala svoj tekst (Skupina Grčarice, Nova Slovenska zaveza,
                     Društvo zamolčanih grobov). V jeseni, 7. novembra 1993, je bil spomenik
                     slovesno blagoslovljen in zelenica urejena. </p>
                  <figure>
                     <graphic url="slike_z_47/z_47_35.png"/>
                     <head>Sedanje razmere na pokopališču v Hrovači, posneto iz istega mesta</head>
                  </figure>
                  <p>Spomeniku žrtev iz Grčaric in Jelendola se je leta 1995 pridružil še spomenik
                     oz. farna spominska plošča umrlih na protikomunistični 
                     <pb n="062"/>
                     strani iz Ribnice. Vse
                     je bilo videti v redu, videlo se je, da za zelenico nekdo skrbi, vse skupaj je
                     bilo ovito v grmičevje in ciprese. Letos pa smo opazili, da so rast odstranili,
                     popolnoma nepripravljene pa nas je zadelo kot strela z jasnega, ko smo na naši
                     že tako in tako skrčeni zelenici zagledali nove grobove. </p>
               </div>
               <div type="div3">
                  <head>Kar je preveč, je preveč!</head>
                  <p>Izvršilni odbor NSZ je zato sklenil, da bo prevzel skrb za Hrovačo, dokler ne
                     bo sprejet zakon o vojnih grobiščih. Na njegovi osnovi bo lokalna skupnost
                     obvezana skrbeti za vojaške grobove in grobove žrtev vojnega nasilja. Po tistem
                     ji bo stroške za vzdrževanje povrnila država. Že za drugo leto je v državnem
                     proračunu za taka dela določenih 200 milijonov SIT! Uredili bomo zelenico, z
                     nizkim grmovjem jasno označili, kje je meja. Trije nedavno nastali grobovi na
                     območju zelenice morajo biti v nivoju, rob grobov visok največ 10 cm, na njih
                     nobenega peska, samo trava, podobno kot drugod na zelenici, plošča s podatki o
                     mrtvem pa položena na zelenico. Novih pokopov na tem prostoru ne sme biti več,
                     tudi ne pokopov v treh že obstoječih grobovih. Če pazljivo pogledate staro
                     fotografijo ob pogrebu 12. avgusta 1944 in pravkar posneto, po legi cerkvenega
                     zvonika v Hrovači in falange prisotnih na pogrebu, ki stojijo na pokopališkem
                     zidu, je očitno, da na novo pokopavajo na starih grobovih. Tiho so, čeprav ni
                     nobenega dvoma, da pri kopanju grobov razkopavajo in mečejo neznano kam
                     izmučene kosti! </p>
                  <p>Če meje niso določene, je nered. Občinske ekipe se namreč menjavajo, pojavljajo
                     se novi ljudje, ki o starih zadevah nimajo pojma. Zato je treba tak prostor
                     enkrat za vselej zaščititi z odlokom. Ker je zdaj jasno, da je na prostoru,
                     kjer teče ob zidu slabo shojena in malo uporabljana pot, že rob grobišča, jo
                     bomo skušali vključiti v celotni kompleks, prav tako tudi pokopališki zid. Nanj
                     bi pritrdili plošče z imeni žrtev, ki so tu pokopane. Nekaj podobnega, kot je
                     napravljeno na istem pokopališču za padle borce in žrtve okupatorjevega
                     nasilja. Do imen za naše plošče ne bo tako težko priti. Vseh pomorjenih v
                     jeseni leta 1943 je bilo na kočevskem, ribniškem in velikolaškem področju okrog
                     460. Morišča in število žrtev našteva Žajdela v uvodu Lavrihove knjige (str.
                     15–17). Pomorjenih je bilo 24 na Velikem Osolniku (+ 9 padlih v boju), 28
                     ranjencev na Turjaku, 11 in 51 v Velikih Laščah, 116 v Mozlju, 40 v Mačkovcu,
                     40 na Travni gori, 10 jih je padlo ali bilo pomorjenih v Grčaricah in končno 21
                     ali 23 v Bavdlah, nekaj nad 130 pa v Jelendolu. Zvečine njihova imena poznamo. </p>
                  <p>Za ureditev groba 120 žrtev bo treba kar nekaj dela. Ravno pravi čas bo leto
                     2003, ko bo 60. obletnica padca Turjaka in omenjenih pobojev: v nedeljo 14. ali
                     21. septembra dopoldne slovesnost na Turjaku, popoldne pa blagoslovitev na novo
                     urejenega vojnega in vojaškega grobišča v Hrovači. </p>
                  <p>Ali bomo zmogli?</p>
               </div>
            </div>
            <div type="div2" subtype="poem">
               <head>Božični zvonovi</head>
               <p>Katarina Fistrovič</p>
               <div type="div3">
                  <lg>
                     <l>Tako svetlo, svetlo zvoni ...</l>
                     <l>In beli sneg</l>
                     <l>nam čisti duše.</l>
                     <l>Zeleni mah</l>
                     <l>je kot preproga stkan,</l>
                     <l>da je korak mehkejši.</l>
                     <l>Glej – v cerkvi</l>
                     <l>množica ljudi</l>
                     <l>in v srcih</l>
                     <l>tisoče luči.</l>
                  </lg>
                  <lg>
                     <l>O dete božje,</l>
                     <l>ogrej nocoj</l>
                     <l>domove naše!</l>
                     <l>Naj svet</l>
                     <l>po tej skrivnostni noči</l>
                     <l>ves čist se prebudi.</l>
                     <l>Tako svetlo, svetlo zvoni.</l>
                     <l>Podajmo tople si dlani ...</l>
                  </lg>
               </div>
            </div>
         </div>
         <div type="div1">
            <pb n="063"/>
            <head>Teharje 2002 </head>
            <div type="div2">
               <head>Teharske refleksije </head>
               <docAuthor>Justin Stanovnik </docAuthor>
               <div type="div3">
                  <p>Teharska nedelja, 6. oktober 2002 </p>
                  <p>Letos sem na prostoru teharske spominske slovesnosti že zelo zgodaj – nekaj po
                     sedmih. Ko se razgledam, opazim, da sem prvi. Se pravi, prvi od obiskovalcev;
                     ljudje, ki postavljajo šotor za mašo, ki napeljujejo kable za ozvočenje, ki
                     pritrjujejo zastave na drogove – izkaže se, da so to župnikovi sodelavci,
                     zvečine študentje, pa tudi ljudje iz soseske – so seveda že na delu. Prihajajo
                     tudi prvi gasilci, da pripravijo celotni prostor za tolikšen sprejem. Pozdravim
                     se s tistimi, ki jih poznam iz prejšnjih let, in se – ker imam očitno še čas –
                     odpravim naprej gor do spomenika. </p>
                  <p>Takoj se vidi, da so ga za letošnjo slovesnost nekoliko pripravili: poti
                     naokoli so nanovo posute, stene prebarvane, marmor umit, v kripti pod oltarjem
                     opazim sarkofag, ki ga doslej ni bilo. Stojim ob spomeniku in se ozrem kvišku:
                     visoka zgradba se končuje z valovitim, vijugastim obronkom, ki lahko res, kakor
                     pravijo, ponazarja črko omega. Omega je zadnja črka grškega alfabeta – tu res
                     ne morem reči abecede – in je v krščanski kulturi že od nekdaj znamenje za
                     konec. Tako znamenje je za kraj, kakor so Teharje, vsekakor primerno. Tu namreč
                     ne moremo biti, ne da bi razmišljali o koncu. </p>
                  <p>Tisti, ki so v zadnjih majskih in prvih junijskih dneh leta 1945 prišli sem, so
                     zvečine stopili naravnost v smrt. Čisto naravnost seveda ne, vmes je bilo še
                     nekaj kilometrov na razmajanih kamionih in nekaj minut po travnatem kolovozu
                     ali po razdrapani gozdni poti. Potem pa so stopili skozi vrata omega v večnost.
                     V večnost! Kaj pa je to, večnost? Spomnim se starega Boethiusa: interminatae
                     vitae tota simul atque perfecta possessio – brezkrajnega življenja vsa in
                     hkratna in popolna posest. Pred mano se izriše groteskna podoba: osmero
                     odsluženih džemsov, trije ovinki kolovoza, jama ali jašek ali brezno – in
                     večnost. Kakšno nesorazmerje! Toda, ustavim misel, ko so bili še na tej strani,
                     ali ni bilo na njih ničesar, kar bi bilo podobno temu, kar jih je čakalo na
                     oni! Bilo je. Bila je tišina. Ko so jih vezali, so bili tiho; ko so jih suvali
                     na kamione, so bili tiho, tako tiho, da tudi tam, prav na zadnjem koncu, ni
                     moglo biti drugače. Tišina je bila od vsega, kar je bilo na njih, najbolj
                     vidna. Povezovala jih je s tem, kar jih je čakalo na oni strani. Njihova telesa
                     je izžigala žeja, iz ran jim je odtekala kri, bili so zvezani z žico, vsak sam
                     in drug z drugim, a vendar: zakaj niso zajeli moči tam, kjer bi rekli, da je ni
                     bilo več, ko ne bi vedeli, da so bili mladi »v srcu vsega življenja«. Zakaj
                     niso kričali in vpili? Zakaj so šli tako tiho »v to dobro noč«? Ali jim je
                     pradavna kultura, v katero so bili rojeni, ukazovala molčati? Ali so na tistem
                     robu zavesti, ki jim je še ostala, ali so tam vedeli, za kaj gre? Ali pa jim je
                     bila preprosto dana milost, da so v tišini odhajali v svojo slavo?</p>
                  <figure>
                     <graphic url="slike_z_47/z_47_36.png"/>
                     <head>Teharje 2002</head>
                  </figure>
                  <p>Spomenik stoji toliko višje, da se od njega lepo vidi prostor, kjer je bilo
                     nekoč taborišče. Za trenutek se prepustim poizkusu, da bi se prestavil nazaj in
                     se v njem zagledal. Zaprem oči, poizkusim, a se ne najdem. Na strmem loku časa
                     mi spomin omaga in omahne. A ne brez posledic. Sedaj so tu 
                     <pb n="064"/>
                     vprašanja. Kako ste
                     vi, ki vam takrat ni bilo ukazano iti skozi točko omega, kako ste preživeli
                     čas, ki vam je bil podarjen? Ali ste vedeli, da ni samo vaš, ampak tudi od
                     tistih, ki so ostali tukaj? Ali ste bili zvesti? Ali ste vedeli, da vam je bilo
                     dano razpolagati z nečim, s čimer lahko ne bi mogli? Ali ste vedeli, da tisti,
                     ki je tako obdarjen, ni več prost? Ali ste vedeli, da ste zavezani – da je nad
                     vami neka zaveza? Pred sedeminpetdesetimi leti nisem nikoli pomislil, da bom
                     moral nekoč odgovarjati na ta stroga vprašanja. Ko bi bil vedel, bi se bil bolj
                     zbrano pripravljal na govor, ki mi ga je v sedanjem času govoriti. Zvesto bi
                     zbiral in shranjeval besede, da bi jih sedaj mogel postaviti tja, kjer je nekoč
                     stal veliki molk odhajajočih. </p>
                  <p>Prostor pod nami ni več tako prazen, kot je bil malo prej. Prihajajo prvi
                     obiskovalci in se razgledujejo, kje bi se kazalo ustaviti. Nad prostorom še
                     leži megla, ki me je sprejela, ko sem se začel spuščati s Trojan v Savinjsko
                     dolino. Kot tu, tudi tam ni bila ravno gosta, tako da sem lahko hitro in varno
                     vozil. Predvsem pa je bila take barve, da je obetala, da se bo kmalu dvignila.
                     Ko sem šel iz Ljubljane, še v mraku, se mi je zazdelo, da imam na vetrobranskem
                     steklu posamezne kaplje dežja. Že sem pomislil, da bo tudi teharska nedelja,
                     tako kakor je bila nedelja v Kočevskem rogu, deževna. Potem pa sem na vzhodu
                     zagledal tanko, svetlo črto, ki se je počasi, a vztrajno večala; megla in
                     oblaki so se pred njo umikali in od vzhoda se je svet napolnjeval s svetlobo.
                     Ni bilo tako, da bi lahko s Cankarjem rekel: »In rodilo se je preslavno jutro.«
                     Zarja je bila bolj vsakdanja, skoraj bi rekel, delavniška. A z gotovostjo je
                     napovedovala jasen in veder dan. </p>
                  <p>Posebnost letošnje teharske spominske slovesnosti je bila tudi ta, da je prišlo
                     več ljudi kot drugekrati. Mogoče za petino ali četrtino več. Ko že ni kazalo
                     najbolje, se je prostor pred oltarjem zadnje pol ure pred mašo začel pospešeno
                     polniti, tako da je nazadnje tam stalo od tri tisoč do štiri tisoč ljudi. Prav
                     toliko kot ljudi je tam bilo tudi spominov, na sebi doživetih ali od drugih
                     pripovedovanih. Tako da je množica pred teharskim križem poleg svoje zunanje
                     podobe, ki jo je bilo mogoče videti, imela še svojo notranjo, ki je ni bilo
                     videti od zunaj, ampak jo je bilo treba odkriti. Do kraja bi jo odkril tisti,
                     ki bi poznal vse zgodbe, ki so jih ljudje prinesli s seboj, in jih razvrstil v
                     skupine tako, kakor katera naravno h kateri spada. Tako bi se pred njim iz
                     mnogih delov sestavila velika slika, ki bi na tisoč načinov govorila o eni sami
                     stvari. </p>
                  <p>Kakor že tolikokrat doslej začutim veliko nemoč. Ali naj se vdam? Nekoliko mi
                     za začetek pomaga druga posebnost letošnje teharske slovesnosti. Ne samo, da je
                     prišlo več ljudi, ampak so tisti, ki so prišli, bili tam na poseben način. To
                     ni bilo samo moje opažanje (in zato varljivo), ampak neizzvano mnenje mnogih.
                     Tudi ni dejstva, da je množica duhovno navzoča, mogoče ponarediti. Ta
                     navzočnost je ali pa je ni. In na Teharjah je bila letos izkazana na način, ki
                     ga ni bilo mogoče ne videti: v tem, kako so ljudje prihajali in kako so tam,
                     kjer so obstali, tudi stali do konca, dokler ni bila izrečena zadnja beseda; v
                     tem, kako so poslušali ne samo obredne besede, ampak tudi škofovo homilijo in
                     govore med spominskim delom po maši: poslušali so tako, kakor poslušajo tisti,
                     ki želijo razumeti. Ljudje, ki so bili letos na Teharjah, so prišli zato, da bi
                     bili potolaženi – potolaženi s tem, da bi razumeli. Tako tudi duhovna podoba
                     teharskega spominskega zbora ni bila v celoti skrita. </p>
                  <p>Toda jaz sem hotel priti tudi do druge, do tiste, ki jo sestavljajo spomini,
                     izkušnje, zgodovina. V pičlih dveh urah! Ali ni to malo preambiciozno? A vseeno
                     poizkusim. Najprej so me zanimali motivi, zakaj ljudje prihajajo. </p>
                  <p>»Ne, nikogar nimam tukaj,« pravi gospa iz Gorenje vasi. »Jaz prihajam zato, ker
                     vem, kakšni ljudje so bili tukaj. Jaz prihajam zaradi ljudi, veste, zaradi
                     ljudi!« Ne pravi »ljudi«, ampak narečno »ledi«, kar njenim besedam daje posebno
                     resničnost. Začutim, da sem slišal nekaj, kar je bilo v nekom velikokrat
                     pretehtano in premišljeno. Nekateri pa prihajajo iz čisto določenih spominov.
                     Človek s Krke na Dolenjskem se je kot železničar šestnajst let vozil iz
                     Ljubljane v Maribor in nazaj in se vsakič, ko se je peljal mimo Teharij, oziral
                     v smer, kjer je mislil, da morajo biti. Za Teharje je vedel skoraj od začetka.
                     Zanje mu je že prvi teden junija povedal Janez Ozimek, ki je pobegnil s
                     Hrastniškega hriba. »Saj je vedel, da sem zanesljiv človek.« V tistih dveh
                     mesecih, ki jih je Janez preživel v bližini doma, da bi prišel nekoliko k sebi,
                     sta se nekajkrat dobila v gozdu. V tistih razgovorih je marsikaj zvedel o tem
                     kraju. Spomin na to ga vsako leto pripelje sem. </p>
                  <p>Kristina iz Smrečja pri Svetih Treh Kraljih prihaja z možem in tremi otroki sem
                     deloma zaradi očeta, ki je kot mladoletni 
                     <pb n="065"/>
                     domobranec tu preživel nekaj mesecev.
                     A bi mogoče prihajala tudi brez te vezi. Zdi se, da jima z možem ni tuj globlji
                     ali širši pomen Teharij: čutita, da se je tu dogajalo nekaj pomembnega,
                     človeško in zgodovinsko. Nekaj, kar ima vzročno zvezo s sedanjostjo. Odhajam z
                     občutkom, da sta mi sporočila nekaj pomembnega: da mora človek stati v
                     zgodovini. </p>
                  <figure>
                     <graphic url="slike_z_47/z_47_37.png"/>
                     <head>Teharje 2002 – Govori škof dr. Anton Stres</head>
                  </figure>
                  <p>Nekatera srečanja so kratka, spregovorimo le besedo ali dve, nekatera pa
                     prerastejo v zgodbo, ki nakazuje širše razsežnosti. Takšna je zgodba gospe
                     Marije, ki sedaj živi v Ljubljani, doma pa je iz Sodražice na Dolenjskem. Tam
                     je bil njen oče med vojno župan. Na Velikem Osolniku je jeseni 1943 padel eden
                     njenih bratov, sama pa je med vojno hodila v Ljubljani v šolo. Ko je 5. maja
                     1945 zvedela, da se Dolenjci zbirajo na Prulah, da bi skupaj šli na Koroško, je
                     šla pogledat, če tam ni tudi kdo od domačih. Hodila je med tistimi vozmi, med
                     konji in voli, in spraševala ljudi o očetu, katerega je predvsem pričakovala, a
                     ga ni bilo. Prepričana, da ga bo našla na Koroškem, je sedla na voz, na katerem
                     je že bila njena domača prijateljica, hčerka poročnika Ivana Skvarče,
                     domobranskega komandanta pri Svetem Gregorju. Na Koroškem o očetu ni bilo ne
                     duha ne sluha – pozneje je zvedela, da se je medtem doma skrival – zato je
                     ostala kar pri Skvarči v vojaškem taborišču. Z njim se je tudi vrnila in v
                     začetku junija prišla v Teharje, kjer so jo dodelili v žensko barako. »Ali se
                     spomnite tega gorja? Ali se spomnite Slovenj Gradca? Ali se spomnite Celja?«
                     Mene pa najbolj zanima, če kaj ve, kako so odvažali ženske iz taborišča na
                     morišče na Hrastniškem hribu. Spomni se drugega odbiranja, ko jih niso zajeli
                     na slepo. Takrat so jih klicali, najprej v baraki, potem pa še enkrat pred
                     kamionom. To drugo klicanje jo je rešilo. Izkazalo se je namreč, da sta bili v
                     Teharjah dve dekleti z istim priimkom in imenom. Po informacijah, ki so jih
                     partizani medtem dobili s terena, se je izkazalo, da hočejo ono drugo in ne
                     njo. Tako je ostala. Dobro se tudi spominja bolniške sestre Lojze Frančič,
                     poznejše zdravnice Lojzke Berdenove iz Šentjerneja, ki je zaradi zrelosti in
                     samozavesti postala središče njene teharske druščine. Le tako je sploh bilo
                     mogoče preživeti. Na poti domov se je spretno izmikala nevarnim srečanjem z
                     Ozno. Ko pa je v Ribnici izstopila, so jo prijeli in za štirinajst dni zaprli.
                     Ali je doma našla očeta, mi v gneči, ki se je medtem naredila okoli naju, ni
                     bilo več mogoče izvedeti. </p>
                  <p>Cela povest bi lahko nastala iz zgodbe, ki jo pove gospa Breda iz Maribora. Tu
                     je bil junija 1945 nekaj časa tudi njen oče Rudolf Tršinar. Z mamo sta to
                     vedeli, zato sta prišli iz Ljubljane, da bi, če je mogoče, z njim vzpostavili
                     stik. Kako pa sta zvedeli, da je tukaj? Očeta so kot bolničarja v domobranski
                     saniteti mnogi ljudje poznali. Neki mladoletni domobranec je, potem ko so ga
                     izpustili, Tršinarjevim povedal, da ga je videl. Tako sta ga z mamo šli iskat.
                     Zvedeli sta za taborišče in nazadnje prišli v Bukovžlak. Prespali sta pri nekih
                     ljudeh v vasi – »Je že Bog tako dal. Čisto tuji ljudje so naju vzeli.« Izkazalo
                     se je, da je bila gospa, pri kateri sta prenočili, kuharica v taborišču.
                     Obljubila jima je, da ju bo skušala spraviti noter. Drugi dan je gospa prijela
                     enajstletno Bredo za roko – mati se je medtem skrila za neko drevo – in skušala
                     tudi za deklico izboriti vstop v lager. »Bog ve, kaj bi bilo, če bi ji uspelo.
                     Mogoče se sedajle midva ne bi pogovarjala.« Z mamo sva se vrnili v Ljubljano in
                     čez deset let po neki gospe, ki ga je tu sama videla, dobili končno potrdilo,
                     da je res bil v Teharjah. Odpeljali naj bi ga bili konec junija, morda v 
                     <pb n="066"/>
                     noči
                     na 29. junij, ko jih je največ odšlo. Datum se z mojim poznavanjem stvari
                     nikakor ne sklada, a naj bo zapisano, kakor je gospa Breda povedala oziroma
                     slišala. Potem se ozre naokoli. »Kako je tu vse drugače! Nekoč so tod okoli
                     bili samo gozdovi. Ko sem prvič leta 1990 prišla sem, sem rekla, saj to ni to.«
                     Rad ji pritrdim. Tudi jaz se spominjam borovih gozdov, tako da cerkve pri Sv.
                     Ani nad nami sploh nismo videli. Samo zvonjenje je prihajalo dol do nas – iz
                     nekega povsem drugega sveta. </p>
                  <figure>
                     <graphic url="slike_z_47/z_47_38.png"/>
                     <head>Teharje 2002 – Govori tajnik NSZ Stane Štrbenk</head>
                  </figure>
                  <p>Posebnost nekaterih obiskovalcev je v tem, da jih na Teharje ne veže samo ena
                     vez, ampak več. Tak je gospod Anton iz Logatca, pravzaprav iz Rovt. Njegovih
                     vezi je osem: brat Jože, bratranca Vavken in pet stricev – pet bratov Gantar iz
                     Petkovca. Anton je ravno toliko star, da ga dogodki niso zajeli, a jih je
                     napeto spremljal in se jih natanko spominja. Spominja se ljudi iz svojega
                     kraja, ki so na tej prehodni teharski postaji živeli nekaj dni, spominja pa se
                     tudi, kako so se hiše po Rovtah ob koncu vojne praznile in nekatere ostale
                     prazne za zmerom. Spominja se tudi, kako sta se s sestrico stiskala v obcestnem
                     jarku, medtem ko so krogle žvižgale nad njima. Kako so Italijani streljali
                     ljudi, ki so jih zajeli nad Peskom, ko so se vračali od maše v Podlipi. Kako so
                     partizani obračunavali z ljudmi v Češirkovem gozdu. Revolucija in državljanska
                     vojna! </p>
                  <p>Nekateri pogovor tudi odklonijo. Gospod in gospa iz Maribora naredita to
                     vljudno, z mnogim opravičevanjem. Brez potrebe. Vsakdo ima pravico, da za
                     pogovor ni razpoložen; vsakdo ima pravico imeti živce, ki tako intenzivnega
                     spominjanja, kot ga zahteva pogovor, ne bi prenesli. Razidemo se kot
                     prijatelji. Odhajam lahek, ker čutim, da sta me razumela. Omenimo še možnost,
                     da se vidimo na vernih duš dan, ko župnija tu priredi versko komemoracijo.
                     Onadva se te vedno udeležita. </p>
                  <p>Poleg daljših je tu, kot je že rečeno, tudi nekaj bežnih srečanj. Marjan
                     Šifrer, nekdanji poslanec, potoži, da je v zadnji Zavezi našel ime Ehrlich
                     trikrat napisano brez »h«. Gospod profesor da je bil glede tega posebno
                     natančen. Obljubim mu, da se bomo urednik in lektorji v tem popravili in se mu
                     obenem zahvalim za opozorilo in natančno branje. Gospa iz Valične vasi pri
                     Zagradcu pravi, da bi Nova Slovenska zaveza prav storila, če bi vsako leto
                     poskrbela za vodiča, ki bi obiskovalcem razložil, kaj in kje je bilo kaj na
                     Teharjah. Ona in drugi bi 
                     <pb n="067"/>
                     potem vsemu lažje sledili, če bi imeli opredmeteno
                     predstavo. Misel se mi zdi dobra, a jo opozorim, da bodo v tem primeru morali
                     pač priti uro ali dve prej. </p>
                  <p>Ko v množici zagledam znan obraz, stopim bliže. To je šolska sestra, ki se je
                     nekoč udeleževala branja angleških tekstov, ki sem ga organiziral in vodil na
                     Teološki fakulteti. »Ali kaj poslušate BBC? Ali predelate vsak dan vsaj eno
                     angleško besedilo? Ali si vsak večer v notes zapišete pet neznanih besed in jih
                     naslednji dan vsaj desetkrat ponovite? Na srečo se kmalu zavem, da poučujem ... </p>
                  <p>Ne vem, koliko Celjanov prihaja na Teharje, kakšnega pa srečam vsako leto.
                     Gospod, ki ga spoznam, pripelje očeta, a prihaja tudi zaradi sebe. Izrabim
                     priliko in vprašam: Razmerje Celje–Teharje, kakšno je? Določeni krogi bi radi
                     celo reč pometli pod preprogo, drugi pa se zavedajo, da je to bila velika
                     tragedija in da je treba o njej govoriti – v spomin in opomin. Nasploh opaža v
                     mestu porast humanizma, kakor se izrazi. Tudi pri ljudeh nasprotnega tabora. </p>
                  <p>Nazadnje naj se dotaknem pogovora z dvema duhovnikoma. Do njiju sem prišel šele
                     po maši, a naj ju navedem kar tu. S prvim se še nisem srečal, a ga po
                     pripovedovanju poznam. To je mladi cerkniški kaplan Marko Košnik. O njem mi je
                     pripovedovala naturalizirana Cerkničanka Marija Zgonc. Vprašam ga, kakšno
                     sporočilo je razbral iz letošnje slovesnosti. »Oh, sporočil je več,« pravi. »Ne
                     vem, katero bi izbral. Vse sem globoko doživljal. Tukaj je čakalo na smrt pet
                     mojih stricev.« Počasi pride na dan, da kaplan Marko izhaja iz znane šentjoške
                     družine Kavčičev. Potem mi je na mah vse jasno. Obenem spet pomislim: Kakšen
                     davek je terjala ta novoveška Sfinga. Kot da bi uganil, kaj mislim, pravi
                     duhovnik: »Ko pa gledam okoli sebe, me včasih prime tudi jeza.« Zdi se mi
                     umestno, da dodam: »Jezo sicer premagujemo, prav pa je, da v nas nastaja in da
                     jo imamo.« </p>
                  <p>Drugi duhovnik, s katerim izmenjava nekaj besedi, je župnik iz Frankolovega,
                     Vinko Rančigaj. Vidim ga hiteti po poti proti križu, potem ko je večina že
                     odšla. Ob desetih je imel doma mašo, zato prihaja šele sedaj. Izkaže se, da se
                     poznava prek Zaveze. Takoj se vidi, da je to človek, ki se zanima za svet okoli
                     sebe. Posebno dobro pozna stvari, ki so se dogajale okoli Celja. Preideva na
                     strašni nemški zločin v Frankolovem. Rad bi ga vprašal, kakšno je razmerje med
                     Teharjami in Frankolovim, a sedaj za daljši pogovor ne bo časa. Sam bi na
                     hitrico rekel, da je med njima neko obratno sorazmerje: teharski zločin so
                     povzročili Nemci (ko ne bi bilo druge svetovne vojne, komunisti ne bi mogli
                     sprožiti revolucije in ne bi bilo nobenih domobrancev), izvršili pa so ga
                     partizani. Frankolovski zločin pa so povzročili partizani (s svojim
                     neodgovornim napadom in nepripravljenostjo braniti nedolžne žrtve), izvršili pa
                     so ga Nemci. </p>
                  <p>Najbrž se mi ne bo zamerilo, da sem med kontakti, ki sem jih tako vzpostavljal,
                     nekoliko tudi mislil na revijo Zaveza. Med obiskovalci sem seveda našel veliko
                     naročnikov. Nekateri pa jo posebej kupujejo in to dvakrat na leto: v Kočevskem
                     rogu in na Teharjah. Z zadovoljstvom ugotavljam, da jim je revija nasploh všeč.
                     Pohval ne izzivam, če jih pa slišim, se dobro počutim. Sramota, si mislim, že
                     skoraj tri četrt stoletja imam za sabo, pa sem še vedno rad pohvaljen. Če bi
                     prišel v roke kakemu duhovnemu voditelju, mi ne bi bilo lahko. </p>
                  <p>Odpravim se dol proti stojnici, kjer se prodajajo publikacije Nove Slovenske
                     zaveze, predvsem Zaveza. Ko zaslišim glas ene od Ložarjevih gospe, ki skrbijo
                     za prodajo: »Tule je za vas še ena Zaveza. Čez sto strani ima. Tudi o Teharjah
                     je v njej čudovit članek. Res se lepo bere, ne bo vam žal.« Ko vidim, da dekle,
                     ki je bila predmet postopka, seže v torbico, vem, da je posel narejen. Ko se
                     potem z njo spustim v pogovor, se izkaže, da je doma od tam, kjer bije srce
                     Suhe krajine, iz Zvirč, iz znamenite Kastelčeve hiše. Obljubi mi, da mi bo
                     sporočila svoje vtise. </p>
                  <p>Med mašo sem tudi jaz obstal tam, kjer me je ujel njen začetek. Sedaj se vsi
                     obrnemo k oltarju, kjer se začno dogajati edine zares važne reči. Berilo je kot
                     vedno bral naš prijatelj Hočevar. Kako tolažljivo, pomislim, če je kaj, kar se
                     ne spreminja. Vem, da pretiravam, a vendar: ni več človeka v Sloveniji, ki bi
                     berila bral tako kot naš France. Na množico potem začnejo padati stavki: »Duše
                     pravičnih so v božjih rokah.« »Kakor zlato jih je preizkusil.« »Sodili bodo
                     narode in gospodovali ljudstvom.« Ko poslušamo te stavke, nismo več povsem v
                     času. Vprašam se, zakaj vsi tako napeto poslušamo. Ali ne morda zato, ker
                     čutimo, da z njimi segamo k izviru svoje biti. Nato preberejo evangelij.
                     Odlomek je sestavljen iz tolažljivih stavkov: »Kdor pride k meni, ga ne bom
                     zavrgel.« »To pa je volja Očeta, ki me je poslal, da nič od tega, kar mi je
                     dal, ne izgubim.« »To je namreč volja mojega Očeta, da bi vsakdo, ki Sina vidi
                     in vanj veruje, 
                     <pb n="068"/>
                     imel večno življenje.« To je Kristusov evangelij. Tišina ki
                     zavlada, je stopnjevana do skrajnih mej. Le kaj se je letos z menoj in z ljudmi
                     zgodilo, se sprašujem. Take tišine v Teharjah še nismo doživeli – tišine,
                     izhajajoče iz nepremične pozornosti. Ali se je zgodil eden od tisočev majhnih
                     čudežev, ki se vsak dan dogajajo na svetu in omogočajo življenje? Ali je prišlo
                     do nekega razumetja? </p>
                  <p>Domobranci, ki so šli skozi Teharje, so bili večidel, morda vsi, pomorjeni na
                     kraju, ki se imenuje Hrastniški hrib. Popoldne ob štirih je tam bil drugi del
                     letošnje teharske slovesnosti. Ob tej priliki je bila blagoslovljena spominska
                     plošča, vdelana v skalo v bližini križa, ki so ga postavili Šentjernejčani v
                     spomin na tam pomorjene domobrance, misleč seveda posebej na svoje fante, ki
                     zvečine ležijo tam. </p>
                  <p>O slovesnosti na Hrastniškem hribu bomo objavili poročilo v posebnem sestavku.
                     Jaz bi se v spomin na tisto popoldne ustavil samo ob dveh stvareh. </p>
                  <p>Slovesnost je bila, kot pravimo, ekumenska. Praktično to pomeni, da so bili
                     navzoči Srbi (ker tam ležijo tudi srbski četniki) in Hrvati (ker tam ležijo
                     tudi vojaki hrvaške narodnosti). Za večino beseda ekumenski – brez dvoma po
                     naši krivdi – še vedno zveni nekoliko papirnato, tu pa je, ko je tekla ta
                     slovesnost, dobivala resničen pomen. Njena resničnost je prihajala iz globin,
                     kjer ležijo skupaj – neločljivo skupaj – Srbi, Hrvati in Slovenci. Nihče ni
                     ravno tega tako rekel, a bilo je natanko tisto, kar smo vsi čutili. Vsi so tudi
                     govorili: Srbi, Hrvati in Slovenci. Kot ilustracija našega občutja naj navedem
                     nekaj stavkov nagovora protojereja iz Celja. »I zato se sećajmo reći
                     evandželija, u kojem nam Gospod poručuje: Neće biti ni Grka ni Jevrejina, nego
                     ćemo biti svi jedno u Gospodu. Zato i danes ovdje saberimo se u mislima
                     evandželija bez obzira na nacionalne razlike i pomolimo se Gospodu za duše
                     onih, koji ovde pod ovom zemljom leže.« </p>
                  <p>Druga stvar, o kateri bi rad spregovoril, pa je takšna, da je verjetno ne bom
                     znal prav izraziti. V nedeljo, 6. oktobra, sem bil na Hrastniškem hribu prvič.
                     Nekoliko sem se zakasnil v Celju, zato je bila večina že daleč pred mano, ko
                     sem se od Pustove kmetije v dolini odpravil navkreber. Že po sto metrih mi je
                     začelo nagajati srce. Že sem se spraševal, kako bo to šlo, in bilo mi je malce
                     žal, da sem se odpravil peš. Vrniti pa se nisem hotel. Nazadnje, že proti koncu
                     poti, sem se moral ustaviti vsakih nekaj metrov. O tem pripovedujem zato, ker
                     se mi zdi važno za prikaz tega, kar me je čakalo zgoraj. Ko sem tako prišel do
                     nekakšnega vrha – sam in s precejšnjimi težavami, kot sem omenil – se je pred
                     mano najprej odprla majhna s travo porasla ravničina. Bila je dvesto ali tristo
                     metrov dolga in kakih sto metrov široka, na zgornjem koncu pa se je nenadoma
                     sunkovito dvignila v strm breg, ki se je kakor velik travnat laz zaril kakih
                     štiristo ali petsto metrov v gozdove na vrhu in na obeh straneh. </p>
                  <figure>
                     <graphic url="slike_z_47/z_47_39.png"/>
                     <head>Teharje 2002 – Spomenik, državna in žalna zastava</head>
                  </figure>
                  <p>Pred mano je bilo torej nekaj kakor gora. In ta gora, pravzaprav njeno pobočje,
                     je bilo posejano z ljudmi, tako da so na njegovih robovih stali daleč vsaksebi,
                     proti sredini, tam, kjer je stal visok križ, pa so se zgoščevali in postajali
                     množica. Že iz daljave, ko so glasovi šele začeli prihajati do mene, sem vedel,
                     da molijo. Ko pa sem prišel pred strmino, je bilo jasno, da je molitev, ki jo
                     molijo, rožni venec. Dvignil sem se še nekaj metrov in sredi ljudi zagledal
                     molivko, ki je molila naprej. Stala je na nekoliko dvignjenem mestu, tako da so
                     jo vsi videli 
                     <pb n="069"/>
                     in so jo vsi udeleženci nekako sprejeli za svojo vodnico. Ko sem
                     jo pogledal, sem imel občutek, da je najbolj naravna stvar, da ravno ona moli
                     naprej. Stala je tam, visoka in vzravnana, v črno oblečena, z rožnim vencem v
                     roki, in izgovarjala stare, že neštetokrat ponovljene besede. A izgovarjala jih
                     je na poseben način: zbrano in obredno, kakor da bi za njo stala velika
                     tradicija ljudskih molivcev, neka posebna kultura, ki je postavljala zahteve
                     glede višine in barve in ritma govora, a je vseeno bil njen glas nekaj
                     osebnega, nekaj enkratnega in prvinskega, kakor da bi prihajal iz osebnega
                     doživetja strašne izkušnje. Tako so na strmino in na ravničino pod njo padali
                     zategli in posvečujoči glasovi. Ljudje so jim mrmraje odgovarjali: </p>
                  <p>ki je za njih bičan bil; </p>
                  <p>ki je za njih s trnjem kronan bil; </p>
                  <p>ki je za njih težki križ nesel; </p>
                  <p>Ko se je na prvi spominski slovesnosti v Kočevskem rogu leta 1990 zaslišala
                     pesem Doberdob, slovenskih fantov grob in šla čez gozdove med Krenom in
                     sosednjimi vrhovi, se je v prostoru vzpostavila napetost, ki je zajela vsakega
                     od tisočerih navzočih in ga napolnila ne s kako mislijo, ampak z občutjem
                     neznanskosti. Mislili smo, da kaj podobnega ne bo nikoli več. </p>
                  <p>A kar je bilo v Kočevskem rogu, je bila velikost občutja. Tu pa je sedaj bilo
                     nekaj drugega. Tu je v nas prihajalo nekaj določenega: spopolnitev in
                     odrešenje. Med opotekajočimi postavami teh, ki so šli proti jami, smo zagledali
                     Njega. Zagledali smo Ga, s trnovo krono na glavi in s križem na ramah hodečega
                     sredi njih, in na mah smo vsi doumeli: Da je vse prav in dobro. Začutili smo,
                     da je v nas vstopila svetloba. Sredi zadnje bede in ponižanosti je pred nami
                     rasel Smisel. Videli smo, da ti, ki se pomikajo pred nami, niso sami. Doumeli
                     smo in videli, kako je končno in nazadnje sploh s to rečjo: da človek ni sam.
                     Bili smo ganjeni z ganjenostjo, ki je bila svetloba. Bila je ena sama velika
                     tolažba. </p>
                  <p>Ko smo se zadnji vračali s hriba, je dan tiho in neopazno prehajal v večer.
                     Pravzaprav to še ni bil pravi večer, ampak tisti sladki čas, ko svetloba
                     spreminja barvo, a še ne začne izginjati; ko ne moremo reči, da ni več pravi
                     dan, a vemo, da ne bo več dolgo; ko s hvaležnostjo sprejmemo vsako refleksijo. </p>
                  <figure>
                     <graphic url="slike_z_47/z_47_40.png"/>
                     <head>Hrastniški hrib – Šentjernejski župnik Anton Trpin blagoslavlja spominsko
                        znamenje</head>
                  </figure>
                  <p>Ko pridemo do Pustove kmetije v dolini, vidimo, da se člani Nove Slovenske
                     zaveze z zadnjimi močmi borijo z zmedo, ki se je naredila iz množice
                     avtomobilov in avtobusov. »Vse bom pustil in šel,« pravi Miro. Vemo, da ne bo.
                     Od nekod pride policija in se ustavi pri enem od hrvaških avtobusov. Hrvatje
                     pravijo: »Bodite z nami prijazni, sicer vam ne damo morja.« Vidim, da smo spet
                     sredi življenja. </p>
               </div>
            </div>
            <div type="div2">
               <pb n="070"/>
               <head>Znamenje na zapuščenem hribu</head>
               <docAuthor>Tine Velikonja</docAuthor>
               <div type="div3">
                  <head>Stari Hrastnik, 6. oktobra 2002</head>
                  <p>Dopoldne Teharje, popoldne Stari Hrastnik, Brnica, Pustova kapelica. Prehuda
                     bo. Večina naših članov in prijateljev je že zdavnaj srečala Abrahama. Bojim
                     se, da bo za mnoge od njih sto metrov visoka Hrastova reber nepremostljiva
                     ovira, čeprav ne zahteva več kot pol ure počasne hoje. Položnemu delu nad njo
                     so nekoč rekli rekli Tirberg. Takrat so celjski grofje po njem vzrejali divjad,
                     prav tam pa je kasneje zrasel Stari Hrastnik. Zanikrna vas ob potoku Bobnu
                     spodaj v dolini se je imenovala Brnica. Kmetje s hriba bi jo lahko tožili, ker
                     jim je ukradla ime – Hrastnik, potem ko je postala trg in mesto. Tole razlagam
                     arhitektu Dragoljubu Mićoviću - Miću iz Beograda, ko sva se ustavila naprej od
                     Pustovega kozolca na Brnici. Edini med nami je, ki je bil nevarne majske dni
                     leta 1945 desetdnevni gost taborišča na Dolu pri Hrastniku. Na Teharjah je
                     ostal živ vsak deseti, na Dolu ravno toliko. Mićo je nedavno imel srčni infarkt
                     in ga že najmanjši klanec spravi ob sapo. V hrib se bova peljala z avtomobilom.
                     Neverjetno, večina se je odločila za pešpot v hrib. Nekaj se jih je premislilo
                     in se z nama vračajo k avtomobilom. Dve slovesnosti v enem dnevu sta veliko, za
                     povrh pa še ta strmina. Vendar, ko smo že enkrat na tem nesrečnem koncu,
                     opravimo z obojim, da bo mir. Teh krajev domobranci in njihovi svojci niso
                     poznali. Vse, o čemer so vedeli, sta bili glavni mesti tega področja Trbovlje
                     in Celje, ter da je med njima Zidani Most.</p>
                  <p>Z obeh bi nas radi izrinili, tako s Teharij kot s Starega Hrastnika, pa se ne
                     damo. Celjske oblastnike pri teharskih zgodbah zanima samo dobiček. Do njega so
                     se dokopali izključno zato, ker je tam vse dovoljeno, predvsem brez strahu
                     uničevati naravo. Nočejo vedeti, da je tam še kaj drugega kot komunalno
                     odlagališče za Celje in pol Savinjske doline, odlagališče industrijskih
                     odpadkov, ki je zastonj in tako omogoča Cinkarni, da je eno redkih redkih
                     slovenskih podjetih, ki uspešno tekmuje s svetom; za Štore jim je žal samo to,
                     ker jim gre slabo in jim zmanjkuje dela; kupi žlindre na južnem pobočju hriba
                     zato ne rastejo več tako hitro kot prej. Župan se je prikazal samo na prvi
                     slovesnosti, njegovi nasledniki nočejo niti vedeti za nas, tudi Šrot ne, čeprav
                     ga je za letošnje volitve podprl celo Janša. </p>
                  <p>Hrastniška uprava je podoben bogpomagaj. Dovoljenje za današnjo svečanost smo
                     od nje sicer dobili, slabo pa se piše gradbenemu dovoljenju za postavitev
                     spominskega kamna. Kar je res, je res, vodilnim v rudniški upravi vsa čast,
                     opravili so svoje! Bog jim je ohranil zdravo pamet. Takoj razumejo našo
                     razlago, da je sprehod po Starem Hrastniku manj nevaren kot hoja na Triglav,
                     spominski kamen, ki ga skoraj ni videti na poraščenem hribu, pa ne stanovanjska
                     soseska okrog Koseškega bajerja. Pač pa je komisija pri občinskem svetu
                     ugotovila, da je hrib nestabilen in ne morejo odgovarjati, če bo koga požrla
                     zemlja, ter da gre za varovano kmetijsko zemljišče, na katerem niso dovoljene
                     nobene gradnje in še in še. Te finte poznamo že iz Kočevskega roga. Na gradbeno
                     dovoljenje za kapelico pri jami pod Krenom smo člani Vladne komisije za
                     ureditev grobišč čakali deset let. Pet let je bilo potrebnih, da nam je država
                     dala v najem hektar zemljišča okrog brezna. Pol ga je imela v lasti že na
                     začetku, na drugo polovico pa je čakala, dokler ni bil končan
                     denacionalizacijski postopek. Njena nekdanja lastnica je bila Kočevarka, ki
                     živi v ZDA. Od prvega dne je bilo jasno, da ne bo dobila nič, saj nima
                     slovenskega državljanstva, pa je trajala toliko časa, da se je lastništvo
                     uredilo. A tisti hip so nam povedali, da z gradnjo še vedno ne bo nič, dokler
                     ne bo sprejet Prostorsko-ureditveni plan občine Kočevje. Nanj mora biti sredi
                     50 x 25 km obsežnega gozda vnesena pikica, ki bo pomenila našo kapelico. Medtem
                     ko so se postopki za pridobitev dovoljenj vlekli, je z žegnom in cvenkom
                     Bajukove vlade zrastel v vrtači pred jamo babilonski stolp. Zdaj je tam in
                     nikomur ni jasno, za kaj bi se dal porabiti: za kostnico, za verski objekt, za
                     priložnostno kramarsko knjigarno, čemur občasno služi že sedaj, ali za minaret,
                     kaj je namreč drugega s svojim zvoncem. </p>
                  <p>Hrastniška naveza nekdanjih partizanov in novopečenih oblastnikov bi imela rada
                     v svoji bližini mir, zato jim gre naše postavanje po Starem Hrastniku na živce
                     in to ne brez razloga. Če že niso bili sami zraven, so bili njihovi očetje ali
                     dedi. Hrib je njihova bolečina in strah, prav v kosteh začutijo mraz, ko
                     pomislijo nanj. Nič ne pomaga, da so trupla zmetali in zakopali deset klafter
                     globoko. Pomorjeni so vseeno tu in zdaj. Hrastniški tovariši se bojijo mrtvih,
                     zraven 
                     <pb n="071"/>
                     pa se pretvarjajo, da jim je mar samo za žive. Kaj pa Julijci, kjer leti
                     kamenje kot noro, pa nam nihče ne brani siliti v nesrečo. Od kod taka skrb za
                     narodno zdravje, kot da so utelešeni Keber. Če lahko po cestah in kolovozih
                     Starega Hrastnika vozijo traktorji, je smešno, da ne bi smela nanj stopiti tudi
                     človeška noga. Na vrhu hriba živahni kamnolom, iz katerega letijo pri
                     razstreljevanju po bregu sto kil težke skale, pol km proč pa ni prostora za
                     monolit iz črne Afrike. </p>
                  <p>Še tega nam manjka, da bi nam zagodlo vreme. Za dež, če že mora biti, so
                     najbolj pripravne Teharje. Bolj lije, manj je videti smetišča in igrišča za
                     golf na drugi strani ograje. V Kočevskem rogu je narobe, kadar razmoči zemljo,
                     da se lovimo po ilovnatih drčah. Stari Hrastnik z množico starejših udeležencev
                     bi bil v dežju in vetru nesreča kozmičnih razmerij. Saj smo to že izkusili za
                     praznik vernih duš pred petimi leti, ko nas je bilo komaj sto. Ko smo se v
                     procesiji vračali s hriba, se je utrgal oblak. Kolovoz se je v hipu spremenil v
                     hudournik. Danes je vreme ravno pravšno. Ni vroče in temni oblaki se razigrano
                     vozijo po nebu. Nič ne kaže, da bi jih popadla mokra jeza. </p>
               </div>
               <div type="div3">
                  <head>Bila je sama gmajna</head>
                  <p>Že petnajst let mi ne gre v glavo, odkod jame na Tirbergu. Za jarek, ki se
                     vleče z vrha do zgornjega roba Hrastove rebri, nihče ne dvomi, da je nastal
                     zaradi udora, do katerega je prišlo zaradi ropanja v drobovju hriba. Kaj pa
                     reber? Na njenem vrhu ni razpok, so samo jame. Kako so nastale, sem izvedel
                     šele prejšnji mesec, ko sem lezel na Kovk v želji napraviti nekaj posnetkov.
                     Naletel sem na domačina, upokojenega rudarja. Oblečen sem bil hribovsko,
                     fotoaparat imel spravljen v nahrbtniku, pa se je razgovoril: »Tam na robu niso
                     kopali premoga, ampak ilovico in material za zasipanje jaškov. Premog se je
                     pokazal iz zemlje v Žiganju pod Jelenco. Tam so ga res kopali kar z vrha, tu pa
                     ne. Na pobočju Hrastove rebri so bili vinogradi in zidanice. Nekaj hišic je še
                     ostalo. Stari Hrastnik je bil tako visok, da se z našega hišnega praga Jelence
                     ni videlo. Pred nosom sem ga imel. Spominjam se, ko sem bil še otrok, kako se
                     je začela za njim kazati temna gora. Po mojem se je hrib vsega skupaj znižal za
                     50 m. Morda ne njegova špica, pač pa breg, na katerem je stala vas.« Prav sem
                     mu dal, saj sem bral v hrastniški kroniki, da se je samo od 1922 do 1948 leta,
                     torej v 26 letih, ko so njegovo posedanje merili, pogreznil za okrog 20 m.
                     Prepričal me je še, da moram voliti Drnovška, potem pa sva se razšla. </p>
                  <figure>
                     <graphic url="slike_z_47/z_47_41.png"/>
                     <head>Stari Hrastnik s svojimi devetimi kmetijami pred 1850</head>
                  </figure>
                  <p>Ko je prišel Lojz Opeka v jeseni 1993 na ogled hriba, s katerega je bil ušel,
                     je zmajeval z glavo in govoril: »Sama gmajna je bila, tole je pa gozd!« Če ne
                     bi bilo Pustove kapelice in kozolca, sploh ne bi verjel, da smo na pravem
                     kraju. A kot zakleto smo čakali petnajst let, preden smo prišli pred nekaj
                     dnevi do prave fotografije Starega Hrastnika. Prijatelj Jože Toplak, Prekmurec
                     in zdravnik, ki je prišel v Hrastnik za nekaj let, pa tu pognal korenine in bo
                     v njem pustil kosti, je izbrskal knjigo o Hrastniku, ki je izšla pred dvema
                     letoma. V njej je opisana tudi zgodba o Starem Hrastniku, pol strani pa
                     posvečene njegovi vlogi leta 1945. Najbolj dragocene so seveda slike. Risba,
                     stara dvesto let, kaže na vrhu rebri kmetije, ki so kot piščanci okrog koklje
                     razvrščene na pobočju. Fotografiji sta dve, obe z leta 1929. Prva je
                     panoramska, po mojem posneta s Kovka, druga pa kaže zemeljski plaz pri
                     Šentjurčevi gostilni na hrastniški strani rebri. Kje je zdaj Opeka, da mu ju
                     pokažem! Prav je imel, res je videti sama gmajna. </p>
                  <p>Ob prvem vremenu se odpravim na Kovk, da poiščem kraj, odkoder je snemal
                     neznani fotograf. Tri ure sem potreboval, preden se mi je odprlo, da sem na
                     napačnem hribu. Pravi hrib je sto metrov nižji, bolj zahodno štrleči
                     Špicberk.</p>
                  <p>Nanj lezem kar počez po vrtovih in travnikih, dokler ne dosežem severnega roba
                     opuščenega kamnoloma. Pravi krater z odbito vzhodno steno. Spustim se na
                     njegovo dno. Prenizko sem, drugače pa ravno prav. Splezam na strmi južni rob,
                     ki je dovolj poraščen z grmovjem, da se ga varno oprijemam, obenem pa brez
                     visokih dreves. 
                     <pb n="072"/>
                     Končno najdem pravi kraj. Tu je pred 70 leti stal moj fotograf.
                     Ni jasno, kaj je neznanec hotel doseči s posnetkom, saj na njem ni videti
                     mestnih ali trških znamenitosti ne bahatih gostiln in ne idiličnih gričev s
                     cerkvicami na vrhovih. Spodaj ostanki kamnoloma, na desnem robu Dolinškova
                     skala, vmes gmajnasto teme Starega Hrastnika brez znakov življenja. Vinogradov
                     ni več, sameva samo še nekaj zidanic. Pa Jelenca zadaj, skrivnostna in resna,
                     kot da je že takrat vedela, čemu bo priča čez petnajst let. Pogled na skoraj
                     popolnoma poraščeni breg je po svoje pretresljiv, nekaj je že prispeval človek,
                     večino pa opravila narava sama. Na temenu Starega Hrastnka je sicer videti
                     odsek ceste, takoj ob njem pa krpasto liso iglavcev. Tam so grobovi. Če bi
                     zlezel više, bi se na njenem spodnjem robu pokazala zelenica našega sadovnjaka
                     in križ na Tirbergu. </p>
                  <figure>
                     <graphic url="slike_z_47/z_47_42.png"/>
                     <head>Stari Hrastnik 1929, posnet s Špicberka</head>
                  </figure>
               </div>
               <div type="div3">
                  <head>Slovesnost na Tirbergu</head>
                  <p>Precej čez tretjo uro je že, preden se pripeljeva na planoto. Mićo je resen in
                     slovesen. V imenu tistih dva tisoč ljudi prihaja, s katerimi je štiri mesece
                     umika čez pol Balkana delil dobro in slabo in ki so 19. maja 1945 ostali v šoli
                     Kraljice Marije na Dolu pri Hrastniku. Dobro se spominja, da se je takrat tako
                     imenovala. Lepa reč, prej kralji, zdaj heroji! Posebej pa zaradi brata Veljka.
                     Star je bil nekaj čez dvajset let, svetovljan, poln življenja, nikoli vojak,
                     sin najpremožnejšega človeka v mestu. Neizbrisno mu je ostal v spominu njegov
                     žalostni obraz za mrežo šolskega dvorišča. Zgodbo je popisal v dveh knjigah.
                     Ve, kaj je njegova naloga: prižgati sveče, moliti pri križu in zbranim
                     spregovoriti stavke, ki se jih uči že pol stoletja. </p>
                  <p>Ljudje se zgrinjajo na slavnostni prostor z vseh strani, gorniki iz doline
                     Brnice zasopli, potniki v avtomobilih po drznem kolovozu vznemirjeni, najbolj
                     zadovoljni pa sprehajalci počez po hribu s ceste Hrastnik-Blato. Časa imamo še
                     pol ure. Šentjernejski župnik in dekan Anton Trpin se pripravlja na obred,
                     pomaga mu župnik z Dola Franc Ornik. Pridruži se jima Milan Dudaković,
                     pravoslavni duhovnik iz Celja. Obljubili so nam, da bo prišel tudi duhovnik iz
                     Zagreba, a Hrvatov ni na spregled. Pevci moškega 
                     <pb n="073"/>
                     pevskega zbora iz Šentjerneja
                     preizkušajo glasove, mojster Jože Pirman preverja zvočno elektroniko. Pred
                     meseci smo blagoslavljali križ, zvezda današnje slovesnosti pa je plošča, vsa
                     obdana s cvetjem in svečami. Črni diamant, najden na dnu vulkana. Besede na
                     njej so povezane v kratke stavke, ki povedo vse, kar bi radi izvedeli: kje,
                     kdo, koga, od kod, koliko, kdaj, zakaj. Črke so tisto nekaj več, arhipelag
                     znakov sredi hrapave puščave. Arhitekt Popek je res klasa, tudi kamnosek
                     Kunovar je dal vse od sebe. To je tisto Krpanovo: »Vsi ljudje vse vedo, na vsem
                     svetu pa se vse dobi.« Mićo zamaknjeno prižiga tanke voščene svečke, kot bi
                     praznoval slavo. Nalašč za to priliko jih je prinesel od doma. Moli. Dve nalogi
                     je tako izpolnil, čakajo samo besede zbranim. Z vencem prihaja delegacija
                     nekdanjih vojakov kraljeve vojske v domovini: Dušan Lajovic iz Avstralije,
                     Davorin Žitnik in Boris Kravanja iz Ljubljane. </p>
                  <p>Pevci povzdignjejo glas, zvočniki njihovo petje blago širijo po planoti. Trpin
                     začne z žalnim obredom. Ko smo s cerkvenim delom nekje na polovici, zagledamo
                     sprevod. Hrvati so. Ti pa znajo! Bližajo se nam s počasnim korakom, slovesno in
                     usklajeno, z vencem in zastavami države, naroda in društev. Šahovnice ne moreš
                     zgrešiti. Nekaj drugega je kot naša mineštra s celjskimi zvezdami, Triglavom in
                     morjem. 22:54. Dekan preneha z molitvijo in pozdravlja prihajajoče. Stjepan
                     Brajdić, predsednik častniškega kluba, polaga venec. Zdaj, ko smo zbrani vsi,
                     nas je poln breg. Prav imajo nekateri naši prijatelji, ko nam očitajo
                     revanšizem. Kar se zdajle dogaja je »zmaga poraženih in poraz zmagovalcev«.
                     Hrib, ki smo ga zasedli, z današnjo slovesnostjo proglašamo za štajerski Rog in
                     Rog za dolenjski Hrastnik. Teharje se skrijejo pred obema. O pomenu dogodka nam
                     spregovorijo vsi trije duhovniki. Blagoslov, pesem. Čas za kulturni del. </p>
               </div>
               <div type="div3">
                  <head>Jože Toplak, Hrastnik:</head>
                  <p>Po prvih demokratičnih volitvah v samostojni Sloveniji smo želeli na Starem
                     Hrastniku urediti spominski park. Svetniki pomladnih strank, takrat smo bili
                     delegati, smo v občinski skupščini sprožili postopek za sprejetje tega
                     predloga. Zanj so bili vsi, tudi zastopniki levih strank. Predlog je bil nekaj
                     novega in doživel v Zasavju velik odmev, pa ne samo pri nas, o njem je poročala
                     vsa Slovenija. V časopisih in RTV so se vrstili pogovori članov hrastniškega
                     Demosa z novinarji, tudi z menoj. Ker smo takrat že vedeli za približno število
                     umorjenih, smo ga omenili, novinarji pa objavili. Nekaj dni po tistem prejmemo
                     pismo sekretarja prenoviteljev, s katerim nas obvešča, da odstopajo od
                     dogovora, ker da se o številu mrtvih nismo pogovarjali. Nihče da nas ni
                     pooblastil govoriti o številkah. Iz pisma je bilo razvidno, da so požrli besedo
                     in dogovora ne bodo spoštovali. Ko smo na naslednji skupščinski seji glasovali
                     o predlogu, je bil izid za našo stran porazen: od 46 članov skupščine so bili
                     zanj samo štirje, dva sta se vzdržala, čeprav pripadnika Demosa, kompletna
                     štiridesetčlanska pokomunistična levica pa se je enotno izrekla proti. S tem je
                     naša pobuda padla v vodo. Sledile so težave s Komisijo za ureditev grobišč. S
                     tako zamudo je bila imenovana, da nazadnje sploh ni zaživela. Takrat je namreč
                     krmilo države prevzel Drnovšek in z njim se je začela totalna čistka. Prav vse
                     občinske komisije so napolnili s svojimi ljudmi. Rezultat njihovega ravnanja je
                     viden, pa naj gre za Hrastnik, Posavje ali Slovenijo.</p>
               </div>
               <div type="div3">
                  <head>Alojz Legvart, Hrastnik:</head>
                  <p>Že za leto 1950 se je govorilo, da je zaradi razstreljevanja z dinamitom vdrla
                     v rudniške jaške mešanica blata, peska in kosti. Samo lobanj da je bilo najmanj
                     sto. Kasneje sem videl, kako so zgoraj na hribu kar nekaj let neprestano, kar
                     pomeni v treh izmenah, noč in dan, na petek in svetek stresali voziček za
                     vozičkom kamenja in peska v trideset metrov globoke razpoke, da bi zakrili svoj
                     greh. Nedavno mi je rudar Jože Božič pravil, kako je tudi leta 1981 vdrla
                     šlemunga-blatna brozga. V njej je bilo prav toliko kosti kot blata in peska.
                     Miličniki, ki so jih poklicali, so rudarje spodili domov in tako dolgo stražili
                     jašek, dokler ga niso uredili. </p>
               </div>
               <div type="div3">
                  <head>Dragoljub Mićović, Beograd:</head>
                  <p>V ponedeljek, 9. maja 1945, so nas zajeli pri Rimskih Toplicah. V naši skupini
                     so bili pripadniki jugoslovanske vojske v domovini iz Črne gore in Sandžaka,
                     nekaj tudi iz Bosne. Bilo nas je 1500 do 2000, vojakov in civilistov, mnogo
                     bolnikov in ranjencev. Tako sem se kot petnajstletnik znašel z bratom in sestro
                     v začasnem ujetniškem taborišču na Dolu pri Hrastniku. </p>
                     <pb n="074"/>
                  <p>Kako se je to moglo zgoditi? Že 12. januarja 1945 smo se bili iz Ruda, majhnega
                     mesta ob Limu na tromeji med Srbijo, Bosno in Črno Goro, odpravili na pot.
                     Vojski smo se pridružili tudi člani kulturne skupine Ravnogorske mladine.
                     Trideset nas je bilo, jaz med vsemi najmlajši. Potovali smo skozi Vzhodno Bosno
                     in februarja dospeli v Trebavo ob reki Bosni severovzhodno od Doboja. Tu je
                     zbral general Draža Mihajlović preostalo vojsko. Kar nekaj tednov so se
                     pregovarjali v štabu, kam naprej. Draža je zagovarjal povratek v Srbijo.
                     Izvedel je, da naj bi tam pripravljali ljudsko vstajo proti partizanski
                     oblasti. Njegovi poveljniki se z njim niso strinjali. Prepričevali so ga, da
                     morajo čimprej do zahodnih zaveznikov. Za zgled so dajali vojake Dinarske
                     divizije pod poveljstvom vojvode Ðujića, za katere so bili izvedeli, da so že v
                     Vipavski dolini. Niso našli skupnega jezika, Draža je odšel v Srbijo, drugi na
                     zahod in mi z njimi. Prebijali smo se čez Slavonijo, Hrvaško in Slovenijo in se
                     ob koncu vojne, 9. maja 1945, znašli na trikotniku Zidani
                     Most-Dravograd-Maribor. </p>
                  <figure>
                     <graphic url="slike_z_47/z_47_43.png"/>
                     <head>Stari Hrastnik 2002 – posnet s približno istega kraja</head>
                  </figure>
                  <p>Čez dober teden, bilo je 18. maja, je pridrvelo v naše taborišče na Dolu pri
                     Hrastniku trideset partizanov, vojakov 8. črnogorske brigade. Poveljeval jim je
                     partizanski major hudobnega pogleda. Nismo ga poznali. Ostro je ukazal, da se v
                     petih minuth zberemo na dvorišču, tam pa zahteval, da se popišemo. Ko smo to
                     opravili, je sledilo povelje, naj stopijo pred vrsto vsi, ki so doma iz
                     Kolašina. Bilo jih je kakih 300. Izločili so mladoletne fante, starejše moške
                     in vse ženske, ki pa jih ni bilo veliko, drugi naj se pripravijo na odhod. Ko
                     eden od prizadetih vpraša: »Kam gremo?«, major odrezavo odvrne: »V Trst, od tam
                     pa z ladjo v Črno goro.« Kam so jih odgnali, ni treba vpraševati. Partizani so
                     se tako maščevali Kolašinu, ki mu vso vojno niso mogli do živega. Mesto je
                     krepko držal v rokah in večkrat uspešno ubranil major Pavle Ðurišić.
                     Naslednjega dne spet major s svojo bando. Postroji nas po krajih, odkoder smo
                     prišli. Nato ločijo ženske, fante, mlajše kot 20, in moške, starejše kot 65
                     let. Moška skupina, ki je štela 1300 do 1500 ljudi, je ostala v taborišču, v
                     njej tudi moj brat Veljko. Za njimi je izginila vsaka sled. Druge, bilo nas je
                     100 do 120, so gnali mimo Zidanega Mosta in Sevnice do hrvaške meje, tam pa
                     izpustili. </p>
               </div>
               <div type="div3">
                  <pb n="075"/>
                  <head>Stjepan Brajdić, Zagreb:</head>
                  <p>Pozdravljam vas v imenu » Društava hrvatskih domobrana, političkih zatvorenika
                     i časničkog kluba hrvatskih oružanih snaga«. Pravkar smo se pripeljali s
                     Teharij, kjer smo bili položili venec, prižgali sveče in pomolili za duše vseh,
                     ki so tam izgubili življenje. Ko smo se ustavili pri kapelici v dolini Brnice,
                     smo sklenili, da gremo na hrib peš. Svoje moči smo žal precenjevali. Kar
                     tretjina jih je omagala že spodaj. Nismo hiteli. Med potjo smo poslušali vašo
                     molitev. Sledile so prelepe pesmi vašega zbora, ki so se razlegale po vsem
                     hribovju. Na polovici vzpona smo zaslišali, da se svečanost začenja. Hodili smo
                     naprej, kolikor so nam dopuščale moči. Na vrhu smo sklenili, da bomo počakali,
                     ker vas nismo želeli motiti. Pa smo zaslišali glas vašega duhovnika: »Hrvati
                     prihajajo! Počakajmo, da se nam pridružijo. Pridite!« Ko smo prišli do vas, ste
                     nam odstopili prostor pred spomenikom in križem, da smo položili vence in
                     prižgali sveče. Nisem se še odločil, kaj od tega bi vam povedal, kar sem
                     pripravil. A ko sem uzrl ta križ, simbol trpljenja, žrtvovanja in ljubezni, sem
                     spoznal, da moram biti iskren in izreči tisto, kar mi polni srce in dušo: </p>
                  <p>Ljubi Bog! Kje vse leže kosti pripadnikov hrvaškega naroda. Kaj smo zakrivili,
                     da nas je zadela tako strašna kazen? Katera je bila tista demonska sila, ki je
                     omračila um naših ubijalcev, da so se tako zločinsko znesli nad nedolžnimi
                     ljudmi, ne oziraje se na to, katere narodnosti so bili. Kaj so čutili do
                     lastnega naroda in domovine? So sploh kdaj prišli do spoznanja, da so zagrešili
                     zločine, s katerimi so napravili iz vaše dežele največjo grobnico Hrvatov v
                     vsej naši trinajststoletni zgodovini? Ali jim je bilo žal vsaj tega, da so s
                     svojimi zločini oskrunili ime vašega naroda in umazali lepote vaše dežele, ki
                     ste jo prejeli od Boga, da bi v njej uživali blagostanje in jo nedotaknjeno
                     predali svojim potomcem?</p>
               </div>
               <div type="div3">
                  <head>Boris Kravanja, Ljubljana:</head>
                  <p>Delegacija pripadnikov in aktivistov jugoslovanske vojske v domovini, združenih
                     v pododboru Ljubljana-Grčarice, ki ohranja spomin na padle in likvidirane
                     vojake, podoficirje in oficirje JVvV v Grčaricah, Mozlju, Travni gori nad
                     Ribnico in drugod po Sloveniji, se iskreno pridružuje današnji komemoraciji na
                     Starem Hrastniku, in podaja alegorično misel, izposojeno pri Ivanu
                     Cankarju:</p>
                  <p>»Nisi pomislil, da to zlato klasje, ki je bilo pokošeno in povezano v snope, ni
                     umrlo, temveč da bo obrodilo tisočkratno življenje! Pomislil nisi, da nikoli še
                     nobena solza ni bila potočena zastonj, da nikoli nobena kaplja krvi še ni bila
                     prelita zastonj; pomislil nisi, da je smrt mati in da teše nebeški tesar
                     mrtvaško posteljo in zibel obenem.«</p>
                  <p>»Ali ura pride nekoč, ko bo odprl srce topel spomladanski veter, ko si bodo
                     obrazi enaki v veselju, ne v bridkosti, ko se bodo ljudje pozdravljali s
                     cvetjem ovenčani in z glorijo ljubezni.«</p>
                  <p>»Kako je tebi, brat moj, ki si bil brat v bolesti? ... morda jih bo še nekaj,
                     vsaj nekaj, ki bodo dočakali tisto blagoslovljeno uro. O, da bi bila med njimi
                     tudi ti in jaz!«</p>
                  <p>Slava jim!</p>
                  <figure>
                     <graphic url="slike_z_47/z_47_44.png"/>
                     <head>Spominsko znamenje na Starem Hrastniku – Sedaj bodo ljudje, ki bodo
                        hodili mimo, lahko prebrali, kaj je to oko zagledalo</head>
                  </figure>
               </div>
               <div type="div3">
                  <head>Slovo</head>
                  <p>Še Moja domovina in pozdrav v slovo. Kavčičeva s Šentjošta spet poskuša s
                     svojim 
                     <pb n="076"/>
                     recitalom. Na kratko jo odpravim. Nekateri mi zamerijo, a Stari Hrastnik
                     ni Hyde Park! Večina bi še kar ostala na tem prijaznem kraju, ki se ne zaveda,
                     kakšno breme nosi v svojih nedrih. Sonce je še kar visoko. Potem pa zmeda.
                     Skupina najbolj korajžnih pobegne na pot mimo grobišč in kamnoloma, da bi
                     dosegla Blate, pri tem pa ne ve, da tam avtobusov ni več, ker so jih poklicali,
                     naj pripeljejo do zapornice; Hrvati se ne vračajo v dolino, kjer jih čakata
                     njihova avtobusa, ampak kot ovce sledijo našim iz Slovenije, ki odhajajo mimo
                     kapelice po prečni cesti do kraja, kjer so jih bili odložili. Tam pa ni
                     prostora za vse. Z dirkanjem po hribu in cesti gori doli smo nazadnje vse
                     uredili. Preden smo pobrali zadnje izgubljence in jih spravili do avtobusov, je
                     že padla noč. Kljub vsemu je bil to »dan, ki ga je naredil Gospod«!</p>
               </div>
            </div>
         </div>
         <div type="div1">
            <head>Ob neki okrogli mizi</head>
            <div type="div2">
               <head>Srečanje v Zilski dolini</head>
               <docAuthor>Justin Stanovnik</docAuthor>
               <div type="div3">
                  <p>Od 17. do 19. oktobra letos je bila v Dellachu v Ziljski dolini tri dni
                     trajajoča spominska prireditev, posvečena tistim kozakom, vojakom in nevojakom,
                     ki so 1945 iskali zatočišče na avstrijskem Koroškem, a so jih Britanci v
                     nasprotju z ženevskimi dokumenti o ravnanju z vojnimi ujetniki konec maja v
                     Judenburgu predali enotam sovjetske KGB. Prireditve smo se udeležili tudi
                     nekateri člani NSZ, predvsem zato, da bi se tam srečali z Nikolaiem Tolstoyem.
                     Prireditelji, zgodovinsko društvo občine Dellach in slovenska sekcija
                     avstrijskega radia Celovec, so na vsak način hoteli pridobiti Nikolaia
                     Tolstoya, kot kompetentnega poznavalca in renomiranega pisatelja, da prevzame
                     vlogo častnega gosta prireditve. Ker so vedeli za prijateljske vezi med NSZ in
                     Tolstoyem, so se obrnili na nas, da jim pomagamo. Njihovo željo smo brez težav
                     izpolnili. </p>
                  <p>Glavni del tridnevnega srečanja je bil že na začetku, 17. oktobra. Tega dne je
                     bila zvečer v občinskem kulturnem domu okrogla miza z naslovom Na begu. Takoj
                     se je videlo, da je celotna prireditev namenjena vprašanju beguncev sploh.
                     Kozaki so bili samo téma, ob kateri so se vprašanja lahko organizirala. Kozaki
                     so Avstrijcem ostali posebej v spominu, ozko pa so povezani tudi z Dellachom,
                     saj so se nekatere njihove enote po prehodu iz Furlanije v Ziljsko dolino
                     ustavile nedaleč od tega kraja. </p>
                  <p>Med udeleženci so bili nekateri domačini z zgodovinskega in dobrodelnega
                     področja, od tujcev pa predvsem Nikolai Tolstoy, potem pa tudi dr. Igor Grdina,
                     zgodovinar iz Ljubljane; dr. Jože Pirjevec, zgodovinar iz Trsta in znani
                     apologet komunističnega enobeja, se ni pojavil; tako tudi ne domačin dr.
                     Valentin Inzko z zunanjega ministrstva na Dunaju. </p>
                  <p>Najvažnejši član omizja je bil Tolstoy. Ponovil je zgodbo o vračanju kozakov,
                     ki jo poznamo iz njegovih knjig Žrtve Jalte in Minister in pokoli. Tu je ne
                     nameravamo ponavljati. Veliko se tudi ne bomo ustavljali ob prispevkih iz
                     avstrijskega civilnega območja. Govorili so o moralnih, socioloških in pravnih
                     vidikih begunstva in izgnanstva; tudi o pravici do azila, o pravici biti
                     drugačen, biti manjšina. Začutili smo, da je to mehki bok omizja s tipično
                     postmoderno nedorečenostjo. Poudarjali so, da mora civilizirani svet begunce in
                     izgnance sprejemati, nič ali skoraj nič pa ni bilo povedanega o političnih
                     režimih posameznih držav, iz katerih morajo ljudje bežati in si reševati
                     življenje. Kot že tolikokrat nas je tudi tu iritirala nedoslednost postmodernih
                     premišljevalcev, ki se pohujšujejo nad cvetovi zla, njihove korenine pa jih ne
                     zanimajo. Kako naj to imenujemo? Morda novi sentimentalizem. </p>
                  <p>Bolj zanimiv je bil, vsaj za slovenske udeležence, dr. Igor Grdina. V nemško
                     prebranem tekstu si je zadal nalogo registrirati vse oblike begunstva, ki so se
                     dogajale na Slovenskem v preteklem stoletju: od vojnih beguncev s področja Soče
                     do povojnega bega Slovencev izpod italijanskega fašizma v kraljevino
                     Jugoslavijo; od seljenja slovenskih intelektualcev in proletarcev z
                     avstrijskega Koroškega po plebiscitu 1920 v Slovenijo do izganjanja Slovencev s
                     področja, ki so ga 1941 zasedli Nemci; govoril pa je tudi o izgonu Nemcev s
                     Štajerskega po letu 1945 in o begu Italijanov iz Istre in Goriške v Italijo po
                     londonskem sporazumu. 
                     <pb n="077"/>
                     Tisti, ki so morali bežati ali pa so bili pregnani, so
                     bili zvečine Slovenci. Dr. Grdina se je pri tem potrudil, da je predočil
                     poslušalcem razmere, ki so ali povzročile beg ali pa so vladale ob izgonu, z
                     realnimi podatki, tako da poslušalcem ni ostala skrita količina tega duhovnega
                     in fizičnega nasilja. Za snov pri tem seveda ni bil v zadregi.</p>
                  <figure>
                     <graphic url="slike_z_47/z_47_45.png"/>
                     <head>Nikolai Tolstoy v družbi prijateljev iz Nove Slovenske zaveze</head>
                  </figure>
                  <p>Vidno pa je dr. Grdina spremenil pristop, ko je prišel do leta 1945 in
                     slovenskega bega na Koroško. Da bi razložil, zakaj so Slovenci bežali, je
                     poiskal najnežnejše možnosti, ki jih daje jezik: da so Slovenci iskali
                     zatočišče zato, ker so med vojno »odklonili sodelovanje v osvobodilnem boju pod
                     vodstvom komunistične partije« in ker so »mislili, da pod Titovo vlado ne bodo
                     mogli živeti«. Glede civilistov med begunci nas je poučil, da so »šli čez ocean
                     in tako iz beguncev postali emigranti«, »domobrance (okoli 9.000) pa so
                     Britanci poslali nazaj v domovino, kjer so jih zvečine (okoli 7.000) pobili«.
                     To je vse. Simpatije, s katerimi smo slovenski udeleženci spremljali mučni boj
                     z branjem nemškega besedila, so ob tem seveda začele naglo kopneti. Dogajanje,
                     ki je bilo tako veliko, da bi se mirno lahko potegovalo za besede, kot so epoha
                     in epohalnost, je Grdina odpravil v petih ali šestih vrsticah. Od kod ta
                     optični defekt, smo se spraševali. Od kod ta prezir do proporcionalnosti? Od
                     kod ta gon po minimiziranju? Tako nenadoma, tako abruptno. Čudno. </p>
                  <p>To doživetje je bilo povod, da smo nekoliko pozorneje pretresli še nekatere
                     druge okoliščine. Na primer, zakaj so se vrli Korošci odločili, da priredijo
                     meditacijo o begunstvu in izgnanstvu na primeru kozakov? Zakaj se niso
                     prepustili bolj naravnim možnostim in za rdečo nit izbrali slovenske begunce iz
                     leta 1945? Saj so jim v nekem smislu bili bližji in resničnejši, mar ne? Če ni
                     morda tako, da so jim še vedno preveč resnični, tako da bi si ob tem morali
                     postaviti kaka tako resnična vprašanja, da bi bila neprijetna? Na primer, kako
                     je takrat slovenske begunce na vsakem koraku spremljala pripomba: Verfluchte
                     Ausländer! Kako jim pri Sveti Krvi niti za šilinge niso hoteli prodajati
                     razglednic! Kozaki pa so tako daleč hvalabogu. Ali so sploh kdaj bili tu? Poleg
                     tega pa tudi: kako pa je sploh prišlo do tega velikega slovenskega begunskega
                     morja? Ali ne morda zato, ker je skupna nemško-avstrijska agresija na
                     Jugoslavijo 1941 omogočila komunistom, da so realizirali svoj revolucionarni
                     projekt? Ali ni to 
                     <pb n="078"/>
                     odgovornost – ali pa krivda – ki bi fine duše okoli mize
                     preveč pritisnila k tlom? Ali je to tisti razlog, ki je Grdini narekoval takšno
                     rahločutnost? </p>
                  <p>Sploh je bil naš obisk v Dellachu bolj poučen kot prijeten. (Največja žalost je
                     seveda prebiranje krajevnih napisov v dravski in ziljski dolini. Moj Bog, kje
                     smo bili in kje smo! Namesto da bi obstajali pametno, modro, zvesto, prisebno,
                     se vedno znova prepuščamo norostim; čim večja je katera od njih, tem bolj se ji
                     do konca predamo. Mislili smo že, da je bil komunizem zadnja blodnja, ki smo ji
                     dovolili, da stopi v našo hišo in našo dušo; pa je tu sedaj postkomunizem, ki
                     mu sledimo z enako nezgrešljivim instinktom po samouničenju.) </p>
                  <p>Prijetno in vsake poti vredno se je bilo pogovarjati s Tolstoyem. Poučno pa je
                     bilo – poleg lekcije, ki smo jo dobili na okrogli mizi – predvsem srečanje s
                     Karlom Gottfriedom Vierkornom. To je eden od nemških oficirjev, ki so
                     poveljevali enotam Petnajstega kozaškega konjeniškega korpusa in bili konec
                     maja 1945 predani Sovjetom. Domnevali smo, da nam bo lahko povedal kaj
                     zanimivega in smo se zato domenili za pogovor. Ne smemo reči, da nas je
                     razočaral, a smo vendar pričakovali, da bo bolj oseben, da bo njegova pripoved
                     bolj detajlirana, da se bo postavil v bolj razmišljajočo držo. </p>
                  <p>Bolj važno pa je to, česar smo se spomnili ob tem srečanju – na kar smo bili ob
                     njem opozorjeni. </p>
                  <p>Prvič smo tu dognali nekaj važnega o slovensko-balkanskem komunizmu. Ena od
                     propagandnih postkomunističnih floskul je tudi ta, da je bila ta podvrst bolj
                     civilizirana, bolj človeška, bolj evrocentrična. Resnica je obratna:
                     slovensko-balkanski komunizem se je izživel v najbolj brutalnem preziru do
                     človeka. Naj tu opozorimo na dvoje. Od vrnjenih domobrancev so
                     slovensko-balkanski komunisti pobili 90 %: častnike takoj, bodisi na Jesenicah
                     bodisi v Slovenj Gradcu in Teharjah, moštvo pa do konca junija. Sovjetski
                     komunisti pa sploh niso uprizorili nobenega množičnega ubijanja kozakov, ne ob
                     sprejemu ne pozneje. Ob predaji so, pravi Vierkorn, pobili kozaške častnike.
                     Toda očitno ne vseh, mogoče niti ne večine, saj je znano, da je bil poročnik
                     Nikolai Krasnov že 1955 v Sibiriji, sicer ne bi mogel biti pomiloščen. Vierkorn
                     ni dosleden, saj pravi, da so Sovjeti enako ravnali z Nemci kot s kozaki,
                     nemških častnikov pa, vemo, niso pobili. Med tem, kako so Sovjeti sprejemali
                     kozake in kako so slovensko-balkanski komunisti sprejemali domobrance, je
                     kategorična razlika. Sovjeti so svojim kozakom dali možnost – res majhno – za
                     preživetje. </p>
                  <figure>
                     <graphic url="slike_z_47/z_47_46.png"/>
                     <head>Nikolai Tolstoy</head>
                  </figure>
                  <p>Druga stvar pa izhaja iz primerjave med Gulagom in Golim otokom. Kdor je bral
                     Solženicina in golootoške memoare, tega o tem ni treba prepričevati. Zato naj
                     tu zadošča sumarična trditev, za katero ne dvomimo, da se vanjo izlije vsaka
                     refleksija o Golem otoku: mogoče je tako – naša trditev empirično ne bo mogla
                     biti nikoli potrjena, ker ni takšne narave – da česa takega, kot je Goli otok,
                     zgodovina še ni imela na sporedu, nekaj tako rafiniranega, človeka
                     zanikujočega, lokavega, pokvarjenega, kot je ta kardeljevsko-rankovićevski
                     izum; mogoče je tako, da se še nikjer in nikoli ni realizirala tako čista in
                     popolna črna luknja, iz katere so bili izsesani vsi fotoni človeškosti. </p>
                  <p>To je ena stvar. Opozorjeni smo bili na to, kakšen je bil
                     kardeljevsko-balkanski komunizem. </p>
                  <p>Druga stvar, ki smo jo ob zgodbah v Dellachu zagledali, pa se tiče slovenskega
                     domobranstva. 
                     <pb n="079"/>
                     Petnajsti kozaški korpus je štel petnajst tisoč kozakov in nekaj
                     nad štiri tisoč nemškega komandnega in administrativnega osebja. Ta velika
                     kozaška enota je bila v celoti nemško vodena. V slovenskem domobranstvu pa so
                     bili vsi častniki in podčastniki Slovenci in so poveljevali svojim enotam
                     izključno v slovenskem jeziku. Vse to je slehernemu domobrancu dajalo občutek,
                     da pripada slovenski vojski. Domobranci so vedeli, da se borijo za interese
                     slovenskega naroda – da so v odsotnosti države vojska tega naroda.
                     Manifestacija te zavesti so bila tako imenovana protikomunistična zborovanja
                     leta 1944. Takrat je čez slovensko deželo šlo nekaj takega kot leta 1848 in
                     leta 1918, pravzaprav nekaj, kar je ti leti presegalo. Domobranci so vedeli, da
                     se borijo za svojo stvar. Bili so prva slovenska vojska, ki se je borila za
                     svojo stvar.</p>
               </div>
            </div>
            <div type="div2">
               <head>Vračanje kozakov </head>
               <div type="div3">
                  <head>Dve knjigi </head>
                  <p>Karl Gottfried Vierkorn je pretežni del svoje knjige Ujetnik v Sibiriji namenil
                     opisu trpljenja v sibirskih taboriščih, kjer je preživel osem let in pol. Nas
                     je njegova knjiga zanimala predvsem zato, ker je bil polkovnik Vierkorn maja
                     1945 izročen Rusom kot oficir XV. kozaškega konjeniškega korpusa. Radi bi
                     zvedeli kaj več o tej prisilni repatriaciji kozakov, ki so do zadnjega verjeli
                     angleški obljubi, da se še nikoli v britanski zgodovini ni zgodilo, da bi
                     ujetnike, zajete pod angleško krono, izročili tuji državi. Vemo, da so Angleži
                     to obljubo prelomili in obe veliki skupini kozakov, to je skupino generala
                     Domanova in že omenjeni XV. konjeniški korpus, izročili Stalinu. </p>
                  <p>Ker so bili nemški častniki XV. korpusa že v taborišču v Avstriji ločeni od
                     kozakov in 28. maja 1945 v Judenburgu posebej izročeni Rusom, pisec Vierkorn o
                     izročitvi in nadaljni usodi kozakov pove zelo malo. Kar precej pa o tem piše
                     Nikolai Tolstoy v znani knjigi The minister and the masacres. V poglavju
                     Izročitev kozakov zvemo, da je general Musson 26. maja v Oberdrauburgu sklical
                     svoje bataljonske poveljnike in jih obvestil, da bodo vsi kozaki poslani domov.
                     Da bi se izognili nemirom pri izročitvi, je treba že prej ločiti oficirje od
                     ostalega moštva. Ko se je polkovnik Malcolm vrnil s tega sestanka v Lienz, je
                     takoj sklical svoje podrejene častnike in jim sporočil, kakšna navodila je
                     dobil na poveljstvu. Njegovo sporočilo je bilo sprejeto z dokaj slabimi
                     občutki. Major Rusty Davies, ki mu je bila naložena skrb za kozake, se ni mogel
                     sprijazniti z vlogo, ki naj bi jo pri izročitvi opravil. Kako naj bo udeležen
                     pri tako zahrbtnem in sramotnem dejanju! </p>
                  <p>V velikem razburjenju je bruhnil iz sebe zahtevo, naj ga razrešijo dolžnosti
                     zveznega oficirja za kozake. Toda polkovnik Malcolm je njegovo zahtevo odločno
                     zavrnil. Kozaki so namreč Daviesu zelo zaupali in to naj bi odločilno
                     pripomoglo k uresničitvi načrta. Premestitev v tem kritičnem času bi gotovo
                     povzročila nezaupanje in velike težave. Davies je dobil neposreden ukaz, da
                     mora ubogati, in se mu na noben način ni mogel izogniti. </p>
                  <p>27. maja zvečer se je major Davies pojavil v štabu generala Domanova v Lienzu
                     in po tolmaču, kapetanu Butlerovu, s katerim sta bila prijatelja, pojasnil, da
                     bodo naslednji dan vsi oficirji morali iti v Oberdrauburg na razgovor s
                     feldmaršalom Alexandrom. Sledila je burna diskusija, v kateri sta se mešala
                     upanje in zaskrbljenost. General Krasnov je v tem videl dober znak. Le dva ali
                     tri dni prej je po obisku angleškega divizijskega komandanta Arbuthnotta v
                     kozaškem taborišču napisal svoj drugi apel feldmaršalu Alexsandru. In sedaj je
                     prišel odgovor hitreje, kot ga je mogel pričakovati. Drugi kozaki, ki o tem
                     niso nič vedeli, so bili nezaupljivi. Posebno kapetan Butlerov je po sestanku
                     potegnil Daviesa na stran in ga vprašal, ali je za tem ukazom kaka prevara.
                     Daviesovo zagotovilo ga je samo delno pomirilo in mu je postavil še kategorično
                     vprašanje: »Povej, ti si vojak in moraš ubogati povelja. Toda upam, da si tudi
                     prijatelj. Kot veš, imam v taborišču v Peggetzu ženo in otroka. Ali mi daš
                     besedo kot oficir in kot »džentlmen«, da se bomo zvečer vsi vrnili nazaj v
                     taborišče?« »Seveda, dam ti častno besedo,« je odločno odgovoril Davies. To
                     zagotovilo so potem ponovili tudi drugi angleški oficirji v razgovoru z
                     angleško govorečimi kozaki. Prevara je popolnoma uspela. </p>
                  <p>Posebna razprava bi bila potrebna o tem, kako so vrnjeni kozaki trpeli in
                     umirali v 
                     <pb n="080"/>
                     sibirskih taboriščih. Koliko jih je preživelo? Lahko si
                     predstavljamo, da so v njihovih taboriščih bile vsaj tako težke ali še slabše
                     razmere, kot jih opisuje Vierkorn v svoji knjigi. Morda bomo kdaj objavili kak
                     daljši odlomek iz te knjige, za danes pa se bomo zadovoljili z dvema odstavkoma
                     iz njegovega Epiloga. Ko se pisatelj po mnogih desetletjih spominja težkega
                     življenja v taborišču, mu stopajo pred oči tudi nekateri srečni dogodki, na
                     primer prejem prvega paketa z živili, ki so mu pomagala, da je sploh preživel.
                     Pravi, da je bil zanj Bogu hvaležen in nadaljuje: »In vendar so bili vedno
                     znova trenutki – in ne samo pri meni – v katerih sem skoraj obupal nad svojim
                     Bogom. Ali sploh še biva? Ali smo v tistem oddaljenem sibirskem kotu tudi mi
                     zanj še obstajali? Ali nam ni odtegnil svoje milosti? Taka vprašanja so nas
                     mučila in ustvarjala poleg fizičnih naporov še dodatno nevarnost, da bi zapadli
                     v globoko depresijo. Vendar Božja milost je bila upanje, znamenje, da nismo
                     izgubljeni. Kakor v presenetljivem prejemu mojega paketa, ki mi je ponovno dal
                     upanje, je bilo to razvidno tudi v naslednjem dogodku. Moj dober prijatelj in
                     sotrpin je doživel takrat – umrl je šele pred kratkim – nekaj, kar je bilo v
                     pretresljivi pogrebni pridigi posebej povedano: Med transportom v Sibirijo – že
                     onkraj Urala, ko smo dolgo stali na žgočem soncu na neki premikalni postaji, je
                     skozi špranjo v vagonu zagledal na sosednjem tiru neko staro ženo, verjetno
                     železničarko, ki je s kladivom tolkla po oseh in kolesih poleg nas stoječega
                     tovornega vlaka. Naenkrat je s kredo nekaj napisala na vrata enega od vagonov.
                     Sotrpin, ki je znal brati cirilske črke in je razumel rusko, je razburjeno
                     povedal, da to izgleda vendar kot oznanilo, in je razbral: ‘Božji angeli vidijo
                     vaše solze – in nekega dne bodo prišli in jih obrisali z vaših oči.’ Ta
                     doživljaj je mojemu prijatelju skozi dolga leta ujetništva dajal moč in
                     zaupanje vase za vztrajanje. Bil mu je opora, ko so lakota, stalna poniževanja,
                     zatiranje, nenehno spopadanje s trpljenjem grozili, da ga zlomijo. Koliko more
                     prenesti človek? Živel je po psalmu: ‘Gospod je moj pastir in nič mi ne manjka
                     – in tudi če moram hoditi po mračni globeli, se ne bojim hudega, ker si Ti z
                     menoj!’ </p>
                  <figure>
                     <graphic url="slike_z_47/z_47_47.png"/>
                     <head>Izdaja kozakov v Lienzu junija 1945 <name type="author">S. G.
                           Korolkov</name></head>
                  </figure>
                  <p>Nemec Vierkorn se je 2. oktobra 1953 vrnil živ domov iz daljne Sibirije, kjer
                     sta ga dolgih osem let in pol imeli v rokah NKVD in KGB. Koliko naših ljudi se
                     nikoli ni vrnilo iz Teharij, Hrastniškega hriba, Kočevskega roga in podobnih
                     krajev! </p>
               </div>
            </div>
         </div>
         <div type="div1">
            <pb n="081"/>
            <head>V neenakem boju </head>
            <div type="div2">
               <head>Padec vaških straž v Pudobu</head>
               <docAuthor>Janko Maček </docAuthor>
               <div type="div3">
                  <p>V 44. številki Zaveze smo v sestavku Ob šestdesetletnici razmišljali o začetku
                     oboroženega protirevolucionarnega odpora v Starem trgu pri Ložu in okolici. Ko
                     so partizani že oktobra 1941 sredi belega dne napadli italijansko posadko v
                     Ložu, so jih ljudje večinoma še imeli za četnike. Italijani so tedaj zaostrili
                     ukrepe proti prebivalstvu, vendar represalij še niso izvajali, saj so verjeli,
                     da domačini z napadom niso imeli zveze. Drugače je pa bilo maja 1942, ko je v
                     dolini za nekaj dni nastala »svobodna republika« in so Italijani ob vdoru vanjo
                     ustrelili 11 zaščitnikov ter požgali nekaj hiš. Še huje je bilo ob naslednjih
                     vdorih okupatorske vojske, zlasti v času ofenzive, ko so postrelili okrog 200
                     ljudi, jih še več odpeljali v internacijo in izropali ter požgali cele
                     vasi.</p>
                  <p>Prebivalci doline so torej za »osvoboditev« izpod okupatorja morali plačati
                     silno visoko ceno. Več kot sto internirancev je umrlo v taboriščih, zlasti na
                     Rabu. Kmalu pa se je pokazala še ena temna stran tako drage »svobode«. Njeni
                     borci so začeli pobijati domače ljudi, češ da so sodelavci okupatorja,
                     izdajalci svojega naroda. Janeza Kandareta, ki se je komaj vrnil iz
                     italijanskega zapora, so odpeljali na Knežjo njivo in ubili. Zakaj? Da bi on
                     bil povezan z Italijani? Mar je njegovo umno čebelarjenje ogrožalo
                     »osvobodilni« boj? Čeprav se zdi nesmiselno, lahko odgovorimo pritrdilno. Cilj
                     komunistov, ki so »osvobajali« dolino, je bil vzpon na oblast in razgledan, pri
                     sovaščanih priljubljen kmet, bi bil lahko ovira pri tem. Z umori domačih ljudi
                     so komunisti odkrili svoj pravi obraz in spodbudili ljudi k samoobrambi, kajti
                     Italijani niso skrbeli za zaščito, ampak le grozili z novimi represalijami. </p>
                  <p>V tej stiski so v začetku septembra 1942 v nekaterih vaseh Loške doline
                     vzniknile vaške straže. Italijani so tem vasem razdelili po nekaj nerodnih
                     francoskih pušk in nekaj bomb. Kot da bi že dejstvo, da je v vasi nekaj pušk,
                     zadostovalo, da bodo partizani odslej do prebivalcev obzirni! Kot da bodo sedaj
                     pozabili svoj »zakon«, ki so ga razglasili septembra 1941, že pred napadom na
                     Lož, da je pripadnost OF takorekoč obvezna, vse drugo pa pomeni izdajo in
                     zasluži najhujšo kazen. 3. septembra 1942 se je nazorno pokazalo, kako je bilo
                     s tem. Partizani so obiskali vasi in hiše, za katere so vedeli, da imajo vaško
                     stražo ali da so z njo v zvezi. Zdi se, da posebnega odpora niti niso
                     pričakovali, v Škrilje, kjer bi verjetno naleteli na močnejši odpor, pa niti
                     niso šli. V tisti akciji so pobili 12 ljudi, med njimi kaplana Franca
                     Kramariča, ki so ga poiskali v njegovi sobi v starotrški kaplaniji, v
                     neposredni bližini močne italijanske posadke. Med njihovimi žrtvami so tisto
                     noč bile tudi štiri žene: Frančiška Hauptman iz Dan, Katarina Telič iz Starega
                     trga, Terezija Tomšič iz Viševka in Ivana Čač iz Pudoba. Pri Palčičevih v
                     Vrhniki so odpeljali očeta Janeza, sinova Jakoba in Ivana ter njunega svaka
                     Janeza Poroka. Oče jim je na poti pobegnil, ostale tri so odgnali na Otrobovec
                     in jih vrgli v jamo pri Županovem lazu. Ivan se je iz jame rešil in si s tem za
                     eno leto podaljšal življenje. Podobno je bilo z Ivanom Žnidaršičem iz Pudoba,
                     na katerega so tisto noč tudi streljali. Mislili so, da so ga pokončali, toda
                     bil je samo ranjen in je kmalu okreval. Po kapitulaciji Italije so spet prišli
                     ponj in tedaj so svoje delo temeljito opravili.</p>
               </div>
               <div type="div3">
                  <head>Od septembra 1942 do septembra 1943</head>
                  <p>Zakaj tako krut poseg proti zametkom vaških straž v Loški dolini, ki so bili
                     slabo organizirani in izrazito samoobrambni. Nobenega prepričevanja in
                     prigovarjanja ni bilo, ampak takoj bojni pohod z uboji, požigi in ropanjem.
                     Vendar to ni bilo nič novega. Marsikje so pobijali že prej, ko na
                     protirevolucionarni strani ni še nihče prijel za orožje. Krimska jama in
                     Žiglovica in Brezova Reber so bile znane že nekaj mesecev pred krvavo
                     septembrsko nočjo v Starem trgu in okolici. Neprestano so razglašali, da hočejo
                     preprečiti bratomorni boj, pa so ga bili sami začeli in načrtno razpihovali. V
                     Loški dolini se je vse to v začetku septembra 1942 le še ponovilo in
                     potrdilo.</p>
                  <p>Z bridko izkušnjo, ki jo je v dolino prinesel 3. september 1942, je prišlo
                     spoznanje, kakšna naj bi bila samoobramba, da bi vasi zaščitila pred
                     nasprotnikom, ki ni izbiral sredstev, ki ni poznal milosti. Ustanovljene so
                     bile vaške straže v Danah, Pudobu in 
                     <pb n="082"/>
                     tudi v Grahovem. Italijani so jih
                     oborožili z nerodnimi francoskimi puškami in z bombami. V posamezni postojanki
                     so bili možje in fantje iz domače vasi in okolice, bili so takorekoč doma. Bili
                     so prostovoljci, zato je bila temu primerna tudi njihova vojaška disciplina. Za
                     nekaj več discipline v postojanki naj bi poskrbeli poveljniki, ki so jih
                     poslali iz Ljubljane. Tako je v Dane prišel Janez Borštnar, ki si je privzel
                     ime Pisun. Naj navedemo samo nekaj podatkov o njem. Rojen je bil leta 1919 v
                     Srednjih Jaršah pri Domžalah. Kot gojenec Marijanišča je leta 1940 maturiral na
                     Klasični gimnaziji v Ljubljani in se nato vpisal na slavistiko. Že kot dijak je
                     kazal veliko zanimanje za literaturo, zato so mu v Marijanišču zaupali urejanje
                     rokopisnega višješolskega lista Plamen. Ker je bil njegov rojstni dom na
                     nemškem zasedbenem področju, se Borštnar po aprilu 1941 ni več vrnil tja.
                     Poletne počitnice 1941 je preživel v Šentjoštu nad Horjulom, kamor mu je odprl
                     vrata gimnazijski sošolec Vinko Žakelj. Kdaj je Janez Borštnar prišel v Dane? V
                     italijanskem seznamu posadke v Danah iz leta 1943, kjer je Borštnar vpisan kot
                     poveljnik, je kot datum njegovega pristopa naveden 24. 3. 1943. France Kremžar
                     je tedaj že skoraj pet mesecev bil v Grahovem. Borštnar je menda bil hraber
                     vojak in dober poveljnik, čeprav je ob prihodu v Dane bil star le dobrih 23 let
                     in ni imel nobenih vojaških šol. Bil je tudi odličen govornik, kar mu je v
                     novem »poklicu« večkrat prišlo prav.</p>
                  <figure>
                     <graphic url="slike_z_47/z_47_48.png"/>
                     <head>Podružna cerkev v Pudobu</head>
                  </figure>
                  <p>France Kremžar, sin takratnega urednika lista Slovenec, je prišel v Grahovo
                     kmalu po ustanovitvi postojanke. Za razliko od Borštnarja je že imel nekaj
                     vojaških izkušenj, ki jih je nabral na Dolenjskem kot član Slovenske nacionalne
                     ilegale. Bil je namreč v skupini 17 mož, ki so maja 1942 pod vodstvom poročnika
                     Milana Kranjca odšli na teren. V nekem spopadu s partizani konec avgusta 1942
                     je bil ranjen v desno nogo in se je potem zdravil v novomeški bolnišnici. Ko je
                     za silo okreval, je odšel za poveljnika vaške straže v Grahovo. Kremžar je
                     grahovsko postojanko prevzel novembra 1942 in imel spočetka velike težave s
                     posadko. Pred njegovim prihodom je štela le 17 mož, pod njegovim poveljstvom pa
                     se je do konca leta povečala na 36 mož, od tega 31 oboroženih in 5
                     neoboroženih. Premogli so 30 pušk (lebel), 1 pištolo, 132 ročnih bomb in 3023
                     nabojev za puške. Do 31. marca je posadka narasla na 41 članov, imeli so 50
                     lebel, 1 mavzer puško in 1 avtomat. To stanje 
                     <pb n="083"/>
                     se kasneje ni bistveno
                     spreminjalo, pač pa so naknadno formirali še podružnico na Dolenjem jezeru. V
                     celotnem sestavu je grahovska posadka veljala za najšibkejšo in nestalno.
                     (France Pibernik, Temni zaliv Franceta Balantiča, str. 182) Take so bile
                     razmere v grahovski postojanki, ko je tja, verjetno na prigovarjanje prijatelja
                     Franceta Kremžarja, prišel tudi pesnik France Balantič.</p>
                  <p>Tudi vaška straža v Pudobu je nastala v jeseni 1942. Iz Ljubljane so ji za
                     poveljnika kmalu poslali študenta Ivana Kralja. Nekateri domačini se
                     spominjajo, da je pudobski poveljnik namesto baretke, ki je navadno bila del
                     uniforme vaških stražarjev, nosil jugoslovansko šajkačo in da je edini v
                     postojanki bil oborožen z mavzerko. Ko je bil Kralj v nekem spopadu s partizani
                     ranjen, je na njegovo mesto prišel Peter Skala. Njegovo pravo ime je bilo Jakob
                     Petar. Menda je bil uradnik Gospodarske zveze v Ljubljani, sicer pa doma s
                     Štajerskega. Podružnica pudobske vaške straže je bila nekaj časa v Kozariščah
                     blizu gradu Snežnik.</p>
                  <p>Leta 1943 je bilo v dolini precej mirno, tu in tam pa je le prišlo do kakega
                     incidenta, ki je ljudi opozoril, da vojna še traja. Eden takih dogodkov je bil
                     20. februarja 1943. Patrola vaške straže je šla na Knežjo njivo. Niso
                     pričakovali, da bodo naleteli na partizane, saj niso vedeli, da so malo pred
                     njimi prišli v vas. Kljub presenečenju se je večina patrole umaknila, le trije
                     starejši možje so se zatekli v hišo na robu vasi in se od tam branili v upanju,
                     da bodo iz doline kmalu dobili pomoč. Vendar pomoči ni bilo. Ko je možem
                     zmanjkalo municije, so se partizani približali hiši in jo zasuli z bombami. Vsi
                     trije stražarji so bili mrtvi. Bilo je skoraj očitno, da Italijani niso hoteli,
                     da bi stražarji dobili pomoč. Tudi sicer je bilo mogoče večkrat opaziti
                     povezanost med Italijani iz Starega trga in partizani, še posebno tam, kjer je
                     imel vmes prste italijanski kapetan Korich.</p>
                  <p>Kljub italijanski nezainteresiranosti se je vaška straža v Pudobu malo pred
                     kapitulacijo Italije kar dobro utrdila. Vas Pudob leži sredi ravnine dober
                     kilometer od Starega trga – na obeh straneh ceste, ki se skoraj v ravni črti
                     vleče proti jugu in se na južnem koncu vasi razdeli v dva kraka: z enim se
                     obrne proti Podgori in Prezidu, z drugim pa pelje mimo Kozarišč in gradu
                     Snežnik proti Leskovi dolini in Mašunu. Onkraj gradu izvira Mali Obrh, teče
                     skoraj vzporedno s cesto mimo Kozarišč in Ige vasi in se na severozahodni
                     strani Pudoba združi z Velikim Obrhom, ki izvira nad Vrhniko, prečka dolino v
                     smeri vzhod – zahod, se tesno približa severnemu delu vasi, nato pa skupno z
                     manjšim bratom nadaljuje pot proti Škriljam in izgine v Golobini. Glede na tok
                     Malega in Velikega Obrha pravijo severnemu delu Pudoba spodnji del, južnemu
                     delu pri Iga vasi pa zgornji del. Glavno postojanko so branilci imeli na
                     spodnjem koncu vasi v prostorni in trdni Kovačevi hiši – poleg mostu čez Obrh
                     in nasproti podružne cerkve svetega Jakoba. Kot drugo postojanko so na zgornjem
                     koncu vasi utrdili gasilski dom – nekdanje šolsko poslopje. Na vzhodni in
                     zahodni strani vasi so zgradili po nekaj bunkerjev, okrog vasi, zlasti okrog
                     glavnih postojank pa postavili žične ovire. Na spodnjem koncu in na zahodni
                     strani vasi bi napadalce oviral tudi potok. Seveda v Pudobu poleti 1943 niso
                     računali, da bo prišla nad nje tisočglava vojska Šercerjeve brigade s topovi in
                     tanki, ki jih bodo upravljali italijanski vojaki in oficirji.</p>
               </div>
               <div type="div3">
                  <head>Okrog 8. septembra 1943</head>
                  <p>Ko so partizani 7. septembra 1943 začeli obkoljevati četnike v Grčaricah, se še
                     ni vedelo za kapitulacijo Italije. Za neposreden napad na postojanko je bila
                     določena Šercerjeva brigada, za zavarovanje pa naj bi poskrbeli Tomšičeva in
                     Gradnikova brigada. Mirko Bračič, komandant 14. divizije, je napad takole
                     utemeljil: »Tovariši! Med plavogardisti v Grčaricah je 50 oficirjev bivše
                     jugoslovanske vojske in vsak od njih je sposoben voditi bataljon. Če teh
                     oficirjev ne bomo uničili, bomo imeli v kratkem proti sebi 50 bataljonov. Zato
                     Grčarice morajo pasti, ne glede na žrtve.« (Fr. Strle, Tomšičeva brigada 1943,
                     str. 177)</p>
                  <p>Branilci Grčaric 9. septembra zjutraj še niso vedeli za kapitulacijo Italije in
                     so uspešno odbijali napade. Medtem so se od Kočevja proti Ribnici začele
                     pomikati enote italijanske vojske, ki so želele kar najhitreje in varno v
                     Italijo. Načelnik štaba 14. divizije, Pero Popivoda, se je tedaj dogovoril z
                     italijanskim poveljstvom, da bodo njihovi topniški oficirji pomagali pri napadu
                     na četnike. Ko so pred Grčarice pripeljali topove, je položaj branilcev
                     naenkrat postal zelo resen. »Italijanski oficirji so zadevali kot za stavo in
                     že ob štirinajstih so se morali plavogardisti vdati. Prilezli so iz ruševin
                     beli od ometa kot mlinarji. Tako je bilo 10. septembra 
                     <pb n="084"/>
                     slovenske četniške
                     vojske konec za zmeraj. Partizani Šercerjeve brigade so ujetnike zvezali z
                     močno žico in jih odvedli v Dolenjo vas, kjer so jih izročili Gorenjski
                     brigadi, ki jih je zaprla za zidove tamkajšnje šole, naslednjega dne pa
                     pospremila do kočevskih zaporov.« (Milan Guček, Strmi lazi, str. 334–336)</p>
                  <p>11. septembra so brigade dobile nove naloge. Tomšičevi brigadi je bila določena
                     smer proti Ljubljani. Spotoma je začela obkoljevati Turjak, neposreden napad pa
                     potem prepustila Gorenjski – Prešernovi brigadi. V noči na 15. september je 3.
                     bataljon Tomšičeve brigade napadel vaške stražarje na Velikem Osolniku, ki so
                     le nekaj ur prej prišli tja – pravzaprav je bil to na hitro sestavljeni
                     bataljon »Dobrač« pod poveljstvom kapetana Piriha. Vesti so o Velikem Osolniku
                     v telegrafskem stilu poročale 21. septembra: »Fantje so se predali v sredo ob
                     10. uri. V borbi je padlo 8 fantov. Po predaji so partizani pobili 24 fantov.
                     Kar jih niso pobili, so jih dodelili III. bataljonu Tomšičeve brigade. Od teh
                     je eden že ušel in prinesel poročila.« (AINZ 111a – 61298)</p>
                  <p>Gradnikova in Šercerjeva brigada sta bili tedaj poslani na Notranjsko. Z njima
                     so se odpeljali tudi italijanski topničarji in tankisti. Preko Sodražice so
                     prišli na Bloke, kjer se je v Novi vasi utrdila precej močna domača vaška
                     straža, okrepljena s posadko iz Loškega Potoka. Poglejmo, kaj je o tem
                     »srečanju« zapisal Milan Guček: »Ker v Novi vasi ni uspel politični »prijem«,
                     so partizani navsezgodaj 13. septembra izstrelili nekaj topovskih strelov na
                     utrjeni hrib nad Faro. V hipu je bila na zvoniku bela zastava. Za vkorakanje v
                     Novo vas se je Šercerjeva brigada še posebej pripravila. Velike neporavnane
                     račune je imela s samozvanim voditeljem bloške bele garde – župnikom Antonom
                     Hrenom, ki ga pa med tristo obrazi, postrojenimi na trgu sredi vasi, ni bilo«.
                     Luka, ki je bil tudi sam doma z Verda, je moral najprej prisluhniti nagovoru
                     Dušana Kvedra, »ki je medtem prišel v Novo vas s komandantom Francem Rozmanom -
                     Stanetom, komisarjem Ivanom Mačkom - Matijo in članom vrhovnega štaba Edvardom
                     Kardeljem - Krištofom«, šele potem je lahko stopil pred postrojene ujetnike in
                     začel iskati župnika. Ko se je ta kasneje javil, so ga po hitrem postopku
                     obsodili in patrola ga je odpeljala za bližnje poslopje ter ustrelila. (Milan
                     Guček, Strmi lazi, str. 343–345)</p>
                  <figure>
                     <graphic url="slike_z_47/z_47_49.png"/>
                     <head>Pogled na zapuščeno Kovačevo domačijo, v kateri je bila septembra 1943
                        glavna postojanka vaške straže</head>
                  </figure>
                  <pb n="085"/>
                  <p>Gradnikova brigada se je še isti dan odpravila z Blok proti Cerknici in
                     naslednje jutro, 14. septembra, začela napad na postojanko vaške straže v
                     Begunjah. Vesti so poročale, da je v dveh dneh, kolikor je trajalo obleganje,
                     padlo na vas kakih 250 do 300 topovskih granat. V sredo, 15. septembra, okrog
                     14 ure, je streljanje ponehalo in tudi branilci Begunj so se vdali. Poveljnika
                     Vojsko, župnika Turka, učiteljico Drobničevo, trgovca Matičiča in več drugih so
                     partizani takoj zaprli, del begunjske posadke pa vključili v svoje enote.</p>
                  <p>Kaj pa Šercerjeva brigada? Po padcu postojanke pri Novi vasi je dobila nalogo,
                     naj se preko Bloške police premakne v Lož in Stari trg, zavzame Pudob in
                     nadaljuje pot na Primorsko. Po isti poti je po 8. septembru šlo nekaj tisoč
                     italijanskih vojakov, saj je bila varna pred Nemci, s partizani so pa Italijani
                     itak imeli dogovor. </p>
                  <p>Očitno so prve dni po kapitulaciji Italije zveze med Starim trgom in Ljubljano
                     še dobro delovale, saj so Vesti 12. septembra objavile sledeče sporočilo:
                     »Stari trg 10. 9. 1943. Obe posadki tako v Pudobu kot v Danah sta od Italijanov
                     dobili orožje, to je dva pokvarjena topa, mnogo pušk in vso municijo. Tej
                     posadki se je pridružila tudi celotna postojanka iz Grahovega. (AINZ 111a –
                     61252) Pudob je torej v tistih dneh postal zatočišče protirevolucionarnih
                     oddelkov Loške doline. Že prej so bile tu pod zaščito nekatere družine iz
                     okolice, sedaj pa jih je prišlo še nekaj. Zanima nas, koliko branilcev je v
                     Pudobu pričakalo Šercerjevo brigado. Italijani so imeli evidenco vaških straž
                     in njihove oborožitve, iz katere dobimo vsaj približno sliko treh posadk, ki so
                     se zbrale v Pudobu. Domača posadka, ki ji je poveljeval Jakob Petar, uradnik
                     Gospodarske zveze iz Ljubljane, je po seznamu od 15. avgusta 1943 štela okrog
                     100 mož, iz Dan naj bi jih prišlo pod vodstvom Janeza Borštnarja okrog 40 in
                     približno toliko iz Grahovega pod poveljstvom Franceta Kremžarja. Kako so se
                     potem dogovorili glede razporeda njihovih enot? Vemo, da se je Kremžar z
                     Grahovčani nastanil v gasilskem domu na zgornjem koncu vasi in da je bil tam
                     tudi Borštnar, čeprav je večina njegovih fantov bila v drugi postojanki. Večji
                     del branilcev se je zbral torej na spodnjem koncu Pudoba v veliki Kovačevi
                     hiši. Prave zveze med obema postojankama ni bilo in tudi ne enotnega
                     poveljstva.</p>
                  <p>Partija in OF Loške doline sta že pred prihodom brigade poslali v Pudob
                     delegacijo, ki naj bi posadko nagovorila k predaji. Milan Guček je v svoji
                     knjigi zapisal, da so med člane delegacije vtaknili tudi župnika Presetnika:
                     »Poveljstvu postojanke je sporočil le partizanske pogoje, to je zahtevo po
                     brezpogojni vdaji. Župnik se je vrnil z odgovorom, da ni potrebno nikogar več
                     pošiljati v postojanko s takšnimi ponudbami, ker se ne bodo predali. Komandant
                     Kremžar je dal nato pretrgati še telefonsko žico, za vsak primer, da jih ne bi
                     nihče več nadlegoval.« (M. Guček, Strmi lazi, str. 347) Neki domačin, ki je bil
                     tedaj še otrok, se spominja prizora, ko je prišla delegacija z župnikom na čelu
                     po ravni cesti od Starega trga. Most preko Obrha na začetku vasi je bil zaprt s
                     španskimi jezdeci, zato so morali odposlanci počakati, da so jim stražarji
                     odprli. Čez nekaj časa so se župnik in oni z njim po isti poti vrnili v Stari
                     trg. Iz tega sledi, da so se verjetno pogovarjali s poveljnikom enote v
                     Kovačevi hiši, nikakor pa ne s Kremžarjem, ki je bil s svojo enoto v gasilskem
                     domu na drugem koncu vasi. </p>
                  <figure>
                     <graphic url="slike_z_47/z_47_50.png"/>
                     <head>Trije vaški stražarji, ki so bili ob napadu v Pudobu: v sredini Albin
                        Kandare, levo in desno Ludvik in Stanko Kraševec iz Škrilj</head>
                  </figure>
                  <p>Marko Kremžar, brat poveljnika Franceta Kremžarja, je na našo prošnjo o
                     dogodkih v Pudobu napisal sledeče: »Poskušal bom obnoviti po spominu, kar sem
                     slišal od brata Franceta, ko se je po preboju iz razvalin pudobske postojanke
                     vrnil domov. Kot poveljnik postojanke vaške straže v Grahovem je dobil France
                     pred italijanskim razpadom
                     <pb n="086"/>
                      – ne vem, koliko prej – pismeno povelje – zapečateno
                     kuverto, ki naj jo odpre v takem in takem primeru, naj se grahovska postojanka
                     združi s postojanko v Pudobu in naj se skupno branita v slučaju napada. Kmalu
                     po 8. septembru so tako Grahovčani odšli v Pudob in s tamkajšnjim poveljnikom
                     sta se dogovorila, da bodo prevzeli obrambo gasilskega doma, domači iz Pudoba
                     pa naj bi branili postojanko na drugem koncu vasi. Obe postojanki naj bi se v
                     primeru napada krili.</p>
                  <p>Ko so prišli partizani, so najprej vozili ob postojankah z italijanskim tankom
                     in z zvočnikom vabili vaške stražarje, naj se vdajo, ker jim jamčijo življenje.
                     Pričeli so se pogajati najprej s poveljnikom iz Pudoba – ne vem, ali se je
                     pisal Skala ali Skalar, ali je bil to le njegov psevdonim. Kako so potekala ta
                     pogajanja, France ni vedel, videl pa je, da so se fantje vdali. Ko so partizani
                     isto »rešitev« ponudili tudi njemu, jo je v soglasju s fanti odločno
                     zavrnil.«</p>
                  <p>Pa poglejmo še, kako je začetek napada na Pudob opisal Milan Guček: »Šercerjeva
                     brigada je imela v Ložu topli opoldanski obrok, nato pa se je odpeljal kot
                     predhodnica bataljonski koloni v avtoblindi komisar I. bataljona Dušan Gorkič.
                     Kolona ni šla skozi Stari trg, temveč je zavila na levo skozi Markovec in
                     Viševek. Medtem ko je brigadna kolona zaostala, se je Gorkič s spremstvom
                     zapeljal pred na vso moč utrjeni gasilski dom in mimo njega v vas. Kljub temu,
                     da je molelo proti njemu vse orožje glavne trdnjave, ni padel noben strel.
                     Dušan Gorkič se je ustavil pred postojanko na drugem koncu vasi, kamor se je
                     nagnetlo vse, kar ni spadalo v kategorijo Kremžarjeve posadke. Ne da bi
                     izgubljal čas, je politični komisar Gorkič kar z avtoblinde pozval
                     belogardiste, naj se predajo. Njegove besede so bile bolj prepričljive kot pa
                     pozivi 10-članske delegacije okrožnega odbora OF, ki je prav to poskusila že
                     prej. Vsi so prilezli ven in ker je bilo moštvo večinoma pred kratkim
                     mobilizirano in jim je bilo vseeno, na kateri strani so, če že morajo bili pod
                     orožjem, so postrojeni naredili samo »levo krug« in so postali partizani. Za
                     vsak primer so vendarle ostali zastraženi in so jih poslali nazaj v postojanko.
                     Gasilski dom pa je bil postojanka drugačnega kova. Orožje je molelo skozi
                     strelne line in je morala glavnina brigade počakati, da se stemni.« (M. Guček,
                     Strmi lazi, str. 346)</p>
                  <p>Slovenski dom je prinesel obširno zgodbo o padcu Pudoba šele 24. decembra 1943.
                     Tudi tu beremo, kako je italijanski oklepnik peljal mimo gasilskega doma,
                     vendar nihče ni začel streljati. »Ko je privozil sredi vasi, je neki partizan z
                     njega več kot dve uri vabil oblegane fante, naj se vdajo. Dobesedno je kričal:
                     »Fantje belogardisti, predajte se! Zajamčeno vam je življenje!« Zdi se, da so
                     ti pozivi spodnjo posadko spremenili. Ko se je še obotavljala, se je Lah (Milan
                     Lah iz Loža) jezil in rjovel, zakaj se belogardisti ne predajo, ko je na rdeči
                     strani ogromna premoč. Tedaj je poveljnik Peter Skala vprašal skozi okno: »Kdo
                     mi garantira življenje? Kdo garantira za posadko?« Dobil je odgovor: »Mi
                     garantiramo in - Angleži.« Posadka je verjela in se vdala.</p>
                  <figure>
                     <graphic url="slike_z_47/z_47_51.png"/>
                     <head>Vaški stražarji med počitkom na pohodu</head>
                  </figure>
                  <p>Poglejmo sedaj Gučkov opis napada na gasilski dom: »Ob mraku 13. septembra so
                     padli prvi streli. Na silovit začetni brigadni napad so nič manj srdito
                     odgovorili belogardisti. Ker je bilo na obeh straneh dosti orožja in streliva,
                     tudi lahko artilerijo so imeli eni in drugi, razdalja med nasprotnikoma pa je
                     bila majhna, je grmelo, kot bi letela v zrak smodnišnica. Vso noč sta se
                     zagrizena sovražnika obdelovala, uspeha pa za napadalca ni in ni hotelo biti.
                     Šercerjeva je imela že tudi žrtve – padel je namestnik četnega komandirja,
                     Ljubljančan Vinko Kogovšek - Radovan. Čeprav je bila stiska v obkoljeni utrdbi
                     vse večja, se posadka ni hotela predati. Upali so na čudež, da bodo rešili
                     svoje glave. Za vsak primer pa, če čudeža ne bo, je Kremžar že obljubljal
                     svojim vojščakom, vsakemu posebej – palmovo vejico mučeništva. In ob štirih
                     zjutraj se je zgodil čudež. Nad Loško dolino je legla megla. Noč in megla!
                     Sedaj ali nikoli – se je v tem trenutku odločil poveljnik Kremžar – in je njega
                     in njegove najbližje vzela noč. Brez strela so preskočili brigadni Tomažev vod,
                     ki je ves utrujen zadremal v zasedi pred okopi. Po poveljnikovem pobegu ni 
                     <pb n="087"/>
                     bilo
                     nobenega odpora več, ko je brigada ob prvem jutranjem svitu spet napadla. Borci
                     so vdrli v utrdbo, kjer je ležalo na kupe mrtvih in ranjenih branilcev. Kar jih
                     je bilo mrtvih, so znosili ven, žive pa postavili v vrsto pred utrdbo in zanje
                     ni bilo milosti.« (M. Guček, Strmi lazi, str. 347)</p>
                  <p>Tisto o kupih mrtvih in ranjenih v gasilskem domu sploh ni bilo res. Izpad iz
                     napol porušene utrdbe je bil pogumno in pametno dejanje, ne pa pobeg. Guček
                     kljub svoji zgovornosti ne pove, kaj se je zgodilo z ranjenci. Marko Kremžar se
                     bratovega pripovedovanja o tem takole spominja: »Čeprav so poslopje gasilskega
                     doma razbijali s topovi in streljali tudi s strojnicami, smrtnih žrtev ni bilo.
                     Bilo je nekaj lažjih ranjencev. Bratu je krogla prebila suknjič na rami, vendar
                     ga ni ranila. Tudi Balantič, ki je bil v tej postojanki, ni bil ranjen. Zjutraj
                     je brat sklenil, da izrabijo meglo in naredijo izpad. Tako so tudi storili.
                     Rešili so se tudi nekateri ranjenci. Partizane je izpad presenetil in niso
                     reagirali. Pripravili so ga grahovski vaški stražarji v popolni tišini. Ko so
                     bili zunaj obroča, so se razdelili v več skupin.«</p>
                  <p>Slovenski dom v že omenjenem poročilu pove, da je boj pri Kremžarjevi
                     postojanki trajal do štirih zjutraj, ko je večina posadke naredila izpad.
                     Rešilo se je 23 fantov, 9 pa jih je verjelo obljubam o amnestiji, toda
                     komunisti so jih 14. septembra zjutraj ustrelili pred razvalinami gasilskega
                     doma. Poleg teh devetih sta bila zjutraj pred domom mrtva tudi Ludvik Kržič iz
                     Pudoba, ki je bil težje ranjen in je ob izpadu bil še živ v postelji, in Milan
                     Gerl, osmošolec iz Snežnika, ki ga je že ob devetih zvečer zadela granata.</p>
                  <p>To poročilo dopolnjuje spomin domačina, tedaj 12-letnega fantiča, ki je 14.
                     septembra dopoldne z nekaj vrstniki prišel do »Tobruka«, kot so v Pudobu leta
                     1943 iz ne vem kakšnega razloga rekli gasilskemu domu. Še danes ima pred očmi
                     sliko, kako je na balinišču poleg doma ležala cela vrsta moških trupel.
                     Nekatere od njih je poznal, saj so bili domačini iz Pudoba ali iz bližnjih
                     vasi. Tudi Milana Gučka se je na nek način dotaknila groza, ki je tisto jutro
                     zavladala v vasi. Zapisal je sledeče: »Razpoloženje v osvobojenem Pudobu ni
                     bilo veselo. Ponavadi zmagovalce obsujejo s cvetjem, tu pa je bil redek
                     prijazen pogled. Pudob je dajal podobo vse strahote bratomorne vojne«. (M.
                     Guček, Strmi lazi, str. 348)</p>
                  <figure>
                     <graphic url="slike_z_47/z_47_52.png"/>
                     <head>Varljivi mir na vasi</head>
                  </figure>
                  <p>Eno leto pred napadom na Vaške straže v Pudobu so partizani v noči na 3.
                     september 1942 pobijali in požigali v Danah, Starem trgu, Vrhniki, Viševku in
                     Pudobu. Hoteli so menda preprečiti sodelovanje z okupatorjem in državljansko
                     vojno. Italijani se tisto noč niso premaknili iz svoje trdnjave v Starem trgu.
                     V noči na 14. september 1943 so bili Italijani pri topovih in tankih slovenske
                     brigade, ki je napadala slovenske protirevolucionarje. Trudili so se, da bi
                     bili njihovi zadetki čim bolj natančni, saj je menda bila od tega odvisna
                     njihova vrnitev domov. Morda je bil med njimi tudi kdo od tistih, ki so pred
                     dobrim letom v Loški dolini streljali talce in požigali cele vasi. Vendar so
                     kronist Šercerjeve brigade in drugi zgodovinarji pisali o osvoboditvi Pudoba, o
                     osvobodilnem boju.</p>
                  <p>Noč na 14. september 1943 je bila polna groze tudi zaradi čudnih klicev, ki jih
                     je bilo slišati v presledkih oglušujočih eksplozij granat in drdranja
                     mitraljezov. »Cezar, Cezar, predajte se! Nič se vam ne bo zgodilo«, je odmeval
                     zamolkel moški glas skozi temo. Napadalci so namreč prisilili poveljnika
                     postojanke, ki se je predala že popoldne, da je svojega kolega Kremžarja
                     spodbujal k predaji. Cezar je bil Kremžarjev psevdonim; že pred začetkom vojne
                     so ga nekateri sošolci in prijatelji klicali s tem imenom. – S posadko iz Dan
                     je v Pudob prišlo pet Kandarovih fantov, toda le 21-letni Peter je bil med
                     branilci »Tobruka«, drugi pa so bili v Kovačevi hiši. France, rojen 1909, se je
                     čutil odgovornega za mlajšega brata, bil je pa nanj tudi navezan, zato mu ni
                     bilo treba dvakrat reči, naj ga gre pridobit za predajo. Tako so se med nekim
                     predahom zaslišali tudi njegovi klici: »Peter, Peter, tukaj France. Mi smo v
                     redu. Predajte se, pa se tudi vam ne bo nič zgodilo.« Toda tako na klice
                     Cezarju kot na Francetove pozive Petru so iz doma v odgovor zadrdrale
                     strojnice. Nikoli ne bo razvozlana uganka, zakaj se 
                     <pb n="088"/>
                     Peter Kandare ni odločil za
                     izpad, ampak je sklenil počakati »osvoboditelje«. Morda ga je k tej odločitvi
                     nagnilo tudi bratovo nočno vabilo. Toda »osvoboditelji« so hitro pozabili na
                     obljube, ki so jih dali preko svojih glasnikov. Med mrliči na balinišču poleg
                     gasilskega doma je bil zjutraj tudi Peter.</p>
               </div>
               <div type="div3">
                  <head>Po padcu Pudoba</head>
                  <p>Čeprav iz Kovačeve hiše ni bil oddan niti en strel in se je posadka vdala tako
                     rekoč na prvi poziv, so zmagovalci takoj odbrali nekaj odločnejših
                     protirevolucionarjev in jih zaprli v zgornje prostore stavbe. Med temi
                     »izbranci« je bil 36-letni Franc Intihar iz Viševka. Bil je prepričan, da se
                     jim ne obeta nič dobrega. Skočil je skozi okno in skušal pobegniti, toda
                     partizani, ki so ga opazili, so ga prerešetali in kar tam v bližini površno
                     zagrebli. Ko je njegova mati zvedela, kaj se je zgodilo, je izprosila
                     dovoljenje, da ga odkoplje in prenese na pokopališče v Viševek. Z malim
                     samotežnim vozičkom ga je potem peljala skozi Pudob proti domu. Zdi se, da se
                     je ta prizor dotaknil tudi Milana Gučka, da je zapisal: »Pudob je dajal podobo
                     vse strahote bratomorne vojne. Mimo zbora zvezanih in nezvezanih belogardistov
                     sta peljala dva starčka na majhnem štirikolesnem vozičku - dirci ubitega sina.«
                     No, peljala sta ga tudi mimo številnih Italijanov, ki so stali ob oklepnikih in
                     tankih sredi vasi in neprizadeto žlobudrali v svojem jeziku, na svoji žalostni
                     poti sta srečevala domače terence, ki so hiteli h Kovačevi hiši, da bi
                     »pregledali« ujetnike in odločili o njihovi usodi.</p>
                  <p>Med zvezanimi ujetniki na dvorišču »kasarne« so bili sedaj tudi tisti, ki so
                     bili ponoči zaprti v gornjih prostorih. Na dvorišče sta zapeljala dva mala
                     italijanska kamiona in nanju so izmed zvezanih vkrcali okrog 20 mož in fantov.
                     Med njimi so bili: poveljnik Jakob Petar, Albin Hauptman iz Dan, Franc in Janez
                     Tomc iz Podloža, France in Ludvik Kraševec iz Škrilj in Ivan Palčič iz Vrhnike,
                     ki so ga že septembra 1942 vrgli v jamo pri Županovem lazu, pa jim je tedaj še
                     ušel. Odpeljali so jih proti Blokam in naprej v Kočevje. O tem dogodku je 29.
                     aprila 1990 pisal Nedeljski dnevnik pod naslovom Razpihovanje tragične
                     žerjavice preteklosti. Hčerka Albina Hauptmana, ki so mu partizani eno leto
                     prej ubili ženo – mater štirih malih otrok – tu pove, da je oče le en dan pred
                     napadom odšel v Pudob in nadaljuje: »Zjutraj sem vsa obupana tekla kakšne štiri
                     kilometre daleč od naše vasi v tisto postojanko in videla, kako so vozili
                     mrtve. Vprašala sem nekega partizana, če je moj oče še živ, in ko je odgovoril
                     pritrdilno, sem padla na kolena in prosila, naj ga pustijo živega, ker smo na
                     tem svetu od naše družine ostali samo štirje majhni otroci. Rekel je: »Ubili ga
                     bomo.« Prignali so ga zvezanega, da bi tudi njega naložili na majhen tovornjak.
                     Skočila sem k očetu in ga poljubljala, on pa mi je rekel: »Nedolžen sem. Molite
                     zame in pokopljite me zraven mame! Potem so ga odpeljali in za njegov grob
                     nismo nikoli zvedeli.«</p>
                  <figure>
                     <graphic url="slike_z_47/z_47_53.png"/>
                     <head>Na straži pred vasjo</head>
                  </figure>
                  <p>Nekako ob istem času, morda malo kasneje, so pred Kovačevo hišo napolnili z
                     zvezanimi ujetniki še tretji kamiončič, ki pa je odpeljal na drugo stran –
                     proti gradu Snežnik in jami Kozlovka. Po pisanju Slovenskega doma od 24. 12.
                     1943 so bili na tem kamionu sledeči: Vilko Bavec iz Kozarišč, Franc Intihar iz
                     Vrhnike, Janez Kraševec iz Škrilj, Janez Mulec iz Pudoba, Jože Petrič in Janez
                     Tomažič, bivši orožnik, ki se je v Kovačevi hiši poskušal skriti, pa so ga kaj
                     hitro odkrili. Vilko Bavec se je baje že v bližini jame vrgel s kamiona, toda
                     beg se mu ni posrečil in tudi on je končal v Kozlovki.</p>
                     <pb n="089"/>
                  <p>Seveda nas zanima, kaj se je zgodilo s še ostalimi člani postojanke v Kovačevi
                     hiši. Nekatere so kar tam mobilizirali in vključili v brigadne enote, druge pa
                     so poslali domov. Tako so na primer od Kandarovih iz Dan mobilizirali Albina in
                     Alojza, Franca in Stanka pa poslali domov. Že 14. 9. 1943 popoldne se je
                     brigada odpeljala mimo Kozarišč v Leskovo dolino in na Mašun. Dobila je ukaz,
                     naj čimprej zasede Trst, toda naslednji dan je pri Ilirski Bistrici naletela na
                     močno nemško enoto. Sanj o Trstu je bilo hitro konec in z nekaj izgubami se je
                     brigada vrnila na Mašun. Otroci iz Loške doline so tja hodili obiskovat svoje
                     očete in brate, do nedavnega vaške stražarje, ki so bili sedaj partizani, in
                     jim nosili perilo ter novice od doma. Novic, večinoma žalostnih, nikoli ni
                     zmanjkalo. Zanje je poskrbel tudi III. bataljon Šercerjeve brigade, ki je ostal
                     v Loški dolini, da bi pod vodstvom domačinov temeljito dokončal »osvoboditev«,
                     za kar je v tisti naglici 13. in 14. septembra zmanjkalo časa. 55-letnega
                     Matevža Hribarja z Bloške police so imeli zaprtega v Starem trgu. 17. oktobra
                     je bil uradno odpuščen domov, pa ni prišel daleč, ker so ga »neuradno« zvlekli
                     v gozd in ubili. Pri Kandarovih v Danah so iskali sinova Franca in Stanka, ki
                     so ju 14. septembra izpustili. Stanko se je pravočasno skril, Franceta so pa
                     odpeljali v Kočevje in ga 22. oktobra z drugimi umorili v Jelendolu. Konec
                     septembra so odpeljali Janeza Palčiča, Mežnarjevega očeta iz Vrhnike, ki se je
                     eno leto prej rešil z begom, in ga ubili nekje nad Ložem. Približno ob istem
                     času so v gozd nad Ložem odpeljali Alojza Kompoša iz Starega trga ter Ivana
                     Žnidaršiča in Marijo Mlakar iz Pudoba. Nobeden se ni vrnil.</p>
                  <p>Potrebna bi bila cela knjiga, če bi hoteli podrobno opisati vse dogodke,
                     predvsem pa smrti protirevolucionarjev Loške doline po padcu Pudoba. Katere od
                     tistih, ki so bili odpeljani v kočevske zapore, so pomorili v Mozlju in
                     Jelendolu, zakaj so nekatere odpeljali na Mokrc in na Mačkovec? V knjigi
                     Staneta Okoliša Žrtve druge svetovne vojne je zbranih veliko podatkov, ki lahko
                     pojasnijo marsikatero tovrstno vprašanje. Seveda se je treba ob njej ustaviti
                     in zamisliti. Ali ni pretresljiv podatek, da so »osvoboditelji« Pudoba v enem
                     mesecu – od 14. septembra, ko so vrgli v Kozlovko Janeza Kraševca, pa do 20.
                     oktobra, ko so na Mokrcu ustrelili Stanka – umorili pet Kraševčevih iz Škrilj.
                     Naj pojasnimo, da je 13. septembra 1943 vseh pet bilo v Kovačevi hiši in so se
                     vdali z ostalo posadko, torej jim je bilo življenje zajamčeno.</p>
                  <figure>
                     <graphic url="slike_z_47/z_47_54.png"/>
                     <head>Potok Obrh – Ali teče temi ali soncu naproti</head>
                  </figure>
                  <p>Koliko fantov, ki so bili 14. septembra 1943 v Pudobu vključeni v Šercerjevo
                     brigado, je potem padlo v boju z Nemci in koliko so jih »likvidirali« partizani
                     sami? 31. oktobra so pri Selščku nad Cerknico ustrelili brata Franca in Jožeta
                     Palčiča z Vrha pri Podgori. Oba sta bila pred 13. septembrom člana vaške straže
                     v Pudobu. Ko Guček opisuje, s kakšnimi težavami in izgubami se je srečevala
                     Šercerjeva v drugi polovici oktobra in v novembru 1943 na umiku pred Nemci,
                     omeni tudi dezerterstvo: »Na poti od Gerova sem se je pričelo dezerterstvo.
                     Pobudniki so bili belogardisti. Da ne bi slabi zgledi vlekli, je brigada
                     streljala brez milosti vsakega dezerterja, ali tistega, ki je k dezerterstvu
                     nagovarjal. Kazni so bile opravljene pred vso brigado.« (M. Guček, Strmi lazi,
                     str. 393) »Stiska v brigadi je postajala vse večja. Novinci so čutili bližino
                     domačih krajev in postajali nemirni. Misel na pobeg iz brigade je bila vedno
                     bolj pogosta. Spet je moralo poveljstvo kaznovati s smrtjo dva slabiča, ki sta
                     nagovarjala še druge, naj dezertirajo.« (M. Guček, Strmi lazi, str. 395). »Tank
                     na cesti, ki kljubovalno stoji, seka z mitraljezi in mu nič ne more vsa
                     brigada, je v hipu sprostil gon za 
                     <pb n="090"/>
                     domom. Domov, domov!« (M. Guček, Strmi lazi,
                     str. 399) Ustrelitve nekdanjih vaških stražarjev pred zborom brigade so ta gon
                     po domu zmanjševale, obenem pa s primerno obrazložitvijo, za katero so
                     poskrbeli politični komisarji, vzbujale v moštvu občutek, da je bela garda
                     nekaj nenormalnega, resnično slabega. Verjamemo, da so nekdanji vaški stražarji
                     skušali izkoristiti prilike za beg, vendar gotovo v tistem času niso bili edini
                     dezerterji. »Gon za domom« so začutili tudi mnogi drugi, ko so se približali
                     domačim krajem. Upravičeno dvomimo, da so se nekdanji vaški stražarji upali
                     koga nagovarjati k dezerterstvu, bili pa so tega greha gotovo največkrat
                     obdolženi, saj so že itak bili sumljivi. To je bil tudi dobrodošel izgovor, da
                     so jih obtožili in se jih znebili. Zanimivo bi bilo ugotoviti, koliko tistih,
                     ki so se v Pudobu predali, je dočakalo konec vojne.</p>
                  <figure>
                     <graphic url="slike_z_47/z_47_55.png"/>
                     <head>Svet okoli Pudoba</head>
                  </figure>
                  <p>Kaj pa tisti, ki so se iz napol porušenega gasilskega doma rešili z izpadom?
                     Koliko jih je pravzaprav bilo? Guček je zapisal, da »je poveljnik Kremžar s
                     kakšnimi 30 zvestimi hitel v gore Javornika in se po treh dneh javil na
                     Rakeku«. Iz drugih poročil vemo, da so se stražarji po preboju iz Pudoba
                     razdelili na več skupin. Kremžar in Balantič sta kmalu prišla v Ljubljano.
                     Nismo ugotovili, kdaj je prišel Janez Borštnar - Pisun. Ko je bilo ustanovljeno
                     Slovensko domobranstvo, se je Kremžar takoj vključil, in – proti pričakovanju
                     nekaterih – tudi Balantič. V novembru 1943 je bila ustanovljena domobranska
                     postojanka v Grahovem, za njenega poveljnika pa določen France Kremžar.
                     Balantiču je prijatelj tedaj svetoval, naj ne gre ponovno v Grahovo, toda on ga
                     je zavrnil: »Jaz vem, kaj so doli počeli, zato se ne morem umakniti. (France
                     Pibernik, Temni zaliv Franceta Balantiča, str. 196) 23. novembra 1943 – le
                     dobra dva meseca po boju v Pudobu – so grahovski protirevolucionarji spet
                     doživeli napad komunističnih brigad, toda tokrat sta jih namesto odrešilne
                     megle proti jutru zajela ogenj in dim gorečih poslopij, od koder ni bilo
                     rešitve.</p>
               </div>
               <div type="div3">
                  <head>Zaključek</head>
                  <p>Ob pudobski zgodbi se nam odpirajo številna vprašanja. Koliko so v Pudobu pred
                     napadom vedeli o dogodkih po 8. septembru na Dolenjskem in pri njihovih sosedih
                     na Notranjskem? Najprej so padle Grčarice. Bračičev ukaz je bil, da morajo
                     pasti, ne glede na žrtve. Zaradi 50 oficirjev bivše 
                     <pb n="091"/>
                     jugoslovanske vojske,
                     zaradi 50 vojaških strokovnjakov, ki bi utegnili ogroziti komunistično
                     revolucijo! Potem so protirevolucionarne postojanke padale kot domine. Povsod
                     se je ponovil približno isti postopek: Napad, podprt z italijanskim topništvom,
                     in s pozivi: Vdajte se, pa se vam ne bo nič zgodilo! Lahko boste šli domov ali
                     prestopili k nam. Življenje vam je zajamčeno! Vsaki vdaji je sledilo
                     »sortiranje« ujetnikov, vezanje z žico, vodenje v zapore, streljanje. Je morda
                     to bil osvobodilni boj, ki naj bi ga zapisali v preambulo naše ustave?</p>
                  <p>Kako so v Pudobu po 8. septembru dobili orožje od Italijanov, kot so poročale
                     Vesti 12. septembra 1943? So ga Italijani sami izročili, ali ga je vaška straža
                     po posebnem navodilu, ki ga je imela iz Ljubljane, od njih zahtevala? Baje je
                     bila v istem navodilu tudi točka o združitvi vaških straž v Pudobu in o odnosu
                     do partizanov: izogibajte se srečanjem, če boste pa napadeni, se odločno
                     branite. – Seveda se je bilo posadki v pudobskem gasilskem domu težko braniti,
                     ko se je večja postojanka par sto metrov od nje ob prihodu Šercerjeve brigade
                     vdala brez odpora. Kljub temu se je nekaj desetin fantov v gasilskem domu
                     upiralo celo noč in se proti jutru srečno izvleklo iz obroča. Lahko rečemo, da
                     je Pudob postal poseben zaradi vdaje postojanke na enem koncu vasi in tudi
                     zaradi obrambe in uspelega izpada posadke na drugem koncu. </p>
                  <p>Pogosto slišimo pripombe, da vodstvo slovenske protirevolucionarne strani na
                     kapitulacijo Italije oziroma na dogodke v zvezi z njo sploh ni bilo
                     pripravljeno, da je tedaj popolnoma odpovedalo in prepustilo preproste može na
                     postojankah samim sebi, medtem ko se je nasprotna stran že nekaj mesecev prej
                     dogovarjala z Italijani in načrtovala podrobnosti za dan X. Poleg Kardelja,
                     Mačka in Rozmana je bil 13. septembra na Blokah tudi general Cerutti. Menda se
                     je potem mimo Pudoba premaknil na Primorsko in še nekaj časa ostal med
                     partizani. Že prve tedne po padcu Grčaric, Turjaka, Pudoba in drugih postojank
                     so na protirevolucionarni strani o tem razpravljali in svoje videnje dogodkov
                     ter vzrokov zanje sta povedala major Novak in podpolkovnik Peterlin, ki sta
                     bila tedaj v Ljubljani, čeprav bi po mnenju mnogih morala biti pri svoji vojski
                     na terenu. </p>
                  <p>Dejstvo je, da je protirevolucionarna stran naredila marsikatero napako, je pa
                     tudi res, da je v tistih izjemno težkih razmerah bilo skoraj nemogoče vedno
                     najti prave rešitve. Nasprotna stran pri svojem boju za oblast ni poznala
                     nobenih meja, bilo ji je dovoljeno vsako sredstvo. Protirevolucionarji pa so
                     bili zavezani pravilom civilne družbe, zato jim marsikatero sredstvo ni bilo
                     dovoljeno in njihova učinkovitost je bila omejena. Namen vaške straže v Pudobu
                     je bil zaščititi življenje vaščanov in njihovo premoženje. Ta namen so
                     stražarji imeli pod Italijani in tudi po njihovem odhodu. Kako naj se odločijo
                     v izredni situaciji, ki je nastala s prihodom partizanske brigade pred Pudob?
                     Če se bodo upirali, bo vas razrušena, mrtve tudi žene, otroci in starci, če pa
                     se vdajo, je vsem zajamčeno vsaj življenje. Ko so v Kovačevi hiši tako tehtali,
                     se je njihova tehtnica nagnila na stran vdaje. Seveda pri tem niso pomislili,
                     ali pa so pomislek namerno prezrli, da nasprotnikovim jamstvom ne morejo
                     zaupati. Še vedno so si predstavljali, da so njegove moralne norme podobne
                     njihovim. Vendar so se hudo zmotili, kajti napadalci Pudoba so imeli
                     osvoboditev samo na jeziku, v resnici pa so opravljali revolucijo. Morda je že
                     odveč, vendar bomo za konec še enkrat ponovili, da napad na Pudob 13. septembra
                     1943 ni bil osvobodilni boj, kot ga je imenoval kronist Šercerjeve brigade ,
                     ampak prava državljanska vojna. </p>
               </div>
            </div>
         </div>
         <div type="div1">
            <pb n="092"/>
            <head>Po šestdesetih letih</head>
            <div type="div2">
               <head>Ustanovitev Vaške straže pri D. M. v Polju </head>
               <docAuthor>Janez Grum</docAuthor>
               <div type="div3">
                  <p>Tudi v tej fari in občini je bila skupina članov krajevne Slovenske legije
                     /SL/, ki je spretna propaganda OF ni potegnila za seboj in se je leta 1942
                     drznila upreti komunističnemu nasilju. Zaradi samoobrambe pred tem nasiljem je
                     septembra 1942 ustanovila Vaško stražo /VS/. V začetku je ta štela le 14
                     članov, a je število naraščalo. Zlasti pa je naraslo število njenih
                     somišljenikov in podpornikov. </p>
                  <p>Preživelim stražarjem VS v Polju ni dano, da bi to 60-letnico proslavili javno
                     v domačem kraju, tako kot so 14. julija letos Šentjoščani proslavili
                     ustanovitev svoje VS. Mogoče pa je ta pomembni dogodek ohraniti v zapisani
                     besedi. Temu je namenjen pričujoči sestavek v dveh delih. </p>
                  <p>Naj najprej navedem kratek pregled značilnih dogodkov in scen, ki so privedli
                     člane podružnice Slovenske legije /SL/ pri D. M. v Polju /smel bi tudi reči:
                     člane predvojnega Fantovskega odseka/ do tega, da so zaradi samoobrambe pred
                     komunističnim terorjem – šlo je za preživetje – sprejeli puške od italijanskega
                     okupatorja. Ta ni bil sposoben nuditi potrebno varnost niti se ni trudil zanjo. </p>
                  <p>Že sredi avgusta 1941 je v Polju skojevec ustrelil bivšega orožniškega
                     komandirja Jožeta Sušnika, ko je opoldne prišel domov h kosilu. Njegov »greh«
                     je bil, da je moral hoditi na svojo prejšnjo orožniško postajo na Vevčah, ki so
                     jo bili prevzeli Italijani po prihodu v Ljubljansko pokrajino. Ker je bila
                     poljska občina blizu Ljubljane /sedaj je njen del/, kamor je hodilo v šolo
                     precej dijakov ter večje število moških in žensk na delo, je v začetku oktobra
                     močno odmeval atentat na gen. Rupnika in nekaj dni kasneje tudi poskus uboja
                     bivšega ravnatelja ljubljanske policije dr. Hacina. Oba sta bila vidna javna
                     delavca in sposobna voditelja.</p>
                  <p>Sredi oktobra so komunistični terenci v vevški papirnici ustrelili uradnika
                     Chiodija. Kljub italijanskemu priimku je bil po mnenju nekaterih nemško misleč.
                     Kot značilnost časa naj omenim kratek komentar drugi dan po uboju. Ko sem šel
                     iz kaplanije, kjer sem že nekaj let stanoval, proti cerkvi, sem srečal mežnarja
                     Karla Pintarja, ki je bil še leto dni prej obratni zaupnik v vevški papirnici
                     in član krščanskosocialističnega sindikata JSZ. Zaradi precej hudega prestopka
                     /v očeh papirnice namreč: med delovnim časom je zapustil obrat in se v bližnji
                     gostilni srečal s prijateljem, ki ga že dolgo ni videl/ ga je papirnica za
                     zgled drugim delavcem odpustila. Nato je sprejel mesto mežnarja pri farni
                     cerkvi, ker je prejšnji umrl. Z nekakšnim zadovoljstvom mi je Pintar rekel:
                     »Chiodija so ustrelili.« Ker zame ni bilo dvoma, da so ta uboj izvršili
                     terenci, sem Pintarju rekel: »Korel, ali ne uvidite, da komunisti uvajajo uboj
                     v slovensko politično življenje? Takih manir doslej nismo poznali.« Precej
                     začudeno me je pogledal in v zadregi odgovoril: »Chiodi je bil nam delavcem
                     sovražen.« Z ubojem je KP računala na psihološki učinek, prav tako z ubojem
                     orožnika Sušnika: Chiodi sovražnik delavcev, Sušnik narodni izdajalec. </p>
                  <p>V oktobru sta bila še dva poskusa uboja na Vevčah in v Polju, v Zalogu pa je
                     bilo z nožem zabodeno neko dekle, češ da se je družila z Italijani. Slišali smo
                     tudi o poboju očeta in matere Vehar v Verdu, kar je bil prvi tak primer. </p>
                  <p>V začetku decembra je bil ustreljen pri cerkvi sv. Jerneja v Šiški absolvent
                     montanistike Fanouš Emmer, ker je z nekaterimi aktivnimi oficirji bivše
                     jugoslovanske armade skušal po radiu vzpostaviti stik z gen. Mihajlovićem v
                     Srbiji in začeti s četniško ilegalo v Sloveniji. Pri tem iskanju stikov je
                     sodelovala majhna skupina kaplana Glavača. Uboj Fanouša Emmerja je nekatere od
                     nas v Polju zelo vznemiril, ker smo imeli z njim nekaj stikov /a ne po
                     Glavačevi skupini/. Naslednjega dne je bil ubit v kemični tovarni njen
                     ravnatelj Valenčak. </p>
                  <p>Teden dni kasneje /11. decembra 1941/ je bil v Polju atentat na predsednika
                     vplivnega metalurškega sindikata Vinka Vrankarja, ko se je vračal domov z
                     večernega vlaka. Vrankar se kot socialdemokrat /socialist/ ni strinjal z
                     metodami komunistov in njihovih terencev. </p>
                  <p>V začetku januarja 1942 smo slišali o ubojih vidnejšega člana SL Toneta
                     Martinjaka in policijskega uradnika Ivana Polaka. </p>
                  <p>Dne 20. februarja je partijski terenec ustrelil predsednika zveze industrijcev
                     Avgusta Praprotnika, finančno vplivnega člana 
                     <pb n="093"/>
                     liberalne stranke. V tistem času
                     smo često slišali in brali še o drugih ubojih v mestu in okolici. /Bralca naj
                     opozorim, da je seznam ubitih v tistem času v knjigi Stalinistična revolucija
                     I., str. 168/69. Obstoji tudi novejši, dopolnjeni seznam, ki ga je sestavil
                     časnikar Ivo Žajdela./ Vendar nekaj besed o nekaterih ubojih, ki so močno
                     vznemirili vso Ljubljansko pokrajino, še posebej pa Ljubljano in okolico. </p>
                  <p>Dne 16. in 18. marca 1942 je VOS ubila študenta prava Frančka Župca in
                     medicinca Jaroslava Kiklja. Po odločitvi KP sta bila ubita zato, ker sta
                     prevzela mesto predsednika oz. odbornika OUL, študentovske organizacije, ki pa
                     je bila vsaj formalno izvzeta iz fašističnega sistema. S Kikljem so bili dobri
                     znanci vsaj trije študentje iz Polja in tudi pisec tega sestavka se je z njim
                     nekajkrat srečal. </p>
                  <p>Junija 1942 je izginil član SL in bivšega Fantovskega odseka Janez Dimnik,
                     kmečki sin iz Sneberij ob Savi. Za njim je bila izgubljena vsaka sled. Šele
                     novo ustanovljena Vaška straža je okt. 1942 v nekem partizanskem bunkerju blizu
                     Save našla poleg drugega materiala Dimnikovo sliko s pripisom na hrbtni strani
                     »likvidiran«. </p>
                  <p>Kot uboj Župca in Kiklja je 26. maja razburil Ljubljano in vso pokrajino uboj
                     univ. prof. dr. Lamberta Ehrlicha. Bil je splošno znan duhovnik, ki je bil
                     dolga leta tajnik Krščanske kulturne zveze na Koroškem, ob koncu 1. svetovne
                     vojne pa član mirovne konference v Parizu za severno mejo Slovenije. Z njim je
                     bil ubit tudi njegov spremljevalec študent Viktor Rojic. – Istega dne je bil
                     močno ranjen uradnik Vzajemne zavarovalnice Ivo Peršuh, ki je kot rezervni
                     stotnik pri SL vodil priprave vojaškega značaja za upor proti okupatorju, ko
                     bodo Angleži in jug. kralj. vlada v Londonu dali znak za upor. Dva dni kasneje
                     je Peršuh zaradi ran umrl. </p>
                  <p>Sredi junija 1942 so bili ubiti štirje člani Mravljetove družine na Brezovici:
                     oče in dva sinova vpričo žene oz. matere, najstarejšega Antona pa so odvedli v
                     hribe in ga tam ubili. Vsi sinovi so bili člani dijaške Katoliške akcije in se
                     zato večkrat srečali s člani KA iz Polja. Najstarejši sin Anton je bil sošolec
                     pisca tega članka. </p>
                  <p>Do nas so prihajale v Ljubljano in okolico še druge vesti o številnih
                     partizanskih ubojih ter o nasilju po Dolenjskem in Notranjskem. </p>
                  <p>V začetku avgusta je ponovno močno vznemirila poljsko faro ugrabitev žene
                     podžupana Feliksa Pogačnika in še dveh domačink: Podbevškove in Krmčeve pri
                     Podlipoglavu, jugovzhodno od Ljubljane. To se je zgodilo sredi dneva, ko so v
                     mlinih skušale dobiti živež za svoje družine. Po nekaj dneh zasliševanj so
                     partizani vse tri ubili in z njimi tudi dijaka Jožka Cankarja iz Dobrunj ter
                     Filipa Bobnarja iz Zgornjega Kašlja. Plitvo so jih zagrebli malo pod banovinsko
                     pristavo Razori. (Obstoji tudi trditev, da so bili zakopani nižje, na pobočju
                     Pugleda na drugi strani doline.) </p>
                  <p>V noči od 7. na 8. avgusta 1942 so partizani prišli čez Ljubljanico, vdrli v
                     lahko dosegljivo Pogačnikovo hišo v Zgornjem Kašlju in odvedli očeta Feliksa
                     ter 12-letnega sina Branka v partizanski »šolski logar«, na hribu vzhodno od
                     Lipoglava. Po več kot teden dni dolgem zasliševanju in mučenju – nekaj dni je
                     bil napol obešen za roke, zvezane na hrbtu /kot je povedala priča, bivši
                     partizan/ – so Feliksa napol mrtvega ustrelili in plitvo zakopali na robu
                     »logarskega« prostora. Julija 1943 so ga vaški stražarji odkopali in ga
                     prepeljali na pokopališče v Polju. </p>
                  <p>Komunistična partija je sklenila Pogačnika ubiti, ker je kot odbornik SL sredi
                     maja pomagal pri oborožitvi prve četniške ilegale na Sv. Urhu in v Bizoviku.
                     Pomagali so mu vsi člani krajevne SL. Pogačnik je podporo četnikom omenil
                     sosedu, ta pa tega ni obdržal zase. </p>
                  <p>Ugrabitev podžupana F. Pogačnika in njegove žene Marije /bila je v visoki
                     nosečnosti/ ter Podbevškove in Krmčeve, Cankarja in Bobnarja je silila člane
                     krajevne SL k ustanovitvi vaške straže po zgledu VS na Št. Joštu, ki je bila
                     ustanovljena že 19. jul. 1942. Vendar je bilo pri članih precej pomislekov, da
                     bi sprejeli orožje od okupatorja. Pri piscu tega sestavka je bil prvi pomislek
                     glede poučevanja na ugledni klasični gimnaziji v Ljubljani. Prof. Silvo Kopriva
                     me je rotil, naj pustim VS in se preselim v Ljubljano, češ da bom bolj
                     koristil, če bom poučeval, kot če bom vodil VS. </p>
                  <p>Odgovoril sem mu, da če to storim, si ne bom nikoli več upal pogledati v oči
                     našim fantom. Zato sem mesto poveljnika sprejel, bil pa sem tudi edini rezervni
                     oficir med temi fanti. </p>
                  <p>Proti koncu avgusta je bil v Rokodelskem domu v Ljubljani ubit njegov ravnatelj
                     Fortunat Majdič, ki je v vodstvu SL prevzel Peršuhovo nalogo in bil poznan
                     bivšemu odseku Slovenskih fantov v Polju kot vodja okrožja. </p>
                  <p>V noči od 29. na 30. avgust 1942 so partizani Tomšičeve brigade zažgali
                     skladišče izdelanega 
                     <pb n="094"/>
                     papirja v papirnici Vevče in istočasno napadli
                     karabinjersko postajo /nedaleč vzhodno od tega skladišča/ ter italijansko
                     posadko na železniški postaji Zalog. Naslednjo noč so partizani na južni strani
                     papirnice zažgali še skladišče lesa, ki je ležalo na desnem bregu Ljubljanice,
                     na dobrunjski strani. Posledica teh treh partizanskih akcij je bila, da so
                     Italijani odvedli 700 ljudi iz poljske fare, približno 300 iz sostrške in
                     veliko iz Tomačevega, Jarš, Hrastja in drugih vasi ob Savi v internacijo na
                     otok Rab. </p>
                  <p>Preden širše opišem ta dogodek, usoden za toliko ljudi, naj posežem dobre štiri
                     mesece nazaj na dogajanje v poljski kaplaniji. Od srede aprila smo trije, ki
                     smo stanovali v njej, ponoči stražili, ker smo spoznali, da nismo več varni,
                     ker bi se partizani lahko približali hiši od vzhodne strani. Italijanska
                     straža, nastanjena v stari šoli, ne bi nič pomagala. V straženje sta bila
                     vključena tudi oba kaplana, 42-letni Matija Lamovšek in 30-letni Tone Vukšinič.
                     /Vukšinič preživlja svoje dni v zavetišču Lipa v Torontu, Lamovšek pa je umrl
                     leta 1984 v Argentini/. Stražili smo na ozki ploščadi v 1. nadstropju na
                     vzhodni strani hiše. Trije ali štirje člani SL so nam bili izmenoma v pomoč.
                     Naša oborožitev je bila šibka. Imeli smo 5 ali 6 ročnih bomb in revolver, ki
                     sem ga kot vodni oficir prejel febr. 1941 v planinskem polku v Ribnici in ga
                     kljub natančnemu italijanskemu pregledu na ljubljanski postaji na veliki petek
                     1941 srečno prinesel domov. </p>
                  <p>Kaj je bil vzrok za naše straženje? V tistem času sem večkrat spal pri odprtem
                     oknu v sobi v 1. nadstropju na zahodni strani hiše. Neke noči, bilo je malo
                     pred polnočjo /ki jo je kmalu naznanila ura v zvoniku/, sem slišal, da so
                     široka vrtna vrata /del ograje/ zaškripala. Skočil sem k oknu in še videl
                     človeka, ki je hitel ob cerkvi proti mežnariji in tam izginil na dvorišče
                     sosednje Lampretove kmetije. Tako ga italijanska straža pred staro šolo ni
                     mogla opaziti. Jasno mi je bilo, da je ta človek prišel z vzhodne strani.
                     Zjutraj sem omenil kaplanoma, da v kaplaniji nismo varni pred terenci. Po nekaj
                     dneh smo zato začeli stražiti. Kaplanu Lamovšku to ni bilo pogodu, zato je bila
                     pri njem večkrat opazna živčna napetost, posebno v začetku. Zaskrbljeno me je
                     vprašal: »Ali vodilni v Ljubljani sploh vidijo kakšen izhod iz te môre in
                     negotovosti?« Odgovoril sem, da tudi oni do zdaj ne vidijo izhoda. – Sredi
                     junija so v Št. Rupertu na Dolenjskem, kjer je bil Lamovšek doma, partizani
                     ubili župnika Franca Nahtigala in kaplana Franca Cvara. Ta vest je močno
                     vplivala nanj. </p>
                  <p>Ko je že bila ustanovljena VS v Št. Joštu, sem mu omenil, da sem v nekaterih
                     izložbenih oknih v Ljubljani videl sliko kmečkih fantov, ki so v navadnih
                     oblekah stali v vrsti, na glavi imeli baretke, na ramah pa dolge puške, in da
                     je pred skupino stal italijanski oficir z vojaškim spremstvom. /Kasneje sem
                     zvedel, da je bil to gen. Robotti, poveljnik XI. ital. korpusa/. To je bila za
                     Lamovška zelo vznemirljiva vest. Vprašal je: »So res morali vzeti orožje od
                     okupatorja? Bridka je ta!« Pritrdil sem. Niti malo pa si nisem takrat
                     predstavljal, da bom prej kot v dveh mesecih tudi sam vzel puško od okupatorja,
                     kot so to storili v Št. Joštu. </p>
                  <p>Stražo v kaplaniji smo imeli do ustanovitve VS sredi septembra. Ali je bilo
                     naše straženje opaženo, ne morem reči, a verjetno se je to zvedelo. </p>
                  <p>Da je bila odločitev za straženje pravilna, smo dobili potrdilo šele več let po
                     vojni iz dveh knjig, ki so jih napisali krajevni komunisti. Ti so videli v
                     kaplaniji krajevno središče protikomunistične dejavnosti (ZBORNIK ... , 1965 in
                     RDEČI ZALOG, 1985; tudi knjiga Podbevškove SV. URH trdi to na več mestih). </p>
                  <p>Kot že omenjeno so zaradi napadov na dve italijanski postojanki, zaradi požiga
                     skladišča izdelanega papirja in skladišča lesa /v nočeh od 29. na 30. in 30. na
                     31. avgust 1942/ Italijani odpeljali več kot 1000 moških v internacijo na otok
                     Rab. </p>
                  <p>Ta dogodek je vreden širšega zapisa. </p>
                  <p>V ponedeljek 31. avgusta so italijanski vojaki prečesali poljsko občino od Save
                     do Ljubljanice. Vojaki so bili razporejeni v strelcih 4–5 m narazen in s
                     puškami na strel. Skupino moških, ki so jih vojaki prignali iz hiš v središču
                     Polja /pribl. 60 moških/, med njimi so bili tudi župnik Kete, oba kaplana in
                     župnik – begunec z Gorenjske Andrej Šavli /Keteja so kmalu izločili, ko pa je
                     hotel kot župnik posredovati, so ga ostro zavrnili/, so postavili pred hišo
                     mizarskega mojstra Svetka, na sredo ceste pred nas pa kakih 15 vojakov s
                     puškami na strel in na obeh koncih po eno težko strojnico. Čez kake četrt ure
                     se je postavil pred nas neki italijanski polkovnik, precej visok in zavaljen,
                     začel vpiti, da smo vsi, tudi duhovniki, komunisti, da smo vsi odgovorni za
                     partizanske napade in požige in da zaslužimo najhujšo kazen. </p>
                  <p>Imeli smo občutek, da smo določeni za talce. Vedeli smo, da so Italijani med
                     ofenzivo na Notranjskem kot talce ustrelili več moških. – Ko je zazvonilo
                     poldne, so duhovniki in bližnji moški odmolili angelovo češčenje 
                     <pb n="095"/>
                     in kaplan
                     Lamovšek je dejal kolegoma: »Pripravimo se, da bomo dali generalno odvezo.«
                     Vendar so nas čez pribl. 15 minut odgnali na ograjeno telovadišče prosvetnega
                     doma. </p>
                  <p>Iniciativi tedanjega študenta prava Martina Krannerja, ki je bil rojen v
                     Žabnicah pod Višarjami /večkrat je šel iz Polja v rojstni kraj in je znal
                     nekoliko italijanščine, je uspelo, da so Italijani izločili 16 fantov fantovske
                     Marijine organizacije. Kako mu je uspelo, bo opisal sam. </p>
                  <p>Italijani so izpustili tudi omenjene tri duhovnike. Na prošnjo zastopnika
                     vevške papirnice pa tudi tiste delavce, ki so delali v drugi ali tretji nočni
                     izmeni. Ostalo skupino so vojaki med 4. in 5. uro popoldne odvedli na
                     železniško postajo v Zalog, še isti večer s tovornim vlakom odpeljali v
                     Ljubljano v belgijsko kasarno ter jih po treh dneh z vlakom odpeljali na otok
                     Rab. </p>
                  <p>Podobno se je zgodilo istega dne v dobrunjski občini, kar je izvedla neka druga
                     italijanska vojaška enota. Vse moške so segnali na dvorišče neke gostilne v
                     Zadvoru in tam so morali prenočiti. Naslednji dan /1. sept./ so jih mimo
                     papirnice in skozi Vevče prignali na telovadišče za prosvetnim domom v Polju.
                     Na čelu sta bila sostrški župnik Franc Verce in kaplan Mirko Gande. Ta dva so
                     izpustili šele v Polju. Tudi to skupino so odpeljali na zaloško postajo.
                     Nekateri so bili goloroki in celo bosi, na kakršne so vojaki pač naleteli. </p>
                  <p>Med odpeljanimi v internacijo so bili predvsem kmečki ljudje, obrtniki,
                     trgovci. Aktivistom in pristašem OF, ki so imeli večino med papirničarji in med
                     železničarji /tudi ti so ostali na svojih mestih na železnici/, je bila
                     internacija prizanesena, protikomunistično usmerjeni kmečki ljudje pa so bili
                     zaradi partizanske akcije odpeljani na Rab. </p>
                  <p>Zaradi vsega doživetega v tistih dneh smo se člani SL končno odločili, da bomo
                     v soglasju z vodstvom SL v Ljubljani tudi v Polju ustanovili VS zaradi osebne
                     varnosti in preživetja. Zato se je prva skupina, šest ali sedem članov poljske
                     SL, 14. sept. 1942, na kolesih /raba teh je bila takrat prepovedana, a VS Polje
                     je bila že potrjena/ odpeljala k ljubljanskemu vodovodu v Klečah, kjer je bil
                     začasni zbirni prostor za organiziranje vaških straž /za Dravlje, Ježico,
                     Polje, Bizovik, najbrž tudi za Dobrovo in Brezovico/. Tam smo bili 4 dni. </p>
                  <p>Na kratko naj opišem drzen in nevaren podvig. V Klečah smo se odločili, da bomo
                     naslednjo noč šli s puškami na ramah skoz vasi ob Savi: Kleče, Ježica, Stožice,
                     Tomačevo, Jarše, Obrije, Sneberje, Zg. Zadobrova in nato čez železniško progo v
                     prosvetni dom v Polje. Ker italijanski straži na železniški postaji v Polju to
                     ni bilo javljeno, smo se odločili, da bomo dobrih 200 m vzhodno od železniške
                     postaje preplezali dvojno žično ograjo ob železnici, čeprav je bil 200 m naprej
                     naslednji bunker, od koder bi stražar mogel streljati na nas s strojnico. Ta
                     prehod tja in nazaj nam je uspel. Nazaj grede smo ugotavljali, da v teh vaseh
                     Italijani ne patruljirajo in da se ponoči terenci svobodno gibljejo ter
                     prenašajo pošto in materialno podporo za partizane. </p>
                  <p>Dne 18. sept. smo se vrnili, seveda s puškami na ramah, v Polje približno
                     poldrugo uro pred sončnim zahodom. Ustavili smo se na prostoru med cerkvijo in
                     župniščem, ker se pred odhodom v Kleče nismo dogovorili, kje bo postojanka.
                     Računali smo, da bodo Italijani v nekaj dneh zapustili prosvetni dom. Ko je
                     župnik Kete zvedel za našo zadrego, nam je ponudil dve prazni sobi v župnišču.
                     To je bilo vse, kar je župnik Kete storil za Vaško stražo v Polju. (Potreben bi
                     bil poseben sestavek, ki bi ovrgel vse trditve o župniku Keteju v zvezi z
                     ustanovitvijo Vaške straže v Polju in tudi trditve v knjigi Ljubljana v ilegali
                     III., 1967, str. 489 in 490. Obenem bi bilo treba razložiti, zakaj je bil
                     župnik Kete v Polju hladno sprejet, in kar se neverjetno sliši: ni bil
                     pritegnjen v nobeno organizacijo ali društvo. Fantovsko kongregacijo je vodil
                     kaplan Vukšinič, ki je bil tudi duhovni vodja pri Fantovskem odseku, in zato
                     Kete ni nič vedel o obstoju SL in njenih pripravah za ustanovitev VS. O tem je
                     zvedel kasneje.)</p>
                  <p>V tistih dveh sobah smo bivali kakih 10 dni. V začetku oktobra 1942 so se
                     Italijani izselili iz prosvetnega doma in mi smo se vselili vanj. Nismo pa
                     stavbe utrdili, ker smo se podzavestno predajali mnenju, da v prostoru med
                     Ljubljanico in Savo ni pričakovati partizanskega napada. A smo se zelo zmotili! </p>
                  <p>O partizanskem napadu na VS v Polju ter o glavnih akcijah in dejavnostih sploh
                     bo podrobneje prikazano v nadaljevanju. Prej pa naj bo omenjeno prizadevanje
                     poljske VS za rešitev internirancev iz taborišča na Rabu. To bo opisal Martin
                     Kranner /živi v pokoju v Gorici (Italija) kot bivši telovadni in športni
                     delavec/, ki je bil pri tem reševanju najbolj iniciativen in neposredno
                     udeležen. </p>
               </div>
            </div>
         </div>
         <div type="div1">
            <pb n="096"/>
            <head>Po branju</head>
            <div type="div2">
               <head>Biti v mračnem in meglenem dnevu </head>
               <docAuthor>Iva Srebotnjak </docAuthor>
               <div type="div3">
                  <head>Ivan Artač, Nebo je žarelo</head>
                  <p>Mladika, Trst 2002 </p>
                  <p>Iz trpljenja in bolečine so naši ljudje, ki so morali po drugi svetovni vojni
                     bežati v tujino, da so si ohranili golo življenje, zapeli s svojim kulturnim
                     delom domovini čudovito pesem ljubezni. Med glasove te pesmi bi šteli tudi
                     Artačevo avtobiografijo Nebo je žarelo. Naslov se nanaša na žarenje neba leta
                     1938, ki ga je bila napovedala fatimska Gospa, vsebina pa nam pripoveduje o
                     življenju pri nas med vojno in o povojnih razmerah v Julijski krajini.</p>
                  <p>Goričnik, profesor, ki se po štiridesetih letih poučevanja odloči in gre v
                     pokoj, se ozre na svoje življenje kakor pohodnik, ki pride utrujen na vrh gore
                     in še enkrat zaobjame s pogledom prehojeno pot. V oporo nekoliko omajanemu
                     spominu seže po sliki maturantov in profesorjev iz leta 1942, ko je Goričnik
                     maturiral na klasični gimnaziji v Ljubljani. Drug za drugim oživijo pred njim
                     sošolci in profesorji, pa tudi dogodki, ki so jih raztepli po svetu ali
                     iztrgali življenju. Večina dijakov je bila iz predmestnih vasi, vozili so se v
                     šolo z vlakom in so se šaljivo imenovali tudi vagonarji. Bili so uspešni
                     dijaki, polni mladostnega ognja, navdušeni člani prosvetnih društev, sodelovali
                     so v telovadnih nastopih, prepevali v pevskih zborih, v počitnicah pa taborili
                     in razpravljali o tedanjih dogodkih. Duhovno so jih oblikovali profesorji, ki
                     niso sloveli le po izredni strokovnosti, ampak tudi po topli človečnosti in
                     osebni pokončnosti. Med njimi se Goričnik nekaterih prav posebno spominja,
                     recimo Mirka Rupla, razrednika Milana Grošlja in prof. Vinka Šarabona,
                     zgodovinarja, ki je v času italijanske okupacije in najhujšega narodnostnega
                     zatiranja vlival dijakom pogum in vero z besedami: »Mussolini in Hitler bosta
                     prešla, slovenski narod pa bo ostal, če bo imel v sebi dovolj moči in ponosa!«
                     Ta izjava bi ga bila v takratnih razmerah lahko pripeljala v internacijo ali ga
                     celo stala življenje, toda profesor Šarabon je svoje dijake poznal in je dobro
                     vedel, da med njimi ni ne izdajalcev ne vohunov.</p>
                  <p>Prva gimnazijska leta so potekala brez težjih dogodkov, kasneje pa so se v
                     svetu in pri nas začeli zbirati temni oblaki, ki so napovedovali drugo svetovno
                     vojno. Hitlerjev nagli vzpon, njegov pohlep po tuji zemlji, zvijačna
                     prilastitev Avstrije pa grožnje Češkoslovaški in Poljski so pripravljali ljudi
                     na hude čase. V januarju leta 1938 je nočno nebo žarelo kakor v velikanskem
                     grozovitem požaru in ljudstvu potrdilo zle slutnje. Sledila je Stalinova
                     povezava s Hitlerjem, napad na Poljsko, zagorela je vsa Evropa, aprila 1941 sta
                     Mussolini in Hitler napadla Jugoslavijo. Skozi Ljubljano so zakorakali
                     oboroženi italijanski vojaki. Ljudstvo je onemelo v ponižanosti in bolečini.
                     Sredi hudega pa je zabrlelo rahlo upanje v neke upornike, ki so jih različno
                     imenovali in za katere se ni prav vedelo, kdo so. Italijani so jih zaznali, v
                     odgovor so uvedli policijsko uro od 20. do 6. ure in Ljubljano obdali z bodečo
                     žico. Uporniki pa so postajali vedno glasnejši, ob napisih Smrt fašizmu so se
                     vse pogosteje pojavljali letaki, na katerih je pisalo: Smrt belim, Smrt beli
                     gardi. Ljudje so se spraševali, kdo so beli, kaj je bela garda, saj ni bilo
                     nobene domače vojaške organizacije mimo upornikov v ilegali. Verno ljudstvo se
                     je ob tem zloveščem skovikanju, ki je prihajalo iz gozdov, čedalje bolj
                     oklepalo vere in Cerkve, tudi študentje, saj so bili mnogi člani Katoliške
                     akcije in drugih cerkvenih organizacij. Na Brezovici pri Ljubljani v
                     Goričnikovi vasi, ki je štela okrog 850 ljudi, je bilo študentov nekaj desetin;
                     vojna je nasilno vdrla v njihove sanje, a ostali so kljub temu pravi steber
                     kulture na vasi, zvesti Bogu in narodu. Uporniki pa so se nekega dne
                     predstavili tem vaščanom z nezaslišanim hudodelstvom: usekali so z vso svojo
                     krutostjo in pobili v eni noči Mravljetovega očeta in tri njegove sinove:
                     Vinka, Franca in Antona. Vinko, duša prosvetnega društva in član Katoliške
                     akcije, je bil učiteljiščnik, Francelj študent prava, Anton pa uradnik pri
                     Zadružni zvezi. Cankar bi bil za slehernega izmed njih rekel, da je bil živa
                     veja na narodnem drevesu, ki je ne moreš odrezati, ne da bi bilo ranjeno drevo
                     samo. Ljudje so otrpnili od ogorčenja in groze, nekdo pa je podtikal: Ne vem ...
                     kaj so le morali zagrešiti ... Kmalu nato sta izginila Novakova fanta, Janko in
                     Zdravko. Tisti, ki so za njun umor vedeli in pri njem sodelovali, so širili
                     vest, da sta šla v partizane nekam na Dolenjsko. Morije in zasledovanja
                     <pb n="097"/>
                     nedolžnih mladih ljudi ni bilo konec. Italijani jih niso branili, bali so se za
                     svojo kožo, ogrožene mladeniče so pošiljali hirat v Gonars in na Rab. Vas se je
                     razdelila v dva tabora. Nekateri fantje, med njimi Goričnik, so se zatekli v
                     Ljubljano k sorodnikom. V hudi stiski so si drugi končno pomagali tako, da so
                     sprejeli od Italijanov nekaj pušk in strelnih nabojev. Tako je nastala Vaška
                     straža. Možje in fantje so se ponoči zatekali v Kušlanov grad pri Plešivici,
                     čez dan pa so delali doma in na polju.</p>
                  <p>Tisti, ki so jih do tega pripravili, so dosegli svoj cilj in so si meli roke:
                     njihovi nasprotniki niso bili več ugledni, verni Slovenci, ampak
                     »kolaboranti«.</p>
                  <p>V drugem delu knjige pa spremljamo Goričnikovo učiteljevanje v Slovenskem
                     Primorju pod Zavezniško vojaško upravo, nato v Italiji – v Trstu. Sprva
                     službuje v Kanalu ob Soči; ljudje so mu hvaležni, da je po dolgih letih
                     zatiranja in poitalijančevanja prinesel njihovim otrokom lepo slovensko besedo.
                     Včasih pride do trenja med Zavezniško upravo, ki jo zastopa zavezniški častnik,
                     in med partizanskimi odbori, ki bi hoteli mladi rod vzgajati v socialističnem
                     duhu. Goričnik se spretno izogiba vsakemu sporu z eno in drugo oblastjo. Že
                     pred naslednjim šolskim letom pa se začno zavezniki umikati iz Posočja.
                     Goričnik se odloči, da bo poskusil srečo na Tržaškem, kjer nastaja Svobodno
                     tržaško ozemlje. Namestijo ga v zakotni vasi Gropada, kjer se vaščani, ki so
                     jih nahujskali ljudski odbori in partizanski tisk, odločno uprejo, da bi
                     njihove otroke učil »imperialistični hlapec«, in mu delo v šoli onemogočijo. Po
                     enem mesecu ga zavezniške oblasti pošljejo v Nabrežino. Tam ga sprejmejo z
                     veseljem, ne menijo se za politične spletke, pač pa so zadovoljni, da se bodo
                     njihovi otroci po dolgih letih raznarodovanja učili lepe slovenščine. Po
                     priključitvi cone A k Italiji se preseli v Trst, postane profesor političnih
                     ved in poučuje v raznih krajih na Tržaškem.</p>
                  <p>Pisatelj nas v prvem delu knjige pridobi z nenavadno tankim posluhom za
                     življenje okrog sebe, za ljudi, s katerimi se srečuje. Ob uspešnem šolanju in
                     prisrčnem druženju z vrstniki zazna mogoče bolj v slutnji kot z razumom nekaj
                     težkega, sivega, ki ga navdaja z negotovostjo in tesnobo. Oboje se stopnjuje ob
                     dogodkih, ki ne napovedujejo nič dobrega in ki se grozeče približujejo
                     domovini, da jo na koncu čisto zajamejo in stisnejo v ognjen obroč. Začetni
                     zmedi in otrplosti sledi občutek skrajne bede in ponižanja. »Leta trpljenja so
                     bila dolga kot mrzle zimske noči brez svetlobe in varnega ognjišča. Ljudem je
                     onemel čut za realno presojo svojega bližnjega, časa in dogodkov.« V drugem
                     delu pa kakor da se njegovo vidno polje zoži na osebno doživljanje povojnih
                     časov, na učiteljevanje pod ZVU v coni A, kjer si partizanski šolski odbori
                     lastijo še veliko oblast nad ljudstvom in ga ob podpori partizanskega tiska
                     hujskajo proti begunskim učiteljem. Prepovedo rabo učbenikov, ki jih je izdala
                     ZVU, in zahtevajo uvedbo partizanskih knjig. Zavezniška vojaška uprava, ki
                     učitelje nastavlja in plačuje, zahteva pouk po svojih načrtih, po svojih
                     učbenikih in grozi, da bo odstranila šolnike, ki ne izpolnjujejo njenih
                     navodil. Junak naš Goričnik ni bil, potrpel je in pazil »da bi bil volk sit in
                     koza cela«.</p>
                  <p>»In vendar je bila ta doba po vojni izredno razgibana, viharna, za mnoge celo
                     nevarna in poniževalna. Zdi se, da je še vedno premalo raziskana in
                     ovrednotena, skratka odrinjena,« pravi pisatelj sam. A prav povojna doba na
                     Primorskem, pod cono A, kjer si je jugoslovanski režim prizadeval, da bi uvedel
                     iste metode terorizma in preganjanja, ki jih je uveljavil v Jugoslaviji, se nam
                     zdi v Artačevi knjigi bolj medlo osvetljena. Nič ne zvemo o tem, kako sta OZNA
                     in jugoslovanska armada izpolnjevali Kardeljevo zapoved: »Takoj čistiti, toda
                     ne na nacionalni bazi, temveč na bazi fašizma!« Kako je Goričnik doživljal
                     aretacije in izginotje ljudi v coni A? Gorica je ohranila slovensko srce tudi v
                     dobi najhujšega narodnostnega zatiranja pred vojno in med njo; prav zato je
                     nastop podivjane jugoslovanske armade prinesel v Gorico ob organiziranem
                     zmagoslavju, veliko skrbi in povzročil med samimi Slovenci nepopravljivo
                     škodo.</p>
                  <p>»Ivan Gradnik in njegovi borci so bili maščevani.« Nad kom so se maščevali?</p>
                  <p>Bolj se pomudi pri opisovanju, kako je primorsko ljudstvo bežalo v Italijo, k
                     zatiralcem, da bi ne prišlo po priključitvi cone A pod Jugoslavijo. A še tu,
                     kakor da si ne upa povedati svoje sodbe, navaja mnenja drugih avtorjev: Rudolfa
                     Klinca, Marjana Drobeža, Alojza Rebule in Tineta Velikonje.</p>
                  <p>Osupneš, ko bereš, da je Primorska mati junakov, in naniza imena: Lojze iz
                     Gorice, Pinko iz Trsta in Simon iz Rut! Ali ne zvenijo ta imena v skoraj
                     bolečem nesoglasju med sabo?</p>
                  <p>Prav tako vzporeja povojne poboje v Kočevskem rogu z grozotami nemških taborišč
                     <pb n="098"/>
                     v Auschwitzu, v Treblinki in v Rižarni v Trstu, češ povsod se je razdivjala
                     zverinska hudobija. Kakor da bi mogel spomin na grozote, ki so jih povzročili
                     tujci pri nas in drugod, ublažiti slovenski povojni holokavst!</p>
                  <p>Več strani je posvečenih njegovim vzponom s prijatelji in sodelavci na Sveto
                     goro, na Svete Višarje, v Gregorčičev svet pod Krnom, kjer ga vsega prevzame
                     lepota pokrajine in kjer skuša potešiti svoje hrepenenje po domu in domovini.
                     Tudi Rezija, ki je ohranila narodno prvobitnost, ga očara.</p>
                  <p>Pripoved, umirjena in ubrana, ni velika slikarska kompozicija, prej bi rekli,
                     da gre za avtoportret človeka, ki ne pozna silovite žalosti ali jeze, pač pa se
                     predaja veri v usodnost in neizbežnost zla in trpljenja in zato ne pozna
                     obsodbe in bojevitosti, ampak mehko, vdano melanholijo in utrujenost sodobnega
                     Kačurja, ki vendarle upa, da nova večerna zarja napoveduje lepši dan.</p>
               </div>
            </div>
            <div type="div2">
               <head>Reševanje preganjanih </head>
               <docAuthor>Jože Pavlič </docAuthor>
               <div type="div3">
                  <head>Apollonio Tottoli<lb/>Padre Placido Cortese </head>
                  <p>Edizioni Messaggero, Padova 2002</p>
                  <p>Nekega popoldneva letos v oktobru sem kar tako odprl televizor in na sporedu se
                     je odvijal italijanski film. Postal sem pozoren: ta film je prikazoval zgodbo
                     italijanskega policijskega uradnika – kvestorja – na Reki med drugo svetovno
                     vojno. Predvsem po kapitulaciji Italije in med nemško zasedbo Reke z Istro,
                     Trstom in tistim delom Italije, ki ga še niso zasedli zavezniki. Preganjanje
                     Židov se je stopnjevalo in doseglo vrhunec. Kvestorju se je tovrstno nasilje
                     upiralo in naredil je vse, da je rešil čimveč teh nesrečnih ljudi. Visoko
                     uradniško mesto in ugled sta mu šla na roko in rešil je tako okrog pet tisoč
                     Židov. Ko so ga Nemci odkrili, je to plačal s smrtjo v taborišču. Umrl je tam
                     januarja 1945. </p>
                  <p>Nekaj dni za tem sem v Družini naletel na kratek zapis z naslovom Rešil je 5000
                     Judov. Ta je tudi sporočal, da se je v Rimu začel postopek za razglasitev
                     kvestorja z Reke za blaženega. Bilo je menda naključje, da sem prav takrat na
                     željo urednika Zaveze prebiral knjigo avtorja Apollonia Tottola z naslovom
                     Padre Placido, vittima di nazismo – Pater Placid, žrtev nacizma. Knjiga je
                     izšla v Padovi, Italija, prva izdaja 2001, druga pa leta 2002 pri založbi
                     Messagero, Padova, na 218 straneh z vključeno kronologijo, bibliografijo in
                     imenskim kazalom. Ta knjiga tudi govori o tistem strašnem času druge svetovne
                     vojne, o približno istih krajih in isti temi. Glavna oseba v knjigi tokrat ni
                     policijski kvestor, ampak skromen frančiškan, kraj ni samo Reka z Istro, ampak
                     tudi Ljubljana s slovenskimi pokrajinami ter Trst in Padova z delom severne
                     Italije. Poleg patra Placida, ki ima v knjigi glavno vlogo, v njej nastopajo še
                     številni ljudje s tega področja in med njimi v pomembnih vlogah tudi nekateri
                     Slovenci. Knjiga, ki je posvečena življenju in delu omenjenega patra, odstira
                     tudi tančico pozabe nad nekaterimi dogajanji in osebami iz tistega časa. </p>
                  <p>Predgovor h knjigi je napisal goriški nadškof Antonio Vitale Bommarco, sobrat
                     patra Placida iz frančiškanskega samostana pri baziliki sv. Antona v Padovi,
                     vendar mlajši rojak s Cresa. Pater Placid je bil rojen 7. marca 1907 kot Nicolo
                     Cortesana na otoku Cresu v mestecu Cres. Oče je bil poljski čuvaj, družina
                     italijanska, precej skromna, s štirimi otroki. Nicolo je bil prvorojenec in je
                     do leta 1918, ko je bil Cres avstrijski, hodil v hrvaško osnovno šolo, potem pa
                     v italijansko v peti razred, ko so se starši odločili, da fanta pošljejo naprej
                     v šole. Po frančiškanih, ki so imeli svoj samostan tudi na Cresu, so ga dali v
                     nižjo gimnazijo pri Padovi. Tam jo je tudi končal, opravil noviciat in izrekel
                     zaobljube, ker se je odločil za duhovniški poklic, ter bil poslan na teološki
                     študij v Rim. Tam je bil posvečen in se je nato vrnil v frančiškanski samostan
                     pri baziliki sv. Antona v Padovi. Od tu so ga za nekaj časa poslali službovat v
                     Milano, nato pa spet v Padovo. V Padovi je vestno opravljal svojo duhovniško
                     službo v cerkvi in samostanu, študiral in pisal članke v razne verske časopise
                     in sodeloval še na razne druge načine. Odlikoval se je po vestnosti,
                     vztrajnosti, praktičnosti in prilagodljivosti. Bil je živahnega temperamenta in
                     prijaznega značaja. Predstojniki so ga cenili in ga kmalu postavili za
                     ravnatelja samostanskemu verskemu glasilu Il Messaggero di San Antonio; pri
                     glasilu je uspešno deloval in mu širil naklado. Ker se je pater Placido najbrž
                     tudi zaradi vojnih časov in potreb vse bolj posvečal pomoči potrebnim in
                     dobrodelnosti, so ga že 
                     <pb n="099"/>
                     proti koncu njegovega življenja samostanski
                     predstojniki razbremenili dela pri Messageru. Z novinarskega dela je prešel v
                     celoti na dobrodelnost. </p>
                  <p>Čas je bil tak, da je bilo pomoči potrebnih vse več ljudi. To je oče Placido
                     Cortese čutil in vedel: v tem je tudi našel svoje pravo poslanstvo, v katerem
                     se je dokončno izkazal in ga tudi plačal z življenjem. Dejavni in usmiljeni
                     pater je namreč svoje samaritansko delo vse bolj širil in šel tako daleč, da je
                     prišel navzkriž z nasilnimi oblastmi tistega časa. Te so ga začele zasledovati
                     in ga na koncu uničile. </p>
                  <p>Patra Placida kot samaritana je kar težko predstaviti in to je vidno tudi iz
                     knjige, saj so ga v njegovem samostanu skoraj pozabili. Njegovo življenje in
                     delo se je ohranilo le v drobcih in šele 50 let po njegovi smrti so začeli s
                     pravimi raziskavami o njem. Kot po čudežu so potem odkrili nekatere dokaze in
                     priče, ki so pomagale osvetliti njegovo življenje in smrt. Zanimivo je, da je
                     pobudnik raziskav o delu patra prav goriški nadškof. Prav tako je omembe
                     vredno, da pričevanja prihajajo prav od slovenskih ljudi, s katerimi je bil
                     povezan. Veliko vlogo pa je pri tem imel tudi raziskovalec Ivo Jevnikar iz
                     Trsta, ki mu je uspelo zbrati mnogo zelo pomembnih podatkov. Knjiga je torej
                     zbir teh in drugih ohranjenih podatkov, pričevanj, zapisov, spominov,
                     dokumentov iz patrove precej obširne korespondence z domačimi na Cresu. Iz
                     vsega tega pisec poskuša sestaviti celotno podobo dobrodelnega moža, ki je bil
                     predan Bogu in je vse svoje dobrodelno delo opravljal iz ljubezni do bližnjega.
                     Preprosto je dejal: »Pomagal sem preganjanemu Jezusu!« </p>
                  <p>Avtor na osnovi zbranih in ohranjenih podatkov torej poskuša oživiti lik
                     človeka, ki ga je kljub njegovim dobrim delom in hrabrosti skoraj zagrnil mrak
                     časa in pozabe. Gotovo je opravil dobro delo, ki do neke mere odpravlja
                     krivico, storjeno patru Placidu, na drugi strani pa nam osvetljuje dogajanje v
                     tistih težkih dneh. </p>
                  <p>Bilo je to v času, ko je divjala druga svetovna vojna, ko so se polnila
                     koncentracijska taborišča in so preganjani ljudje bežali na vse strani, da bi
                     se rešili. Potrebovali so pomoč in včasih so jo tudi dobili. Pater Placido je
                     ni odrekel nikomur. Vedno je bil pripravljen pomagati, kolikor je mogel in še
                     več. Njegovo usmiljenje se ni ustrašilo ovir; šlo je celo v upor proti
                     nasilniku; kljuboval je zlu in to ga je stalo življenja. Vendar je opravil
                     nalogo, ki jo je lahko opravil le predan, nesebičen in hraber človek. </p>
                  <p>Ko so spomladi in poleti 1942 Italijani začeli odpirati taborišča za ujetnike
                     in civiliste z okupiranih področij, predvsem pa iz Slovenije, kjer je
                     komunistični partizanski in okupatorski teror prekoračil vse meje, je za patra
                     Placida nastopilo novo obdobje karitativnega dela. Predstojniki so ga določili,
                     da naj bi kot duhovnik pomagal internirancem v Padovi in okolici. Naloge se je
                     takoj lotil in to dejavnost opravljal z vnemo in vestnostjo. Pri delu so mu
                     pomagali tudi nekateri slovenski civilisti –begunci iz Slovenije in študentje,
                     ki so takrat študirali medicino v Padovi. Po njih je oče Placido zvedel za
                     resnico o internirancih, ki niso bili nič krivi, ampak le žrtve nasilja
                     okupatorja in komunističnih partizanov. Tako so mu postali ti še bližji in še
                     bolj se jim je posvečal. Mnogi nekdanji interniranci so se ga kasneje
                     spominjali (npr. Kociper) in pustili zapise o njem. </p>
                  <p>Za ta taborišča je izvedel tudi papež. Da bi bil obveščen, kaj se z
                     interniranci godi, je poslal svojega nuncija za Italijo in delegata pri
                     baziliki sv. Antona v Padovi monsignorja Francesca Borgonginija Duca na obisk v
                     taborišča. Oče Placido mu je bil dodeljen za spremstvo; kot bi mu s tem usoda
                     namenila čimveč informacij o bedi in potrebah v taboriščih. Razmere, ki jih je
                     tam videl, je moral kot čuteč človek obsojati in dale so mu spodbudo za več
                     dela za uboge, brezmočne in pomoči potrebne. </p>
                  <p>Takšna je bila patrova prva vez s Slovenci: na eni strani s tistimi, ki so
                     svobodno bivali v Padovi, hodili v cerkev, se družili z njim in ga prosili, da
                     jim je pomagal pri prinašanju pomoči v hrani, pošte, zdravil in še kaj v
                     taborišča. Na drugi strani je prihajal v stik s samimi interniranci, ki so se
                     mu smilili in je zanje naredil vse, kar je bilo mogoče. </p>
                  <p>Pri tem delu z interniranci pa ni pozabil na vse druge nesrečnike. Pomagal je
                     povsod, kjer je mogel. Njegova karitativna dejavnost je rasla z zaostrovanjem
                     razmer. Ko je septembra 1943 Italija kapitulirala, so se stvari še bolj
                     zaostrile. Ljudje so bežali iz taborišč, vojaki iz vojašnic in povsod je
                     primanjkovalo hrane, obleke. Pa dokumentov, voznih kart, strehe nad glavo in
                     prijazne besede. Za vse to je poskrbel pater Placido. </p>
                  <p>Nenadoma so bili tu Nemci s svojo brezobzirnostjo in so zasedli izdajalsko
                     Italijo. In Nemcem poslušni fašisti. Pa Resistenza! Kaos in samovolja! </p>
                  <p>Zdaj se je začelo pravo preganjanje Židov tudi v Italiji. Židje so bežali, se
                     skrivali. Pater Placido je pomagal tudi tem. Po zvezi v 
                     <pb n="100"/>
                     Milanu jih je pošiljal
                     v Švico. Pomoč so potrebovali tudi ujeti zavezniški vojaki, zlasti letalci.
                     Tudi te je oče Placido reševal: pošiljal jih je, potem ko jih je skrival in
                     opremil z vsem potrebnim, na ladje, ki so čakale nanje v Jadranskem morju. Pri
                     tem mu je pomagal radijski oddajnik in dobro vpeljane zveze. </p>
                  <p>Delo duhovnika Placida je postajalo vse bolj nevarno. Pri reševanju ljudi in
                     pomoči zanje je tvegal vse več. Res je živel v ustanovi, ki je imela po
                     sporazumu z državo priznano eksteritorialnost, a to pred Nemci ni veliko
                     pomagalo. Vse je bilo odvisno od njegove spretnosti, organizacijskih
                     sposobnosti in zvestobe sodelavcev. Vseeno pa toliko raznovrstne dobrodelne
                     dejavnosti ni bilo mogoče v celoti prikrivati. Pater Placido, ki je reševal
                     Jude, skrival in usmerjal preganjane na varna mesta, izdeloval ali priskrbel
                     ponarejene dokumente, dajal hrano in civilne obleke bežečim, je postajal Nemcem
                     sumljiv. Opazovali so ga in ga obdali z ovaduhi. Mnogi so ga pred nevarnostjo
                     posvarili, a jih ni poslušal, ker je bil na strani preganjanih. V njegovi
                     naravi je bilo, da se je moral upirati zlu in nasilnikom. Ti pa so mu bili vse
                     bliže na sledi. </p>
                  <p>Zgodilo se je 11. novembra 1944, da sta prišla dva agenta v civilu in ga z
                     zvijačo izvabila iz samostana. Odšel je z njima in se ni nikoli več vrnil.
                     Takratno iskanje in poizvedovanje – ki je bilo tudi nevarno – ni obrodilo
                     sadov; sicer je bilo nekaj poskusov, a bili so neuspešni. Potem pa je minila
                     vojna in čas se je odmikal. Pater Placido pa je izginjal v pozabo. </p>
                  <p>Kot že povedano, so nekatera pričevanja in razkritja mnogo pozneje osvetlila
                     čas od njegovega izginotja do njegove smrti. Izkazalo se je, da se je oče
                     Placido pri svojih mnogoterih dejavnostih vključil v zveze, za katere niti ni
                     slutil, kam vse sežejo. In segale so prek Padove v Ljubljano, Milano, Švico in
                     Rim, pa po vsej severni Italiji s Trstom kot pomembnim vozliščem. </p>
                  <p>Patra Placida sta iz bivališča odpeljala dva agenta gestapa v civilu. Za nemško
                     obveščevalno službo sta delala tajno in sta se vrinila v mrežo, s katero je
                     sodeloval tudi oče Placido. Videti je, da je oba poznal in jima zaupal. No,
                     pristal je v ječi na sedežu gestapa v Trstu na Piazza Oberdan. V tej ječi so ga
                     videle priče in povedale, da je bil mučen, pretepen in neuklonljiv. Nič ni
                     izdal in za nikogar ni povedal česa, kar bi ga kompromitiralo. Nato je izginil
                     bržkone v tržaški Rižarni kot toliko drugih. </p>
                  <p>Če je pater Placido fizično izginil v Rižarni, pa je njegov neuklonljivi duh
                     ostal živ naprej med ljudmi. Čudna pota usode so ga popeljala v smrt in nato v
                     novo življenje. Po veri v večnost, po vrlinah in zgledu pa tudi med nas.
                     Njegova ljubezen do bližnjega, njegova neomajna vera, hrabrost in prezir do zla
                     so luč, ki ozarja njegov lik in mu daje sij mučeništva. Je mučenec, ki je umrl
                     iz ljubezni do bližnjega, zaradi vere, ki to ljubezen uči. Zatorej ni čudno, da
                     je Kongregacija za zadeve svetih lani 8. oktobra že pristala na vložitev
                     prošnje za beatifikacijo očeta Placida Corteseja. Tako se bo zgodilo, če bo
                     resnično sprejet med blažene, da bodo Slovenci imeli še en razlog in še enega
                     svetnika v baziliki sv. Antona v Padovi – za romanje tja. </p>
                  <p>Čeprav bo p. Placido v resnici italijanski svetnik in mučenec, bo tudi naš, saj
                     je bil z nami tesno povezan. Njegovo krščansko usmiljenje do naših ljudi –
                     internirancev, beguncev ga je privedlo, nesebičnega dobrotnika, na pot
                     mučeništva. Morali bi mu biti hvaležni in se ga spominjati. </p>
                  <p>Že daljnega leta 1946 je bilo izročeno samostanu v Padovi priznanje, ki ga je
                     podpisal maršal H. R. Alexander: bilo je priznanje za očeta Placida, ki je
                     reševal zavezniške vojake. Enako je leta 1948 poslal odlikovanje »bronasti
                     križ« češkoslovaški predsednik Edvard Beneš, saj je oče Placido pomagal tudi
                     mnogim Čehom in Slovakom, ki so se takrat znašli v Italiji. V Padovi je
                     občinski svet imenoval ulico po p. Placidu Corteseju. Od Slovencev, ki jim je
                     tudi pomagal, ni prejel nič, če ne upoštevamo pričevanj posameznikov in
                     uspešnih raziskav Iva Jevnikarja. Se mu bomo kdaj lahko javno zahvalili? Težko
                     bi kaj takega pričakovali od sedanjih oblasti, ki merijo zaslužnost z
                     drugačnimi vatli. </p>
                  <p>Dejstvo je, da je bil oče Placido pripadnik Cerkve in duhovnik. Bil je tudi
                     Italijan, kar ga pa ni oviralo, da bi pomagal drugim. Če ga je tedanja
                     fašistična oblast pomagala uničiti, ga današnja demokratična Italija sprejema z
                     veseljem. Svojo domovino legitimira po dobroti in jo pridružuje tistim deželam,
                     ki imajo tudi svetnike: takšne, ki so glorijo dosegli iz ljubezni do bližnjega.
                     Iz iste vojne ga imajo tudi Poljaki.</p>
               </div>
            </div>
         </div>
      </body>
      <back>
         <div type="div1">
            <head>Dodatek</head>
            <div type="div2">
               <head>Poverjeniki ZAVEZE v zdomstvu</head>
               <div type="div3">
                  <list>
                     <item>
                        <label>I. ARGENTINA</label>
                     </item>
                     <item>
                        <address><name>Lovro Jan</name>
                     <addrLine>C.C. 907</addrLine>
                     <addrLine>8400 Bariloche</addrLine>
                     <addrLine>Rio Negro</addrLine>
                     <addrLine>Argentina</addrLine>
                  </address>
                     </item>
                     <item>
                        <address><name>Joža Markeš</name>
                  <addrLine>Virrey Loreto 3365</addrLine>
                     <addrLine>1605 Carapachay</addrLine>
                     <addrLine>Argentina</addrLine>
                  </address>
                     </item>
                     <item>
                        <address>
                     <name>Marjan Šušteršič</name>
                     <addrLine>Gral. Vacca 995</addrLine>
                     <addrLine>1686 Hurlingham</addrLine>
                     <addrLine>Argentina</addrLine>
                  </address>
                     </item>
                     <item>
                        <address>
                     <name>Slavko Urbančič</name>
                     <addrLine>Ramon L. Falcon 4158</addrLine>
                     <addrLine>1047 Buenos Aires</addrLine>
                     <addrLine>Argentina</addrLine>
                  </address>
                     </item>

                     <item>
                        <label>II. KANADA</label>
                     </item>
                     <item>
                        <address>
                     <name>Anton Štih</name>
                     <addrLine>20 Rufford Rd</addrLine>
                     <addrLine>Toronto, Ontario</addrLine>
                     <addrLine>MBW 4V6 CANADA</addrLine>
                  </address>
                     </item>

                     <item>
                        <label>III. ZDRUŽENE DRŽAVE</label>
                     </item>
                     <item>
                        <address>
                     <addrLine>Slovenska pisarna</addrLine>
                     <addrLine>(Anton Oblak)</addrLine>
                     <addrLine>c/o St. Vitus Church</addrLine>
                        <addrLine>6104 Glass Ave.</addrLine>
                     <addrLine>Cleveland, OHIO 44103, USA</addrLine>
                  </address>
                     </item>
                     <item>
                        <address>
                     <addrLine>Franjo Mejač</addrLine>
                     <addrLine>7042 West Tripoli Ave.</addrLine>
                     <addrLine>Milwaukee Visconsin 53220 USA</addrLine>
                  </address>
                     </item>
                  </list>
               </div>
            </div>
         </div>
         <div type="div1">
            <head>Na platnicah</head>
            <div type="div2">
               <head>Voščilo</head>
               <div type="div3">
                  <p>Bralkam in bralcem Zaveze</p>
                  <p>Članom in prijateljem Nove Slovenske zaveze</p>
                  <p>Vsem, ki v srcu dobro mislijo</p>
                  <figure>
                     <graphic url="slike_z_47/z_47_56.png"/>
                     <head>Rojstvo <name type="author">Don Simone Camaldolese</name></head>
                  </figure>
                  <p>Vesel Božič</p>
                  <p>Srečno in zadovoljno novo leto</p>
                  <p>Naj vas navdihuje božično sporočilo</p>
                  <p>da nismo sami.</p>
               </div>
            </div>
            <div type="div2">
               <head>Predlog skupine poslank in poslancev za spremembo preambule ustave RS</head>
               <div type="div3">
                  <p>Ljubljana, 28. oktobra 2002</p>
                  <p>Državni zbor Republike Slovenije</p>
                  <p>Ustavna komisija</p>
                  <div type="div4">
                     <head>Predlog skupine poslank in poslancev za spremembo preambule ustave
                        RS</head>
                     <p>Predlog petindvajsetih poslank in poslancev državnemu zboru Republike
                        Slovenije za spremembo preambule Ustave Republike Slovenije, objavljen v
                        Poročevalcu 4. februarja 2002, je najpomembnejše dejanje v široko
                        zastavljenem konceptu postkomunistične revizije zgodovine. Z novo
                        postavitvijo preteklosti skušajo sile, ki jih je izločila zgodovina, v
                        somraku tranzicije legitimirati svoj nadaljnji obstoj.</p>
                     <p>V nasprotju z besedilom predloga poslank in poslancev so Slovenci uveljavili
                        svojo državnost šele potem, ko so si inherentne moralne, kulturne in
                        politične sile v narodu v notranjem spopadu z ideologijo in institucijami
                        partijske države spet pridobile svojo, v zgodovini pridobljeno
                        samobitnost.</p>
                     <p>To, čemur predlog poslank in poslancev pravi »narodnoosvobodilni in
                        osamosvojitveni boj«, »boj proti fašizmu in nacizmu«, je vodilo naravnost v
                        odvzem človekovih pravic in svoboščin, v genocid in v neslišano fizično in
                        duhovno nasilje – s tako gotovostjo, da je že po sebi jasno, da je bilo
                        načrtovano. Najvažnejše pa je to, da je tako bilo podano stanje, v katerem
                        narod ni mogel razpolagati s seboj. V tem je bistvo partijske države.</p>
                     <p>Resnica je ta, da je medvojna boljševiška agresija pahnila narod v najbolj
                        akutno krizo, kar jih je doživel v tisočpetstoletnem obstajanju na tem
                        prostoru. Ni še gotovo, če nam niso bile z njo zadane neozdravljive
                        rane.</p>
                     <p>Že vnaprej je jasno, da predlog petindvajsetih poslank in poslancev ne bo
                        sprejet. Nazadnje vsi vedo, da država na takem absurdu ne more obstajati.
                        Predlog torej – gledano v luči naporov nekdanjih komunističnih držav, da z
                        obsodbo preteklosti dosežejo notranje ravnotežje – lahko pomeni samo
                        provokacijo, nerazumno in nedopustno provokacijo. Nerazumno zato, ker je do
                        nje prišlo v osnovnem prostoru samozavedanja demokratične države, ki mu v
                        skladu z novoveško politično kulturo vlada razum, nedopustno pa zato, ker
                        implicitno žaljivo smeši mnoge ljudi, ki so se boju, ki so ga organizirali
                        politični predniki predlagateljske poslanske skupine, v dobri veri
                        priključili. Predlog je potemtakem politično predmoderen, človeško pa
                        skrajno problematičen.</p>
                     <p>Če bi poslanska skupina imela čut za zgodovino, bi namesto podanega predloga
                        državnemu zboru ponudila slovesno besedilo, ki bi lahko imelo naslov:
                        prošnja za razumetje. S tem besedilom, če bi bilo pošteno napisano, bi sile,
                        ki jih skupina predstavlja, končno dobile politično legitimiteto – prvo, ki
                        ne bi bila zmanipulirana. V tem primeru bi lahko celo obveljali kot nekakšni
                        zmagovalci. Če pa bo to besedilo morala izsiliti zgodovina, bodo za zmeraj
                        poraženci.</p>
                     <p>NOVA SLOVENSKA ZAVEZA</p>
                  </div>
               </div>
            </div>
         </div>
      </back>
   </text>
</TEI>
