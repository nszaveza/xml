<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Pavle Kogej</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent>449 KB XML</extent>
         <publicationStmt>
            <publisher>
               <address>
                  <addrLine>Nova Slovenska zaveza</addrLine>
                  <addrLine>Beethovnova ul. 5</addrLine>
                  <addrLine>1000 Ljubljana</addrLine>
                  <addrLine>Slovenija</addrLine>
                  <lb/>
                  <addrLine>tel. 061/312-176</addrLine>
                  <addrLine>Spletna stran: www.zaveza.si</addrLine>
               </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova Slovenska zaveza</p>
            </availability>
            <idno type="issue">22</idno>
            <idno type="ISSN">xYxyxcc ??</idno>
            <date>2009-11-03</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">22</biblScope>
                     <biblScope type="vol">VI</biblScope>
                     <biblScope>številka 3, september 1996</biblScope>
                     <date when="1996-09">1996</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2008-10-30">
            <name>Alexander Jerman</name> - pretvoril besedilo v zapis TEI, dodal strukturne oznake
         </change>
      </revisionDesc>
   </teiHeader>

   <text>
      <front>
         <titlePage>
            <docTitle>
               <titlePart>Zaveza št. 22</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova Slovenska zaveza</publisher>
               <pubPlace>Ljubljana</pubPlace>
               <docDate>2009</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2"><head>Aktualni politični komentar Nove Slovenske zaveze</head><docAuthor>Justin Stanovnik</docAuthor>
               <div type="div3" subtype="intro">
                  <p>Moram priznati, da sem glede leta 1989 brezupno sentimentalen. Po letu 1945, ko
                     je bila Nemčija osvobojena nacizma - in je moj oče, ki se je bil udeležil
                     julijske zarote leta 1944, prišel iz ječe, ki jo je čudežno preživel - po tem
                     letu je bilo leto 1989 druga velika zmaga svobode, ki mi jo je bilo dano
                     doživeti. Nekatere tedanje podobe mi ne bodo nikoli zbledele: Vaclav Havel in
                     shodi Čarobne svetilke v Pragi; Leh Walesa in Okrogla miza v Waršawi, preko
                     katere je Solidarnost postala geslo sil, ki so se zavzemale za spremembe;
                     madžarska vlada, ki se je uprla temu, kar se je od nje pričakovalo, in dovolila
                     vzhodnonemškim "turistom" prehod na zahod; neverjetni prizor, ko so Berlinski
                     zid najprej odprli, potem pa ga začeli tudi podirati. Nenadoma se je dvignila
                     ne samo Železna zavesa, ampak tudi celotno zatohlo ozračje nomenklature in je
                     posijalo sonce svobode. In nekateri so mislili, da bo to prineslo nazaj vse,
                     česar môra diktature ni dovoljevala: demokracijo in vlado prava, blagostanje in
                     cvetočo civilno družbo. </p>
                  <p><name type="author">Lord Dahrendorf</name> ob podelitvi nagrade Hannah Arendt
                     za leto 1966</p>

               </div>
               <div type="div3">
                  <p>Lord Dahrendorf je pred šestimi leti o Evropski revoluciji, kakor je to
                     dogajanje imenoval, napisal majhno knjižico in v njej napovedal, da bo morala
                     prehoditi "trnjevo pot" in bo morala skozi "solzno dolino", če bo hotela
                     dokončati to, kar se je z njo začelo. S to neveselo napovedjo se v celoti
                     strinjamo tudi mi. Kako stvari potekajo v drugih deželah, ki so v to dogajanje
                     zajete, mislimo, da lahko nekoliko sklepamo po tem, kar se dogaja pri nas, za
                     njihove specifičnosti pa ne vemo prav dobro. O tem pa, kako stoje stvari doma,
                     pa imamo živo izkustvo, ki bi nam lahko, če bi ga le znali prav izprašati, dalo
                     zadovoljivo védenje o naši posebni resnici. Problem je v tem, da nimamo ne
                     volje ne potrpežljivosti in morda tudi ne talenta, da bi se tega prevažnega
                     dela prav lotili. Tako, čeprav, kot smo rekli, obstajajo načelne možnosti, tudi
                     zase ne vemo prav dobro, katero je trnje, ki prerašča naše poti, in katere
                     solze tečejo po licih tistih, katerih pretekle krivice niso niti priznane, kaj
                     šele da bi bile poravnane. Tudi o sebi vemo malo in premalo. </p>
                  <p>A nekje moramo začeti, nekakšne odgovore moramo najti že sedaj. Poglavitna
                     stvar je ta, da nas je premalo vzradostilo, ko se je dvignil pokrov in smo se
                     lahko vzravnali in zadihali. Premalo smo se razveselili svobode. Svobode pa smo
                     se tako malo razveselili, ker nismo bili dovolj užaljeni, ko so nam jo jemali.
                     To je nekako povezano: nismo vedeli natanko, kako se moramo vesti v času
                     nesvobode, zato tudi ne vemo, kaj smo dolžni narediti v času svobode. Prav na
                     dnu niti glede tega nismo prepričani, ali sta svoboda in nesvoboda sploh pravi
                     besedi - besedi za nekaj resničnega. S tem pa smo že povedali, da so stvari, ki
                     jih tako postavljamo na mizo, zadeva duha. To je bistvo stvari: ne živimo v
                     središču ali v slutnji središča, ampak se zadovoljujemo z bivanjem na obodu in
                     v svetu nadomestkov. </p>
                  <p>Iz tega je sledilo marsikaj. Že na začetku je bilo veliko nejasnosti in
                     negotovosti in pot, ki je temu začetku sledila, opotekajoča. Nismo poskrbeli,
                     da bi se dovolj svetlobe vsulo na svet po toliki temi, in sedaj se spogledujemo
                     in sprašujemo, ali smo sploh pravi ljudje za podjetje, ki smo se ga lotili. To
                     že vemo, da je prav, da smo na to pot stopili, saj smo v strahu in nestrpnosti
                     čakali, kdaj se bo svet toliko odprl, da se bo videlo, kje bi lahko tekla.
                     Toda, ko smo že bili na njej, smo presenečeni opazili - ko smo pogledali na
                     levo in desno, naprej in nazaj, - kako malo veselih sopotnikov imamo. Videli
                     smo, da to niso ljudje, ki bi jih ali priganjal temen spomin ali ki bi jih
                     prevzela svetloba novih obzorij. Dajali so podobo, ki nas je na mah spomnila
                     pesnikovih besed: svet ni žalosten in ni vesel. Velik čas je napočil, zelo
                     velik čas, vsako primerjanje nam to potrdi, ljudje pa se vedemo tako, kakor da
                     ne bi o tem hoteli nič vedeti. To je, če malo pomislimo, tako nenaravno, da
                     morajo za to biti tehtni vzroki. </p>
                  <p>Vedno več je najprej stvari, ki se stekajo v spoznanje, da so se v času
                     nesvobode z nami dogajale stvari, ki se jih še zdaleč nismo zavedeli. Mislili
                     smo, da vse to, kar nas utesnuje in žali, ostaja zunaj, v svoji sredici, v
                     strženu svoje biti, pa smo nedotaknjeni. Moral je priti čas svobode, da je
                     dokazal, da to ni res. V resnici smo bili ustrahovani do zadnjega vlakna. Ta
                     strah je bil, kot rečeno, tako fin in je tako premeteno prihajal v nas, da
                     nismo čutili njegovega prihajanja. Toda bil je v nas in opravljal svoje delo in
                     njegovi učinki so tu: smo svobodni, a smo svobodni samo na pol. To se kaže
                     predvsem v tem, da si ne upamo misliti svoje misli do kraja. Ne upamo si
                     poiskati v jeziku pravih besedi za to, kar se je z nami dogajalo nekoč in kar
                     se z nami dogaja sedaj. Veliki uspeh komunistične elite, njen zgodovinski
                     uspeh, je v tem, da so iz nas naredili narod spolovinarjev. Od teh obresti bo
                     lahko še dolgo in razmeroma udobno živela. </p>
                  <figure>
                     <graphic url="slike_z_22/z_22_01.png"/>
                     <head>Večerno premišljevanje <name type="author">Mirko Kambič</name></head>
                  </figure>
                  <p>To je prva in poglavitna reč. Predvsem zato, ker je z njo povezano spoznanje,
                     da je vse odvisno od nas. Vse je v resnici odvisno od nas, čeprav je tu še
                     druga reč, ki dela našo pot v svobodo tako negotovo. Ta reč zadeva ljudi, ki so
                     tako ali drugače vzdrževali svet nesvobode. Za te ljudi, odnosno za skupine, v
                     katerih so nastopali, imamo posebna imena, ki ne obremenjujejo vseh, ki so se
                     znašli v njih, enako, čeprav je res, da so vsi na poseben način vzdrževali
                     sistem. Nekateri od njih so se umaknili in molčijo in ne vemo, kaj se z njimi
                     dogaja, a očitno nimajo te moči, da bi spregovorili. Nekateri pa so ostali in
                     se, s podporo one molčeče večine, vrnili na forum, kakor da je vse v redu in
                     kakor da se nikoli ne bi bilo ničesar zgodilo. Njihova neposnemljiva obstojnost
                     in trpežnost nam vsiljuje zagonetna vprašanja. </p>
                  <p>Gre pravzaprav za to, kaj je človek. Sprašujemo se že, če ne bi, spričo še
                     nekaterih pojavov stoletja, bilo treba misliti na novo antropologijo. Mislili
                     smo namreč nekoč, da je človek drugačen. Mislili smo, da je v človeku - v
                     večinskem človeku - prostor, kjer se, ko čas razpostavi stvari tako, da
                     pokažejo pravo podobo, spočne občutek nelagodja, krivde in sramu. To je bila v
                     resnici osnova našega vsesplošnega upanja. Mislili smo, da bo, ko bo zgodovina
                     te ljudi soočila z nekaterimi dejstvi, v njih spregovoril tisti temeljni čut,
                     ki človeku ne dovoljuje, da bi bil v razglašenosti s svetom. Toda nemalo
                     začudeni smo opazili, da ta čut ali ni naraven in skupen vsem ljudem ali pa je
                     nekaterim odvzet, bodisi da so ga s kakšnimi dejanji zapravili bodisi da je bil
                     prostor, ki so ga naredili za svoje duhovno prebivališče, tak, da je v njem
                     naravno odmrl. </p>
                  <p>Upali smo preprosto, da je svet bolj človeški, kot je. Verjeli smo, da bo ljudi
                     zajel vsesplošni razvoj, da se misli in njeni logiki ni mogoče upirati, da v
                     človeku nastajajo uvidi, ki so sicer spontani, a slej ko prej nujno pridejo in
                     se ne zadovoljujejo zgolj s tem, da so se zgodili, ampak terjajo določena
                     dejanja. Neko gibanje je tu sicer bilo, a mu ne bi mogli reči razvoj. To je
                     bilo pilotirano gibanje po starem in tisočkrat preizkušenem načelu: en korak
                     nazaj, dva koraka naprej. Naravi v ta svet ni bil dovoljen vstop, razen po
                     delih. Vse to je imelo dokaj porazen učinek na ljudi. Tudi tisti, ki niso
                     zavestno spremljali tega dogajanja - tako da bi vedeli, da vedo - so čutili
                     temeljno resnico tega dogajanja. Tako so nastali tisti znameniti stavki: Saj
                     imajo še vso moč. Saj je še vse tako, kakor je bilo. Saj se ni nič spremenilo.
                     Ko so se ti stavki tako uveljavili, da so postali javno mnenje, je velik del
                     slovenskega političnega sveta izgubil začetni pogum in ga je zajela sedanja
                     brezvoljnost. Čeprav bralci gotovo poznajo razmere v deželi do te mere, da si
                     lahko gornje načelne ugotovitve ilustrirajo sami, bi radi tudi iz svojega
                     opažanja prispevali nekaj primerov. </p>
                  <p>Najprej bi radi opozorili na pismo, ki so ga borci pisali papežu lansko leto
                     pred njegovim obiskom, že zato, da se to znamenito besedilo ne pozabi.
                     Znamenito pa to besedilo ni samo zaradi svojega izprevrženega tona - ko bi se
                     morali obtoževati, obtožujejo - ampak zato, ker je avtorjem na razmeroma
                     omejenem prostoru uspelo zbrati zavidljivo količino prvinskih postavk
                     standardne komunistične revolucionarne apologetike - v stereotipni obliki, tako
                     kakor so v času nastajale, zvečine že v daljnih pionirskih časih revolucije in
                     državljanske vojne. Avtorji so imeli živce, da so to storili, in jih pri tem
                     niti malo ni motilo polstoletja zgodovine, čas petdesetih let, v katerih so
                     kljub vsemu morali kaj doživeti. Nonšalantno so servirali svoje trditve, kakor
                     da bi še tisto jutro sveže prišlo iz agitpropovskih delavnic. </p>
                  <p>Drug primer, kako na njihovem bregu ni nobenega razvoja, je nehote priskrbel
                     Stanislav Klep. Ta pogumni človek, partizanski častnik, zgodovinar in pravnik,
                     je z gibanjem Ob lipi sprave hotel utreti pot do vseslovenske sprave in je zato
                     naredil nekaj distinkcij, ki so se mu zdele stvarne in potrebne: obsodil je
                     zločinski poseg komunistov v slovensko zgodovino, obenem pa je dal priznanje
                     tako borcem proti okupatorju v okviru enobeja kakor tudi ljudem, ki so se
                     bodisi z orožjem bodisi z mislijo uprli komunističnemu nasilju in
                     boljševizaciji Slovenije. Upal je, da bo njegova ideja stopila v slovensko
                     zavest in sprožila vsenarodno gibanje. Pravi, lahko bi rekli, zgodovinski
                     smoter njegovega dejanja - ki se ga mogoče v celoti niti ni zavedel - pa je
                     bila diferenciacija med borci enobeja. Tu se je sedaj ponudila priložnost, da
                     tisti med njimi, ki so radi poudarjali, da so se borili za narodovo svobodo in
                     da so potem, ko so videli, da je njihov znoj in kri spravila v svoje blagajne
                     partija, počutili izdane in izigrane, sedaj je bila prilika, da to pokažejo.
                     Prišel je, kot pravimo, trenutek resnice. Pokazalo se je, kako stvari v resnici
                     stojijo. Govorjenje o komunistih na eni strani in partizanih na drugi so bile
                     samo lepe besede, kot toliko drugega na onem bregu. Klep je moral še naprej
                     prirejati svoje spravne demonstracije z ljudmi s protikomunistične strani.
                     Razumemo, da predsednika Kučana ni bilo blizu, čeprav mu je poslal javno
                     "prošnjo". Manj pa razumemo - ali sploh ne razumemo tega, da se razen redkih
                     izjem njegovemu gibanju niso pridružili preprosti, človeško čuteči ljudje brez
                     velikih političnih ambicij. Zgodovinski neuspeh Klepove akcije pa ima vendar to
                     dobro lastnost, da nas je znova soočil z neko resničnostjo: na prepričljiv
                     način nam je pokazal, s kakšnim svetom imamo opraviti. To je svet, ki ga ne
                     premakne noben dokaz in ne gane nobena zgodba; to je svet vase skrčenih misli,
                     ki jih nikoli ne bo dosegel noben dvom in se zato nikoli ne bo mogel prepustiti
                     osvoboditvenemu razvoju. </p>
                  <figure>
                     <graphic url="slike_z_22/z_22_02.png"/>
                     <head>Svetlikanje <name type="author">Mirko Kambič </name></head>
                  </figure>
                  <p>Podobno sliko so med papeževim obiskom in po njem dajali mediji, zlasti
                     časopisje. Nikomur, ki pozna sedanje duhovno stanje slovenskega človeka,
                     vernega in nevernega, ni prišlo na misel - ni moglo priti na misel - da bo
                     sedaj zaradi teh nekaj verskih manifestacij prišlo do klerikalnega enoumja,
                     podobnega onemu, ki so ga pol stoletja vzdrževali komunisti. In vendar so razni
                     komentatorji hiteli mirit bralce, zagotavljajoč jim, da te slovesnosti in te
                     množice nikakor ne pomenijo, da bo odslej treba hoditi v cerkev, če boš hotel
                     imeti službo. Ker je bila ta možnost, kot smo rekli, absurdna in je to bilo
                     zadnjemu Slovencu jasno, je ta vnema morala imeti neki drug razlog - racionalen
                     razlog. Ti gospodje in gospe so bili v neki vlogi: odločili so se - ali pa jim
                     je bilo tako naročeno - da oznanijo, enim v veselje in tolažbo, drugim v
                     opomin, da se ne bo nič spremenilo: da bo vse tako, kakor je bilo. Ti posegi so
                     bili na sploh precej grobi - očitno so avtorji presodili, da slovenski okus tak
                     slog prenese ali celo potrebuje. A spet niso to bili sami težaški proizvodi,
                     med njimi so bili tudi izdelki, ki se jim je poznal finejši dotik. Tako je bilo
                     v nekem krajšem spisu izraženo veselje, da smo Slovenci sprejeli papeža tako
                     dostojno in dostojanstveno. Le zakaj, za božjo voljo! Naj nam bralci ne
                     zamerijo, če jih prosimo, da odgovor poiščejo sami. </p>
                  <p>Zanimivo je, da je nekaj podobnega mogoče videti tudi v nekaterih izjemah - ali
                     bolje, namigih - predsednika Milana Kučana. Kot smo že pogosto imeli priložnost
                     občudovati njegovo superiorno obvladanje jezika za te potrebe, bomo morali tudi
                     tu sporočilo samo še izluščiti, a bi se nam zdelo škoda, če ne bi vedeli, kaj
                     nam je bilo z njim povedano. V poslovilnem govoru na mariborskem letališču je -
                     ne brez razloga, po naši pameti - izbral za poseben poudarek papeževo misel, da
                     je treba misliti tudi na prihodnost. Potem pa se je obrnil na preteklost, o
                     kateri je govoril tudi papež, in rekel, da je "sprava mogoča le ob spoštovanju
                     pravice do različnega razumevanja resnice o tej preteklosti". Zdelo se mu je
                     potrebno pokazati na teorijo o več resnicah, ki je postala nekakšen articulus
                     fidei ljudi na postkomunistični levici. Čeprav ima ta teorija hude in celo
                     usodne hibe, je postmodernemu ušesu zelo prijetna. Če jo spremenimo v odprto
                     besedilo, pa ima v Sloveniji tale pomen: Obstaja več resnic; mi imamo svojo in
                     vi imate svojo. Toda mi imamo oblast in, dokler jo bomo imeli, bomo na
                     relevantnih mestih dopuščali samo svojo. V luči tega dejstva se blagoglasno
                     sklicevanje na "pravico do različnega razumevanja resnice" spremeni v nam že
                     znano trditev, da se ne bo nič spremenilo - da bo vse tako, kakor je bilo.
                     Kakor odmev na to zveni zadnji stavek kratkega predsednikovega intervjuja TV
                     Sloveniji takoj po papeževem odhodu: "Papež je povedal, kar je mislil, vse
                     ostalo pa je prepuščeno naši odgovornosti in naši lastni vesti". Torej spet:
                     papež ima svojo resnico, a svojo resnico imamo tudi mi, poleg tega pa imamo še
                     svojo odgovornost in svojo vest: Nič se ne bo spremenilo. Predsednik Kučan
                     pozna tudi drugo sintagmo in jo je vsaj enkrat že uporabil: Nič več ne bo tako,
                     kakor je bilo. Sedaj pa se mu je zdelo, da je čas, da je treba reči nekaj
                     drugega: Vse bo tako, kakor je bilo. In to je povedal, kot smo že rekli, na
                     način, ki kaže na talent, pa tudi na neko dolgo in dobro šolo. </p>
                  <p>Galerija ljudi, ki na tak ali drugačen način ilustrirajo našo tezo o odsotnosti
                     razvoja v določenih segmentih slovenske družbe, je zares impozantna. Oglejmo si
                     na kratko še en primer. Nedavno je imel Lado Ambrožič televizijski razgovor s
                     predsednikom Kučanom. Povedala sta tu kup zanimivih stvari, za naše
                     razpravljanje pa se zdi vredno pokazati na Ambrožičevo enačenje leta 1991 z
                     letom 1941. Čeprav je novinar čutil, da je to enačenje tvegano, saj je pravilno
                     predvidel, da bodo ob njem "nekateri poskočili", je šel dalje in ga pogumno
                     izpeljal. Videlo se je, da mu stvar prihaja iz srca. Torej: tako leta 1991 kot
                     tudi leta 1941 smo imeli veliko srečo, ker se je tako napletlo, da smo obakrat
                     imeli prave ljudi na pravem mestu. Leta 1991 smo imeli "kup mladih
                     intelektualcev, predvsem Demosovih", leta 1941 pa "imenitne organizatorje,
                     talentirane ljudi, od Kidriča do Kardelja", kamor je treba po novinarjevem
                     mnenju prišteti še plejado perspektivnih komandantov in političnih delavcev.
                     Ambrožič je fiksiral svojo oceno na leto 1941, samo za to leto nam je dal
                     jamstvo: "jaz ne govorim o poznejših transformacijah teh ljudi". Nam s to
                     trditvijo ni treba polemizirati. To enačenje je bilo tako groteskno, da se je
                     celo predsedniku, ki mu, tako si upamo domnevati, ni bilo neprijetno, zdelo
                     potrebno Ambrožičevo velikopoteznost uravnovesiti s pripombo, da je med obema
                     letoma vendar bila "bistvena razlika". A nas zanima nekaj drugega. </p>
                  <p>Domnevamo, da je Lado Ambrožič za epske prvine tega, kar se je dogajalo leta
                     1941, zvedel že zelo zgodaj, verjetno že na očetovem kolenu. To je vse lepo in
                     prav, toda vseeno se nam vsiljujeta dva pomisleka, od katerih je eden bolj
                     postranski, drugi pa zelo, zelo pomemben. Na očetovem kolenu poslušajo otroci
                     takšne in drugačne prigode, pripovedke in bajke, a potem pride poseben čas, ki
                     mu pravimo puberteta, ki je pravzaprav čas dozorevanja in prečiščevanja. Dogaja
                     se nekaj podobnega, če nam je dovoljeno uporabiti to podobo, kot pri prehajanju
                     mošta, ki mu je še dovoljena motnost, v vino, ki pa ga vsaka skaljenost, kako
                     bi temu rekli, diskvalificira. A to je stvar vsakega posameznika. Če pa kdo
                     postane direktor informativnih programov nacionalne TV, potem je nenadoma zelo
                     važno, kakšne pesmice je kot fantek poslušal na očetovem kolenu, še bolj pa
                     seveda, kaj se je s temi pesmicami zgodilo, odnosno kako jih je premislil v
                     dobi, ko je tisti fantek rastel v mladeniča in moža. V tem primeru to ni več
                     poljubna stvar posameznika, v tem primeru to ni več nobena šala. </p>
                  <p>Če bi hoteli nizati primere vztrajanja v specifični postkomunistični levičarski
                     legi, pa naj ljudi tam vzdržuje že dejstvo, da jim še nikoli ni bilo treba
                     soočiti svoje poučenosti z radikalno in intelektualno definirano drugačnostjo,
                     ali pa pripadnost ali vdanost silam komunističnega nasledstva, v nobenem
                     primeru ne bi bili v zadregi. Našli bi jih v vseh sferah življenja, v
                     kulturnih, znanstvenih in pedagoških ustanovah, v finančnih centrih, med
                     kapitani v gospodarstvu in industriji, v interesnih združenjih in sindikatih, v
                     sodstvu in državni upravi, v medijih, v časopisih, na radiu in na televiziji.
                     Povsod bi jih našli, ponekod večinsko, ponekod kot bolj ali manj pomembne
                     posameznike, pri vseh pa bi našli neko skupno potezo: nekoč so se zapisali
                     nekemu svetu - po lastni volji in hotenju ali pa so se mu samo vdali - a jih
                     spomin na to bremeni in ostajajo zvesti tudi še potem, ko jim je zgodovina že
                     dala možnost, da pozabijo na tisti podpis. Med njimi je vedno več tudi povsem
                     novih ljudi, ki nimajo s preteklostjo, o kateri govorimo, nobenega opravka. Ti
                     so tu predvsem zaradi določenega življenjskega sloga, ki se jim zdi, da bi
                     lahko bil tudi njihov - s politiko samo to nima nobene prave zveze, prej z
                     banalno koristjo in interesi. A vsem se dogaja nekaj podobnega, eni ostajajo,
                     drugi postajajo zvesti; vsi so pripravljeni braniti kontinuiteto, eni kot
                     bojne, drugi kot pomožne sile - sile, zaradi katerih je rekel Lord Dahrendorf,
                     da bo pot po dolini navzgor do novih obzorij "solzna". </p>
                  <p>Podoba, ki jo je izbral Dahrendorf, se nam pravzaprav ne zdi najbolj posrečena.
                     Rajši bi rekli, da je svet, ki ga ti ljudje ustvarjajo ali soustvarjajo,
                     predvsem žaljiv. Za svobodnega človeka, ki vidi svojo svobodnost bistveno
                     odvisno od količine razuma, resnice in pravičnosti v svojem okolju, je ta svet
                     predvsem žaljiv. Čim tanjši so senzorji, s katerimi je narava koga obdarila -
                     danes bi včasih raje rekli, obremenila - tem bolj čuti, da je njegov okus
                     žaljen in napadan, ko vidi, da se v svetu, ki je njegov svet: njegova domovina
                     - prostor njegovega jezika; njegova država - njegov politični dom, dela nasilje
                     nad resnico in nad zakoni, ki uveljavljajo pravičnost. In je pri tem vseeno,
                     ali se to dela arogantno in brutalno ali pa na način rafinirane manipulacije. </p>
                  <p>Svet, ki se tako uveljavlja, pa jemlje ljudem tudi pogum - jemlje ga ravno
                     najboljšim ljudem. Vsako dejanje v javnem prostoru, ki pospešuje pravičnost in
                     vsaka beseda, v kateri lahko vidimo rešpekt pred resnico, ljudi utrjuje - veča
                     njihovo voljo delati zase in za druge. In vsako dejanje in vsaka kretnja, ki
                     temu nasprotuje; vsakič, kadar se kakemu posamezniku in kaki skupini zgodi
                     krivica; vsakič, kadar se kaj uveljavi, kar se ne sklada z najpreprostejšim
                     človekovim razumom, vsakič se v nekaterih ljudeh zmanjša količina tiste snovi,
                     ki je pogoj za skupno življenje: zaupanje. Počasi izgineva zaupanje.
                     Pripravljeni smo na odpovedovanje, pripravljeni smo celo na revščino, če jo je
                     povzročila "kruta nuja" ali če vodi k razumnim ciljem, a stvari hočemo prej
                     razumeti. </p>
                  <figure>
                     <graphic url="slike_z_22/z_22_03.png"/>
                     <head>Rodovitna zemlja <name type="author">Mirko Kambič </name></head>
                  </figure>
                  <p>Kako naj si razlagamo dejstvo, da se na mizah sodnikov ustavnega sodišča
                     pojavlja vedno več zahtev po njihovi intervenciji? Ko bi politične in upravne
                     institucije države delovale tako, kakor ukazujejo zakoni, ali pa, kjer teh še
                     ni, ko bi te ustanove obvladovale nenapisane postave objektivne misli ali pa
                     čisto navadne preproste pameti - ali bi bilo tako? Objektivni duh, ki je dokaz,
                     da država obstaja - ne samo na zunaj, ampak tudi znotraj, v ljudeh, ki jo ali
                     vodijo ali so v njeni službi. </p>
                  <p>Če bodo na jesenskih volitvah stranke slovenske pomladi dobile možnost, da
                     sestavijo vlado, bodo morale uvesti nov politični slog. Tako bodo dokazale, da
                     so iz druge snovi. Tu ne bodo pomagali nobeni prividni in fiktivni ukrepi,
                     nobeni dnevi odprtih vrat, nobene proste telefonske linije, do premika, ki si
                     ga želimo in je nujen, bo prišlo samo tedaj, če bodo ljudje začutili, da gre
                     čez deželo nov duh. Glede tega se morajo stranke slovenske pomladi še pred
                     volitvami pred volilci nepreklicno in nedvoumno zavezati. Za ozdravitev
                     slovenske politične duše je potrebno sprejetje bistvene resničnosti, k temu pa
                     lahko pripelje samo stvarna, trezna komunikacija z ljudmi. Samo tako bo v ljudi
                     stopilo toliko trdnosti, da bodo lahko svobodni. Njihova svobodnost bo
                     prihajala iz razumetja sveta, v katerem živijo. </p>
                  <p>Kakor nas prepričujejo izjave odgovornih ljudi demokratičnih strank, so v
                     primeru zmage na prihodnjih volitvah pripravljeni povezati se v koalicijo in
                     prevzeti odgovornost za državo. Čeprav bo večinski medijski prostor deloval v
                     nasprotni smeri in čeprav nas bo inventivnost ljudi, ki vodijo stranke
                     komunističnega nasledstva, spet presenetila z novimi iznajdbami, mislimo, da se
                     lahko zanesemo na samostojno presojo tolikšnega dela slovenskih volilcev, da bo
                     demokratičnim strankam ta možnost dana. Toda, kaj če ne bo tako? </p>
                  <p>Če demokratične stranke na volitvah ne bi dosegle večine v državnem zboru,
                     predlaga Nova Slovenska zaveza, da se te stranke obvežejo, da bodo vstopile
                     samo v tako koalicijo s strankami komunističnega nasledstva, da bodo imele v
                     njej večino. V tem primeru bi se stvari seveda nekoliko zapletle. Raz mere so
                     takšne, da bi se zapletle predvsem za krščanske demokrate. Zakaj? </p>
                  <p>Gre za dve stvari. Prvič se zdi, da je eldeesovski politiki prisotnost
                     krščanskih demokratov v vladi zelo ustrezala, čeprav so si z njimi privoščili
                     prečudne stvari. V tem nas podpira splošno opažanje, posebej pa nekateri namigi
                     in izjave. Konec junija je tako komentator v Delu izrazil prepričanje, da je
                     globalni novi red v temeljnih obrisih že utrjen, a je še vse odvisno od
                     vprašanja, "ali bo v kakršnikoli obliki obstala sedanja krščansko-liberalna
                     os". To vprašanje postavlja na raven "osnovnega vprašanja". Nekaj dni za tem je
                     iz kvartirjev LDS prišla izjava, da so s krščanskimi demokrati tekli dolgoročni
                     pogovori, "ker je verjetno, da bosta obe stranki v vladi sodelovali tudi po
                     volitvah". To ominozno napoved so potem v SKD relativizirali, a to ne zmanjšuje
                     naše slutnje, da bi nekim silam sodelovanje s krščanskimi demokrati zelo
                     ustrezalo in nanj računajo. Najbrž vedo, zakaj. </p>
                  <p>To je ena reč. Druga pa je ta, da je krščanski demokraciji povezava s strankami
                     komunističnega nasledstva naredila nemajhno škodo. Pragmatičnost, ki je tam na
                     začetku zvenela dokaj nedolžno, je sčasoma začela kazati svojo korozijsko
                     naravo tako zelo, da je stranka danes v resni identitetni krizi. Prihodnosti,
                     kakor vemo, ni mogoče napovedati, a bi vseeno tvegali trditev, da bo krščanska
                     demokracija, če se bo še za mandatno obdobje izročila LDS, iz njega prišla zelo
                     oslabljena, če bo takšno nadaljevanko sploh preživela. Bolje bi bilo, če bi se
                     odločila za temeljito prenovo. Morala bi stopiti na pot prihajanja k sebi, tudi
                     če bi ta pot imela peljati skozi zelo boleča obdobja, od katerih bi se eno
                     morda imenovalo celo opozicija. </p>
                  <p>Tako govorimo zato, ker mislimo, da imamo za to pravico in dolžnost. To je
                     zato, ker je SKD večini članov NSZ draga, poleg tega pa mislimo, da so pred
                     slovensko politiko naloge, ki jih bo lahko opravila samo ona. Izredni kongres
                     konec septembra bo pokazal, ali se je odločila za življenje ali za
                     životarjenje. </p>
                  <p>Novo Slovensko zavezo vznemirja bojazen, da ne vemo, kako bi dovolj urgentno
                     poudarili nujnost, da dobijo demokratične stranke možnost, da politično
                     oblikujejo mlado državo. Ključno mesto pri tem oblikovanju bi tedaj namreč
                     zasedla normalnost, ki nam pomeni skladnost reda in svobode. Mislimo, da bi
                     država, vodena po načelih normalnosti, postala okvir, v katerem bi se
                     vsakovrstna spontanost človekovega sveta uravnovesila v srečno soobstajanje. </p>
                  <p>NSZ pa ima za prizadevanje za zmago demokratičnih strank tudi svoje lastne
                     razloge. Samo pod vlado demokratičnih strank namreč upa, da se bo mogla
                     udejaniti pravna država, ki je pogoj za rešitev poglavitnih postavk iz kataloga
                     njenih nalog. Fascikli, v katerih so opisi teh nalog, nosijo tale imena:
                     Teharje, Rog, Orlov vrh, Brezarjevo brezno, Krimska jama; mrliški listi za
                     padle in pobite med vojno in po vojni; slovenska politična emigracija;
                     zgodovinski institut slovenskega protikomunističnega upora. Šele ko bodo te
                     naloge priznane in sprejete in rešene, bo narod, razdeljen po revoluciji in
                     državljanski vojni, začel rasti v naravno skupnost. </p>
               </div>
            </div>
         </div>
         <div type="div1">
            <head>Iz sveta civilne družbe – predvolitvena besedila</head>
            <div type="div2">
               <head>Predvolitveni memorandum Nove Slovenske zaveze</head>
               <div type="div3">
                  <p>Nova Slovenska zaveza ima zaradi svojih izkušenj in védenja, ki se je na
                     podlagi teh izkušenj v njej izoblikovalo, za potrebno, da oblikuje svoje
                     poglede na sedanje stanje v slovenski politiki in jih predstavi širši
                     javnosti.Za ta poseg se je odločila zaradi zavezanosti demokratični kulturi in
                     politiki, ki je bila vzrok njene vpletenosti med vojno in izpostavljenosti
                     njenih članov v času totalitarnega nasilja; zaradi spomina na veliko ceno, ki
                     jo je zaradi svoje zgodovinske odločitve plačala; zaradi spoznanja, da
                     demokracija in kultura nista človeku podarjeni kot nekaj samoumevnega, ampak se
                     je treba zanju bati in zanju skrbeti in zaradi posebne in poudarjene
                     odgovornosti, ki izhaja iz zavesti njene organske vezanosti na slovensko
                     svobodnjaško izročilo in iz spomina na njen boj za ohranitev tega izročila. </p>
                  <p>Šest let po prvih svobodnih volitvah bolje razumemo čas, ki se je z njimi
                     začel. V nas vstopajo nekatere nove resničnosti. Vse, kar smo pričakovali, da
                     se bo zgodilo takoj ali hitro, se je zavleklo v današnje dni in vse, kar smo
                     upali, da bo opravljeno z lahkoto, se je izkazalo, da nosi v sebi komaj
                     premagljive težave. Eno od dveh nalog, ki sta se izoblikovali pred nami ob
                     izteku stoletja, smo v ugodnih okoliščinah opravili, druga pa je ostala ne samo
                     nedokončana, ampak nas vozli njene zapletenosti vedno znova ustavljajo in
                     vračajo nazaj tako, da njena nerešenost že načenja uspešnost prve: samostojno
                     državo imamo in stoji, notranja osamosvojitev posameznika in družbe pa daje
                     podobo naraščajoče ogroženosti. Prehod iz totalitarno obvladanega sveta v svet
                     demokracije, pojmovane v celoti njenih duhovnih, kulturnih, družbenih in
                     političnih norm, se je izkazal za početje, ki bo mnogo težje in ki se mu bo
                     mnogo bolj nasprotovalo, kot si je kdorkoli mogel predstavljati. Sedaj šele
                     dobro vemo, da to ni prehod med dvema različnima sistemoma, ampak da je to
                     prehod med dvema stanjema družbe, ki se med seboj izključujeta: iz umetnega,
                     postavljenega, kontroliranega stanja v stanje človekove normalnosti, kakršno je
                     izoblikovala civilizacija, ki ji pripadamo. To je prehod iz zaprtega sveta v
                     odprti svet; iz sveta zaukazane misli v svet svobodne in dogovorjene misli; iz
                     sveta, v katerem ni mogoče govoriti jezika, v svet, v katerem se prek jezika
                     dogaja reševanje človeka in njegovega vprašanja; iz sveta, v katerem ne more
                     biti politike, v svet, v katerem je lahko in zato mora biti politika. Težak
                     prehod po sebi je torej to bil in je, predvsem pa so mu stopile na pot mogočne,
                     izkušene in premetene sile. </p>
                  <p>Komunizem industrijskega tipa, ki je začel svetovni pohod v Rusiji leta 1917,
                     je temeljil na dveh odkritjih: njegovi promotorji - spoznavalci Volje do moči -
                     so odkrili proletariat in ideologijo. To je bil čas, ko proletariat politično
                     še ni bil izkoriščen in ko so ljudje bili pripravljeni verjeti v ideologijo. Na
                     obojem je bilo mogoče zgraditi oblast, ki je po intenzivnosti in rafiniranosti
                     prekosila vse, kar je zgodovina v tem pogledu mogla pokazati. Predvsem pa se je
                     tu dokončno izoblikovala in izostrila skupina ljudi, posebna upravljalska
                     plast, ki jo je uspešnost napolnila z zavestjo moči, hkrati pa so ti ljudje
                     prišli do uvida, da zamisel o popolnem obvladovanju ljudi ni možna samo na
                     predpostavki proletariata in ideologije, ampak nosi v sebi možnosti, ki
                     presegajo čas. In res, ko se je zgodba s proletariatom in ideologijo iztekla,
                     spoznavalci Volje do moči niso z njima zapustili odra, ampak so ostali in pred
                     zaprepaščenimi gledalci začeli plesti novo zgodbo. Ta zgodba je bila v resnici
                     veliko odkritje - zgodovina bo mogoče nekoč rekla, da je bilo to odkritje
                     epohalno - da je namreč možno soobstajanje dveh na videz izključujočih se
                     stanj: mehanizem demokratične kontrole, ki je legitimiran v volji ljudstva, in
                     oblast, ki je tako vseobvladujoča, da je posameznik, kljub formalni veljavi
                     človekovih pravic, družbeno tako zagozden, da ne more napraviti nobenega
                     odločilnega političnega dejanja. Rodila se je zamisel o novem totalitarizmu. To
                     je bila seveda resničnost, a ni bila v ospredju, v ospredju je bila spet
                     zgodba. Mesto ideologije je v njej prevzela teorija o več resnicah. Njena
                     uporabnost je bila v tem: če je več resnic, potem ni nobene resnice. Če pa
                     velja, da ni resnice, potem je zelo mnogo ljudi brez vsake moči. Stanje, ki je
                     iz tega izhajalo, je bilo za spoznavalce Volje do moči zelo ugodno. Tak je bil
                     pol, na katerem je bila nekoč ideologija. Drugi, družbeni pol, pa se je
                     razcepil v dve jedri: eno so predstavljale vplivne ustanove civilne družbe, ki
                     so jih spoznavalci imeli zasedene že od nekdaj, in je bilo treba sedaj samo
                     skrbeti za nepretrgano nasledstveno verigo, drugo so zasedli posedovalci
                     družbene lastnine, novi menedžerski razred, ki je bil nekoč garant
                     socialistične lastnine, sedaj pa je določal, pod kakšnimi pogoji bodo delavci
                     vstopali v mezdna delovna razmerja. Pri vsem pa je resnično po membno predvsem
                     to, da se je izkazalo, da je ob razsrediščenem človeku in ob discipliniranem
                     obnašanju nekdanje upravljalske elite in njenega nasledstva mogoče obvladati
                     družbo na način, ki ne zaostaja za tistim, ki so ga uresničili ustanovitveni
                     očetje industrijskega komunizma. </p>
                  <figure>
                     <graphic url="slike_z_22/z_22_04.png"/>
                     <head>Na mirnih vodah <name type="author">Mirko Kambič </name></head>
                  </figure>
                  <p>Pri tem ne smemo mimo nečesa, kar je za »zgodbo o uspehu«, ki smo jo tu na
                     kratko predstavili, bistvenega pomena. Ta pomembna reč je interes. Vse ljudi
                     žene tak ali drugačen interes, toda k človekovi normalnosti, kakor se je
                     utemeljila v splošni kulturi, spada tudi to, da je interes opremljen z nečim,
                     kar se z njim ne pokriva povsem, ampak ima svojo logiko, ki je včasih celo
                     močnejša kot logika interesa. To se pokaže takrat, ko pride do sporov etične
                     ali moralne narave. Spoznavalci Volje do moči pa niso vezani na nobeno resnico,
                     utemeljeno v misli ali v veri, in so zato prepuščeni interesu, ki ni z ničimer
                     omejen ali oviran - golemu, čistemu, takorekoč gostemu interesu. To jim
                     podeljuje operativno uspešnost, s katero nas povsod in vedno presenečajo. Ob
                     tem nam postane tudi razumljivo, zakaj tako silovito, lahko bi rekli,
                     razdraženo nasprotujejo vrednotam. Narava vrednot je namreč ta, da imajo v sebi
                     regulativno moč nad interesi, tako da niso popolnoma sami in podivjani. </p>
                  <p>Iz povedanega sledi, da se misel, ki vodi sile komunističnega nasledstva, na
                     poudarjen, včasih celo na izključujoč način giblje v črti mi - naš interes, pri
                     čemer ostaja država zunaj poglavitnega zanimanja in se spreminja v prostor za
                     uresničevanje interesov. Država je tako na poti, da postane orodje ali
                     instrument in neha biti cilj, h kateremu sta - kot k stvari, ki zadeva vse
                     ljudi - usmerjeni središčna misel in središčna volja politike. </p>
                  <p>Predvsem pa politika, potem ko država neha biti prvenstveni predmet njene
                     skrbi, ni več ustvarjalna. Ta politika postane, da uporabimo staro podobo -
                     najemniška. In ni čudno, da potem država izgublja, najemniki pa so iz dneva v
                     dan močnejši. To je morda posebej usodno v času, ko se državi polagajo temelji.
                     Ali smo že doživeli, da bi na primer minister za šolstvo stopil pred ljudi, in,
                     zgrožen nad tem, kako se mladina uničuje - duhovno, moralno in fizično -
                     razgrnil načrte, kako temu napraviti konec ali to vsaj omejiti, pri tem pa
                     poklical vse sile, kompetentne za to področje? Podobno vprašanje bi lahko
                     postavili pred ljudi, ki so odgovorni za družino, za pravično in razumno davčno
                     politiko, za varovanje okolja, za ustanove, na katerih iščejo ljudje pravico.
                     Ali nas je kdo že opozoril na to, da je za postavitev države z dvema milijonoma
                     prebivalcev potrebno posebno védenje in posebna tehnika graditve? Ali je kdo od
                     političnih projektantov že zahteval, da se identificirajo tiste ustanove, ki
                     jih taka država nujno potrebuje? Ali ne bi upravičeno pričakovali, da bo v teh
                     pionirskih slovenskih časih iz pedagoških, znanstvenih ali administrativnih
                     ustanov prihajalo na desetine in stotine idej, osnutkov in predlogov, kako
                     izboljšati delovanje skupne stvari? Od kod, namesto rodovitnega časa, ta
                     klavrni siromašni čas? </p>
                  <p>Takšna je torej podoba pokomunistične Slovenije. Vodilno vlogo si je pridobila
                     nova levica, ki jo sestavljajo sile komunističnega nasledstva s pridruženimi
                     ustanovami v kulturi in gospodarstvu. Moč nove levice je tolikšna, da že sega,
                     v skladu s svojim hereditarnim instinktom, po totalitarnih rešitvah v
                     modernizirani varianti. Hkrati pa levica gleda na državo skozi prizmo svojih
                     interesov, tako da je država kot skupni dom deležna vedno manjše politične
                     skrbi. Ob tem in zaradi tega se manjša tudi duhovna in kulturna zavzetost in
                     občutljivost. Javno mnenje je ali kaotično ali izginja, tako da je možno vse in
                     nismo nad ničimer presenečeni. Že čutimo, kako po nas segajo lovke brezumja in
                     smrti. </p>
                  <p>Moč nove levice sloni tudi na splošni politični oslabelosti ljudi
                     pokomunistične dobe. Toda to velja za vse države v tranziciji. V Sloveniji pa
                     vidi nova levica vir svoje moči tudi v enobeju - v njegovi enostranski,
                     izkrivljeni in ideološki interpretaciji. Zato se tako krčevito upira, da bi ji
                     bil ta vir odvzet in nikakor noče privoliti v konec državljanske vojne. S
                     koncem državljanske vojne bi namreč nujno postala očitna temeljna dejstva te
                     vojne in nova levica, ki se na njej zgodovinsko legitimira, bi izgubila svojo
                     poglavitno oporno točko. Tako ta vojna v globini še traja. Slovenija je v
                     latentnem stanju državljanske vojne. Večino dogajanj v javnosti si je mogoče
                     razložiti s to trditvijo. Toda če pomislimo, da v vojnem stanju polagamo temelj
                     novi državi, se nam odkrije inherentna težavnost ali celo nezmožnost tega
                     početja. Tam na dnu je namreč med nami veliko nezaupanje in zastruplja naše
                     odločitve in naša dejanja. To je razlog, da se ne moremo za nič dogovoriti; da
                     ne dosegamo in ne bomo nikoli dosegli soglasja o temeljnih rečeh. </p>
                  <p>Iz povedanega izhaja, kako pomembne bodo jesenske volitve za demokracijo. To ne
                     bodo navadne volitve. To bo plebiscit, na katerem se bodo ljudje odločali za
                     demokracijo ali proti njej, pa naj bodo to že vedeli ali ne. Človek bi mislil,
                     da bo tako vznemirljiv čas zbudil v ljudeh občutek odgovornosti in potrebe po
                     poudarjeni prisebnosti. Toda posnetek politične sedanjosti, če bi ga bilo
                     mogoče narediti, ne bi dajal take podobe. Namesto odgovornosti in prisebnosti
                     so se v zadnjem času dogodili nekateri premiki, ki kažejo na ravnodušnost in
                     negotovost. </p>
                  <p>Na eni strani so se ljudje s profilirano politično voljo - govorimo o
                     demokratičnih strankah - umaknili vsak v svojo stranko in začeli kazati tipično
                     obliko klubskega obnašanja: to je moja stranka, vse, kar je v njej, je dobro,
                     vse, kar je zunaj, je sumljivo, če ne že slabo in zavrženo. Stvari so se
                     izmaknile kontroli uma in to, kar je bilo nekoč politično, je degeneriralo v
                     čisto pripadnost. Na drugi strani pa je tako imenovani razumniški človek
                     zapustil prostor, v katerem se odvija življenje, in se umaknil na katero od
                     svojih zasebnih posestev, v ustanove in inštitute, in se posvetil stvarem, ki
                     ga ali veselijo ali je zanje plačan. Širno področje med prvimi in drugimi,
                     področje tako imenovanega navadnega človeka, pa je prepuščeno na milost in
                     nemilost medijski kulturi, ki po naravi stvari ne more biti drugačna kot
                     polpismena. </p>
                  <p>Tako nerazveseljivo je okolje, v katerem se v Sloveniji oblikujejo in obstajajo
                     politična gledanja - pred dogodkom, za katerega slutimo, da nas bo usodno
                     določil ob vstopu v tretje tisočletje. V takih razmerah se visoko dvigne vloga
                     organiziranih političnih sil. Te predstavljajo prostor, v katerem se lahko
                     oblikujejo in izrekajo aktualne odločitve in vodilne misli. Moderna politika je
                     v bistvu stvar razuma in vse, kar se v svetlobi razuma vidi, je treba
                     upoštevati, ko se odkrivajo in določajo krivulje, po katerih teče čas. Politika
                     ni politika, če tega, kar je razumela, ni v stanju spreminjati v jasna in
                     nedvoumna sporočila za ljudi. Kakor stvari umeva Nova Slovenska zaveza, bi v
                     današnjem času tako sporočilo moralo vsebovati nedvoumna znamenja, da je
                     slovenski demokratični blok, stranke slovenske pomladi, prišel do tako enotnega
                     umevanja časa, da lahko to umevanje, v odločilnem predvolitvenem času, izrazi v
                     obliki dveh temeljnih obvez: </p>
                  <p>1. Če stranke slovenske pomladi na jesenskih volitvah dobijo večino v državnem
                     zboru, sestavijo koalicijsko vlado, s sodelovanjem ali brez sodelovanja katere
                     od levih strank; </p>
                  <p>2. Če stranke slovenske pomladi ne dosežejo večine v državnem zboru, lahko
                     stopijo v koalicijo s strankami komunističnega nasledstva samo pod pogojem, da
                     bodo imele v njej večino. </p>
                  <p>Samo do te mere obvezen skupni nastop demokratičnih strank bo imel to moč, da
                     bo prebudil svobodnjaškega duha slovenskega človeka, saj ne bo mogel, da ne bi
                     v njem videl sporočila, da slednjič obstajajo možnosti, da se bo enkrat
                     resnično kaj spremenilo. </p>
                  <p>V uvodu smo rekli, da ima Nova Slovenska zaveza pravico in dolžnost, da v
                     razmerah, kakršne so sedanje, stori vse, da se zasliši njen glas. Nova
                     Slovenska zaveza nosi namreč spomin na neki, sedaj že davni čas, ki ga današnji
                     po dramatičnosti ne dosega, a mu je vseeno podoben. Ko so se v obdobju
                     1941-1945 kulturne in politične sile, združene v Slovenski zavezi, uprle
                     komunističnemu revolucionarnemu projektu in komunističnemu terorju, so bile -
                     danes to zelo jasno vidimo - v svetu, kakršen je bil, obsojene na neuspeh. Tega
                     v nobenem primeru ne bi bilo mogoče spremeniti. Bilo pa bi mogoče - tudi to
                     danes vemo - doseči, da izid tega boja ne bi bil tako tragičen. Med drugim ni
                     bilo nujno, da se je izšel v tako veliko smrt. Kakor danes, je bilo tudi tedaj
                     veliko plemenitih in pripravljenih ljudi; a kakor danes, tudi tedaj ni bilo
                     dovolj misli in prisebnosti - zato tudi ni bilo dovolj sloge med ljudmi, ki so
                     imeli in imajo politične poverilnice. Zato mislimo, da imamo pravico do
                     nekaterih vprašanj: Kdaj se bomo česa naučili? Ali se bomo večno učili šele
                     potem, ko bo prepozno? Kdaj bomo končno spoznali, s kom imamo opraviti? </p>
                  <p>Do teh vprašanj, mislimo imamo pravico, a si jemljemo pravico še do nečesa: Če
                     stranke slovenskega demokratičnega prebujenja kljub vsemu ne bodo hotele
                     slediti zahtevam časa, ne bomo čakali, da jih obsodi zgodovina. Obsojamo jih že
                     sedaj.</p>
               </div>
            </div>
            <div type="div2">
               <head>Predvolitveni poziv uredništva revije Tretji dan</head>
               <div type="div3">
                  <p>Uredniški odbor Tretjega dne, revije katoliških intelektualcev, ima zaradi
                     pričakovanj in zahtev do svoje prihodnosti, prihodnosti slovenske države in
                     demokracije v Sloveniji dolžnost, da oblikuje svoje poglede na sedanje stanje v
                     slovenski politiki in jih predstavi javnosti. Pri tem ga vodi lastna
                     odgovornost in odgovornost, ki jo v zvezi s tem pričakuje od drugih. </p>
                  <p>Šest let po prvih svobodnih volitvah postaja vse bolj očitno, da samostojna
                     slovenska demokratična država ni vzpostavljena v celoti. Dosežena je
                     neodvisnost in demokratična državna ureditev. Ni pa v zadovoljivi meri zaživel
                     iz načel demokracije pravni sistem, še manj pa so ta načela zaživela v zavesti
                     državljanov Slovenije. Vse to je dosti težja naloga, kakor smo bili doslej
                     mislili. Prehod iz totalitarne, komunistične ureditve v demokracijo je namreč
                     prehod iz enega v drugo stanje, ki si med seboj v samem bistvu nasprotujeta. Če
                     v takšnem prehodu ni opravljena korenita diskontinuiteta s preteklostjo, pride
                     do soobstoja obeh stanj, ki sta si kvalitativno povsem nasprotujoči. Zato je
                     uveljavljanje demokracije neprestano ovirano in ogroženo. </p>
                  <p>Na eni strani lahko opazimo krhke nastavke demokratičnega urejevanja države, na
                     drugi pa vztrajanje dedičev totalitarizma pri ohranjanju moči, ki so si jo
                     prisvojili z revolucijo. Zato je demokratičnost sistema predvsem navidezna; v
                     zakulisju si nekdanja oblastna elita znova prisvaja vso oblast, z njo pa
                     kratkomalo samo državo. </p>
                  <p>V zadnjem času so se zgodile nekatere stvari, ki daleč presegajo meje
                     demokratičnega ravnanja in v samem bistvu ogrožajo obstoj demokracije. Na
                     svojem zadnjem, izrednem zasedanju je Državni zbor kot najvišji organ
                     demokratične države sprejel odločitev, da se sklic referenduma o volilnem
                     sistemu v Sloveniji odloži na čas po novih volitvah. S tem sklepom je Državni
                     zbor suspendiral institut državljanstva. Bistvo državljanstva je namreč to, da
                     je vsak državljan osnovni nosilec suverenosti: ima pravico, da "neposredno ali
                     po izvoljenih predstavnikih sodeluje pri opravljanju javnih zadev", kakor je
                     zapisano v 44. členu Ustave Republike Slovenije. S svojim sklepom je Državni
                     zbor odložil možnost dejanske uveljavitve te pravice. </p>
                  <figure>
                     <graphic url="slike_z_22/z_22_05.png"/>
                     <head>Slovesnost vhoda <name type="author">Simon Dan</name></head>
                  </figure>
                  <p>Mnenje Državnega zbora, da naj bi bil državljan v tako kratkem času
                     neusposobljen za presojo o zadevah skupnega pomena, je le dodaten izraz
                     cinične, nedemokratične zavesti parlamentarne večine. Če je državljan Slovenije
                     v dveh ključnih trenutkih slovenske zgodovine znal presoditi zahteve časa in se
                     pravilno odločiti - ko se je odločil za demokracijo in za ustanovitev
                     samostojne države - ne dvomimo, da ne bi bil danes zmožen svobodne in
                     samostojne presoje referendumskih vprašanj o volitvah v demokratični državi,
                     katere ustanovitelj je bil. Mnenje, da naj bi bil slovenski državljan za takšno
                     odločitev nesposoben, je zanj velika žalitev, še zlasti zato, ker mu to možnost
                     presojanja odvzemajo predvsem nasledniki tistih, ki so mu jo nekoč za dolgo
                     dobo že odvzeli in ki so se odločili za demokracijo in samostojnost le pod
                     pritiskom zgodovinske nujnosti. Če je državljanom enkrat odvzeta njihova
                     osnovna pravica, pa četudi začasno, se utegne zgoditi, da jim bodo ta in še
                     druge pravice odvzete tudi kasneje. Z odlokom o sklicu referenduma po volitvah
                     je Državni zbor kršil naše temeljne politične pravice. S tem koalicijska večina
                     onemogoča uresničevanje političnih pobud iz civilne sfere in duši demokratično
                     življenje. </p>
                  <p>Drugi vzvod, s katerim si dediči starega režima prisvajajo oblast, je proces
                     lastninjenja. V njem so uzrli epohalno priložnost, da pozicije ekonomske moči,
                     ki so jih osvojili z revolucijo, ohranijo in utrdijo tudi v demokraciji. Za to
                     so pripravljeni kršiti tudi zakonodajo. Ugotovljena kraja družbenega
                     premoženja, ki pomeni oškodovanje vseh državljanov Republike Slovenije, je
                     dosegla komaj predstavljive razsežnosti (1,4 milijarde DEM). Pri tem žal ne gre
                     le za nezakonito prisvajanje, temveč tudi za uničevanje družbenega premoženja z
                     insceniranimi stečaji, zniževanjem realne vrednosti podjetij ipd., kar ne
                     pomeni nič drugega kot uničevanje nacionalnega gospodarstva. Odsotnost vsake
                     pripravljenosti, da bi ta kriminalna dejanja kaznovali, pomeni dejansko
                     utrjevanje brezpravja. V njem je državljan nezaščiten. </p>
                  <p>Z vsem tem si želijo pripadniki nekdanjega komunizma zagotoviti gospodarsko moč
                     in nadzor nad ljudmi; doseči namreč hočejo, da bodo v celoti določali pogoje,
                     pod katerimi bodo ljudje stopali v delovna razmerja. To pa že zadošča za
                     utemeljen sum, da gre omenjenim ljudem za oživljanje totalitarnih prvin
                     oblasti. </p>
                  <p>Vse to se je lahko zgodilo tudi zato, ker je poglavitni vir moči "nove levice"
                     še vedno njena mitična interpretacija enobeja, ki legitimira revolucionarni
                     teror in opravičuje nastanek totalitarnega režima. Ker ob prehodu v demokracijo
                     ni prišlo do javnega ovrednotenja starega režima in na tej podlagi izpeljanih
                     pravnih postopkov, so si njegovi pripadniki lahko začeli prilaščati celoten
                     proces slovenskega prehoda v demokracijo. Ko se govori o revolucionarnem
                     terorju in ideološki represiji, se ju v pomanjšani obliki priznava, a kot da
                     sta se pojavila po naključju in kot da so ju uresničevali ljudje brez imen in
                     obrazov. Stari režim se je tako pred našimi očmi izkristaliziral v "pozitivno
                     zgodovinsko obdobje" z določenimi manjšimi napakami. Demokracija se v tej
                     projekciji izkaže kot naravno in logično nadaljevanje oziroma izboljšava
                     preteklosti. Tako je žametna revolucija v bistvu podelila prejšnjemu režimu
                     legitimnost in odvezo za krivice in zločine, ki so bili storjeni v njegovem
                     imenu, ter s tem iz javne zavesti izgnala smisel za pravičnost, ki je temeljno
                     načelo demokratične kulture. Krivično stanje, ki ga je vzpostavil komunistični
                     režim, se v bistvu nadaljuje. Zaradi tega tudi ne moremo govoriti o enakosti
                     med državljani. Upravičeno lahko zapišemo, da smo še vedno sredi globokega
                     državljanskega spora, ki onemogoča medsebojno zaupanje in normalno življenje
                     demokracije. Zato sta se lahko v slovenski politiki uveljavila goli interes in
                     volja do moči kot poglavitni gibali. Pred to neomejeno voljo do moči nima
                     državljan, kot smo videli ob aktualnih dogodkih v politiki in gospodarstvu, ob
                     hudi blokadi pravosodnega sistema nobene zaščite. </p>
                  <p>Vse povedano je tisto, kar se skriva za "zgodbo o uspehu", ki je tako le zgodba
                     o uspehu pripadnikov nekdanjega režima. S tem se je politika odtujila svojemu
                     poslanstvu, ki je skrb za zadeve skupnega pomena in državo. Tako postaja država
                     čedalje bolj le orodje za zagotavljanje interesa pripadnikov oblastne elite.
                     Takšna zajedalska politika je seveda neustvarjalna in ne zmore reševati zadev,
                     ki so pomembne za vso državo. Nima interesa, da bi zagotovila učinkovit nadzor
                     lastninjenja, ne zmore zagotoviti učinkovitega delovanja pravosodnega sistema,
                     nima interesa, da bi zgradila učinkovit in pravičen davčni sistem, gospodarstvu
                     ne zna postaviti takšnega okvira, ki bi omogočal razvoj malega podjetništva, ki
                     je blokirano zaradi neuspešnega reševanja velikih gospodarskih sistemov.
                     Privošči si lahko popolno ignoriranje tako velikih problemov, kot so samomori v
                     Sloveniji. Objavi tragičnih podatkov o strašljivo velikem številu samomorov v
                     mesecu juniju letos je sledila tišina. Ali bi ne pričakovali, da bo o vsem tem
                     spregovoril nekdo od najodgovornejših v državi, k besedi pozval tudi
                     strokovnjake in tako pokazal, da slovenska politika še skrbi za resnično žgoče
                     probleme? </p>
                  <p>Med razlogi za apatijo in občutek izgubljenosti je gotovo tudi ta, da postaja
                     politika vse bolj orodje za udejanjanje privatnih interesov nekaj skupin ljudi.
                     Zato lahko govorimo o krizi demokracije; če se namreč politika ljudem odtuji,
                     se jim odtuji tudi njihova suverenost -možnost njihovega političnega odločanja. </p>
                  <p>Zaradi vsega tega bodo jesenske volitve odločilne za razvoj demokracije v
                     Sloveniji. Kajti resnično vprašanje, o katerem se bodo ljudje odločali, se
                     glasi: "Ali ste za demokracijo ali ne?" Zato bi pričakovali, da bodo stranke
                     demokratičnega izvora v predvolilnem času v svojih izjavah in delovanju
                     izkazovale politično prisebnost. Pričakovali smo, da se bodo jasno zavedale
                     časa, v katerem živimo, in svoje odgovornosti za demokracijo v Sloveniji. </p>
                  <p>Ugotavljamo pa, da demokratične stranke žal ne izkazujejo takšne politične
                     prisebnosti. Čedalje bolj imajo v ospredju svoje delne, zamejene cilje, kar je
                     za razvoj demokracije v Sloveniji izredno škodljivo, saj je čas tako resen, da
                     zahteva tesno sodelovanje vseh demokratičnih sil. Opažamo, da te stranke,
                     nekatere v večji, druge v manjši meri, pozabljajo na svoj zgodovinski izvor, ki
                     je vsem skupen - hotenje vzpostaviti demokratično slovensko družbo. Zato med
                     njimi prihaja do nesmiselnih razprtij in ponekod do razpok med njimi in
                     njihovim volilnim telesom. </p>
                  <p>Politika je v času, v katerem živimo, odločilnega pomena, saj bo za dolgo dobo
                     določila način življenja v Sloveniji. Tega bi se morale zavedati tudi stranke
                     slovenske pomladi. Potrebujemo namreč politiko, ki bo izpolnjevala svojo
                     bistveno nalogo in bo temu podredila svoje delne interese. K temu jo namreč
                     zavezuje odgovornost, ki jo imajo do naše skupne prihodnosti. </p>
                  <p>Člani uredništva Tretjega dne mislimo, da bi bilo jedro takšne politike mogoče
                     izraziti v dveh temeljnih točkah: </p>
                  <p>1. Če stranke slovenske pomladi na jesenskih volitvah dobijo večino v državnem
                     zboru, sestavijo koalicijsko vlado, s sodelovanjem ali brez sodelovanja katere
                     od levih strank. </p>
                  <p>2. Če stranke slovenske pomladi ne dosežejo večine v državnem zboru, lahko
                     stopijo v koalicijo s strankami komunističnega nasledstva samo pod pogojem, da
                     bodo imele v njej večino. </p>
                  <p>Le s takšno odločitvijo lahko izkažejo skrb za skupno dobro, ki jim jo nalaga
                     odgovornost za našo prihodnost. </p>
               </div>
            </div>
            <div type="div2">
               <head>Predvolitvena beseda Slovenskih katoliških izobražencev</head>
               <div type="div3">
                  <p>Slovence je kot narod oblikovalo krščanstvo. Formirala nas je kultura, ki jo je
                     izoblikovala Cerkev. Po njej smo rasli v evropsko kulturo. Rasli pa smo brez
                     svoje samostojnosti, brez države in s tem brez svojih vodilnih ustanov, ki bi
                     bile v narodovi službi, ki bi skrbele za njegovo skupnost in jo oblikovale.
                     Celo sama Cerkev ni bila organizirana z vidika slovenskega prostora in njegovih
                     potreb. </p>
                  <p>Tako nismo imeli svojega vodilnega sloja, svojih političnih voditeljev. </p>
                  <p>Ko je s pomladjo narodov stopila v zgodovino narodnostna ideja, so bili spet
                     duhovniki tisti, ki so postavili idejo zedinjene Slovenije in postali njeni
                     prvoborci. Bili smo v politično neugodnem položaju. Opirali smo se lahko samo
                     na svojo kulturo, na naravno pravo, naši mogočni gospodarji pa na zgodovinsko
                     in še vzpostavljeno politično oblast. </p>
                  <p>Naše družbene organizacije, ki bi služile narodu, naše politične organizacije,
                     je bilo treba šele postaviti na noge. Kohezivna sila kulture, predvsem jezika,
                     ni več zadostovala. Ko pa smo stopili v areno, v strankarsko življenje, smo
                     pogosto močneje doživljali svojo strankarsko pripadnost, kot pa narodnostno. Že
                     takrat je to škodovalo prizadevanju za uveljavljanje naših narodnih pravic. To
                     dobro kaže naša politična zgodovina pred prvo svetovno vojno. Svoj razkol smo
                     znali premagati le z majniško deklaracijo, zopet po zaslugi velikega Jegliča,
                     Kreka in Korošca. </p>
                  <p>Avstrija svojim narodom ni dala njihovih pravic in je zato propadla. Slovenci
                     smo upali, da jih bomo dobili v Jugoslaviji, v katero smo stopili že močno
                     okrnjeni. Tudi v tem poskusu smo bili razočarani. Zato tolikšno predvsem
                     začetno navdušenje za NOB, ki je obljubljala prav to rešitev. Žal pa je NOB
                     pomenila hkrati tudi vdor sil, ki so gradile in slonele na ne-kulturi in so
                     bile v nasprotju prav s tem, po čemer smo se Slovenci formirali. Prav
                     ne-kultura je prejšnjo oblast pokopala celo prej, kot smo si drznili
                     pričakovati, pustila pa je za seboj razdejanje, večje, kot smo si lahko
                     mislili. </p>
                  <p>Ni pa propadla sama slovenska misel, ki nam je pred petimi leti dala državo. To
                     moramo sedaj graditi na kulturi in na svojih zgodovinskih izkušnjah. </p>
                  <p>Kulturo želimo oblikovati na krščanskih prvinah, v duhu koncila, v široki
                     odprtosti za svet, v katerem živimo. V skrbi zanj, v delu zanj, v delu za
                     slovensko civilno družbo, tudi v političnem delu. To zadnje je aktualno še
                     posebej sedaj pred volitvami. Izvoliti moramo oblast, ki bo omogočila
                     ustvaritev prave civilne družbe, ki bo vzpodbujala delo in rast celotnega
                     narodnega življenja, ki ne bo le v korist posameznikov in posameznih
                     strankarskih grup, ki ne bo služila samo preživetju prejšnjega sistema in
                     njegovih nosilcev. </p>
                  <p>Katoliški izobraženci se zavedamo pomembnosti volitev, ki so pred nami. Po
                     zanosu prvih let ustvarjanja naše države stojimo, žal, v razvodenelem času, ki
                     smo mu priča. </p>
                  <p>V tem razvodenelem času se uveljavljajo in utrjujejo pod parolami demokracije
                     stari privilegiji, ob katerih komaj ustvarjena država ni središče naših
                     prizadevanj, ko država ni prvenstveno v službi naroda. Pokazala se je
                     absurdnost tolikokrat ponavljanih besed, da sedaj, ko imamo državo, je skrb za
                     narod odveč. V resnici ostaja v nas skrb za našo narodno skupnost še kako živa. </p>
                  <p>Kultura, s katero smo oblikovali svoj narod, ki je postal sedaj nacija, t. j.
                     narod z lastno državo, zahteva neprestan napor. Naša kultura ne more živeti
                     brez vrednot, brez iskanja resnice. Kristjani si prizadevamo za resnico, za
                     vrednote, in se zavedamo, da zahteva pot do njihovega uresničevanja neprestan
                     napor, iskanje, spreobrnitev, odgovornost. </p>
                  <p>Ponovni vstop kristjanov v politično življenje je dobro pokazal naše sedanje
                     stanje. Priče smo odkritemu in skritemu sovraštvu do krščanstva, ki so ga
                     izražale parole o revanšizmu in o novem enoumju. To sovraštvo je tudi v ozadju
                     obnašanja vseh naslednikov preteklega enoumja, ki se kaže v odklanjanju in
                     zavlačevanju poprave krivic, v ciničnem odnosu do množičnih umorov, do laži in
                     kraje v prejšnjem sistemu. Prav nerazumljivo in iracionalno je to sovraštvo
                     planilo na dan ob papeževem obisku, ki je prepričljivo dokazal, da je
                     krščanstvo v slovenskem narodu še kako živo. </p>
                  <p>Na drugi strani pa seveda tudi vemo za neizkušenost, naivnost, tragično
                     razbitost, nestrpnost, in ožino v lastnih vrstah. Slabo presojamo svoj položaj
                     in ljudi. Zmotno ocenjujemo prvenstvene potrebe našega naroda in države v danem
                     trenutku. Vemo, da je poudarjanje krščanskega etosa pogosto prazna beseda, da
                     nismo znali delovati z vidika resnice in vrednot, ki presegajo naše osebne in
                     strankarske interese. Tudi nismo prišli do spoznanja, da življenje iz vrednot
                     in resnice ne more pomeniti ponavljanja starih vzorcev, v politiki pa še
                     posebno ne. Pogosto smo zamujali aggiornamento in hkrati nasedali vabljivim
                     lahkim rešitvam. Tudi sami smo pogosto del tega ubožnega, razvodenelega časa,
                     ki živi brez kompasa in si ustvarja resnico po svojih koristih. </p>
                  <figure>
                     <graphic url="slike_z_22/z_22_06.png"/>
                     <head>Dva doma <name type="author">Izidor Mole </name></head>
                  </figure>
                  <p>Ko sedaj pred volitvami presojamo politične razmere v naši domovini in
                     zgodovino naših zadnjih let, se najprej zavedamo hvaležnosti do vseh, ki so
                     ustvarili to našo državo. Hkrati pa vemo, da še nismo ustvarili tiste osnove,
                     da bi ta država lahko resnično živela in da nam to že ogroža sam obstoj te naše
                     temeljne pridobitve. Ne zavedamo pa se dovolj, da se stare garniture utrjujejo
                     in zasedajo vodilna mesta, da bodo lahko pod demokratično preobleko obdržale
                     svojo politično in ekonomsko prevlado. Na drugi strani pa smo v odporu do njih
                     tragično razbiti in neodgovorni, ozki in malenkostni. Pogosto ne vidimo bistva.
                     Ponavljamo tragično razbitost iz svoje zgodovine. </p>
                  <p>Zato pozivamo demokratične stranke slovenske pomladi, da presežejo to tragično
                     razbitost in najdejo pot v učinkovit sporazum, ki bo po uspešno pridobljeni
                     neodvisni državi lahko uresničil tudi za ves narod plodno in uspešno delovanje.
                     Zato naj se: </p>
                  <p>- z dogovorom odpovejo medsebojnemu napadanju in nesoglasja nadomestijo s
                     sodelovanjem, </p>
                  <p>- izdelajo skupen proglas temeljnih programskih točk za nastop na volitvah, </p>
                  <p>- se dogovorijo, da bodo sestavile vlado ali pa sodelovale le v vladi, v kateri
                     bodo demokratične stranke slovenske pomladi imele večino. </p>
                  <p>Trenutek je odločilen. Morda je to za zdaj sploh zadnja priložnost. </p>
                  <p>Slovenski katoliški izobraženci (SKI). </p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Komunistični teror nad slovenskimi učitelji leta 1942</head>
               <docAuthor>Janko Maček</docAuthor>
               <div type="div3">
                  <p>Ko so v začetku aprila 1941 okupatorske vojske vdrle v Slovenijo, se je začel
                     križev pot našega naroda. Hitler je takoj po zasedbi Gorenjske in Štajerske
                     naročil: Poskrbite, da bo ta dežela zopet nemška. Nacisti so tedaj začeli
                     zapirati duhovnike, učitelje in druge ugledne Slovence. Vedeli so, da morajo
                     zrušiti stebre slovenstva, če hočejo v deželi uveljaviti nemštvo. Ljudje so
                     bili prestrašeni in mnogi so tedaj bežali v Ljubljansko pokrajino, kjer so bile
                     pod Italijani razmere nekoliko znosnejše. Prav te razmere je izkoristila
                     komunistična partija, ki je imela navodilo svoje kominterne, da naj zbeganost
                     ljudi in odpor proti okupatorju obrne v svoj prid, izpelje revolucijo in
                     uveljavi totalitarno oblast. Tudi oni so se zavedali, da prevrat lahko
                     izpeljejo le na ruševinah slovenske stavbe, ki je že zaradi okupacije bila
                     močno razmajana. Pri tem so jim bili še posebno napoti tisti, ki so kljub
                     okupaciji še imeli neposreden vpliv na ljudi. </p>
                  <p>Že leta 1941 so komunisti z umori začeli svoj boj za oblast. Značilno je, da je
                     v več krajih bil prva akcija nove partizanske enote umor Slovenca, ne pa napad
                     na okupatorja. Pot tem umorom je pripravljal in jih zagovarjal tudi Slovenski
                     poročevalec, vestnik Osvobodilne fronte slovenskega naroda. Naj navedemo nekaj
                     odlomkov. Slovenski poročevalec je 8. februarja 1942 takole poročal: "Slovenske
                     narodne množice vneto pozdravljajo tolmačenje izvršnega odbora OF, ki
                     napoveduje, da bo kaznovan s smrtjo vsak poskus, organizirati na slovenskem
                     ozemlju kakršno koli vojaško formacijo izven slovenskih narodno osvobodilnih
                     partizanskih čet in Narodne zaščite. Zatrite do kraja vse protiljudske in
                     protinarodne elemente, vse podpihovalce državljanske vojne, vso peto kolono -
                     tako pravijo slovenski rodoljubi." </p>
                  <p>V isti številki ilegalnega glasila beremo tudi "Pismo plenumu OF," ki ga piše
                     terenski odbor OF v B: "Odločno zahtevamo smrt izdajalcem slovenskega naroda in
                     smrt beli gardi. Odločno smo proti vsakemu organiziranju izven OF. Izjavljamo,
                     da bomo proti vsakemu takemu grupiranju izven OF nastopili z orožjem! Hočemo
                     enotnost slovenskega naroda!" </p>
                  <p>Vsi posamezniki in skupine, ki OF niso sprejeli, ker je v svojem bistvu bila
                     komunistična, so bili s tem proglašeni za protinarodne ele mente in za
                     izdajalce slovenskega naroda. Duhovniki, učitelji in razne verske organizacije,
                     ki so pod italijansko okupacijo še lahko opravljali svoje poslanstvo med
                     narodom, so naenkrat postali "osvobodilnemu gibanju" zelo sumljivi. Celo taka
                     pobožnost, kot so bili prvi petki, je postala sumljiva in nevarna. Zanimivo je,
                     kako je o tem še leta 1960 v svojem Pregledu zgodovine NOB v Sloveniji zapisal
                     dr. Metod Mikuž, ki je sam imel teološko izobrazbo in je nekaj let tudi
                     opravljal duhovniško službo. Navajamo: "Ker je okupator razpustil vse
                     klerikalne politične in kulturne organizacije, si je kontrarevolucija na
                     začetku zelo uspešno pomagala s cerkvenimi organizacijami in družbami, ki so še
                     ostale. Razen teh organizacij je vpeljal škof Rožman že leta 1941 še posebno
                     cerkveno pobožnost devetih prvih petkov, da bi z njo dosegel organizirano in
                     masovno obiskovanje cerkve, kjer so ob teh pobožnostih imeli tudi nagovore in
                     pridige z vsebino, ki je ni težko uganiti. Tako je ta pobožnost postajala od
                     meseca do meseca določnejša propaganda za belo gardo in kontrarevolucijo. Škof
                     jo je uvedel sredi septembra 1941, torej natanko takrat, ko se je OF razvila do
                     tistih revolucionarnih oblik, ki so zahtevale prve odloke SNOO (slov. narodno
                     osvobodilnega odbora), na drugi strani pa se je prav takrat slovenska
                     buržoazija prvič zavedela, da se je treba združiti in udariti po OF. Uvedbo
                     pobožnosti prvih petkov je treba torej objektivno imeti za prvi, čeprav ne
                     direktni udarec po slovenskem narodu, organiziranem v OF." (M. Mikuž Pregled
                     zgodovine NOB str. 329.) Ko se čudimo, kako malo je duhovnik in zgodovinar dr.
                     Mikuž razumel ali hotel razumeti o pobožnosti prvih petkov, pa iz tega odlomka
                     začutimo moreče vzdušje pomladi leta dvainštiridesetega, ko so prve težke
                     kaplje komunistične nevihte že tolkle po Slovencih. </p>
                  <p>V tem sestavku nameravamo govoriti o slovenskih učiteljicah, ki so postale
                     žrtve te nevihte predvsem zaradi svoje vere, še bolj pa zato, ker so v njej
                     vzgajale njim zaupano mladino. Kajti če je bila že preprosta pobožnost prvih
                     petkov nevarna "osvobodilnemu boju," kako nevarno je šele bilo, če je
                     učiteljica v šoli vzpodbujala otroke k spolnjevanju desetih božjih zapovedi in
                     morda tu in tam spregovorila tudi kako besedo proti brezboštvu. </p>
                  <p>21. aprila 1942 je Slovenski poročevalec prinesel protest "katoličanov v OF"
                     proti dr. Ehrlichu, da "skuša delo OF predstaviti kot lisjaško varanje
                     Slovencev z narodno osvobodilno borbo, medtem ko gre po njegovem le za zakrito
                     srednjeevropsko komunistično revolucijo. Ehrlich se je za nas kristjane razodel
                     kot človek, ki se danes najnevarneje igra z verskimi čustvi in krščanskimi
                     vrednotami. Njegov krog predstavlja najhujšo usedlino klerikalizma, pomešanega
                     s fašizmom. Dovolj je bilo izrabljanja krščanstva v preteklosti, danes se mora
                     to odločno ustaviti. Zato na noge, slovenski kristjani! Postavimo se za svojo
                     čast in za čast slovenstva in krščanstva!" "Katoličani v OF" so s tem že
                     vnaprej dali komunistom in VOS-u soglasje za umor dr. Ehrlicha. V naslednji
                     številki Slovenskega poročevalca, 28. aprila 1942, so se oglasili slovenski
                     vzgojitelji, dali vso podporo delu OF in obtožili okupatorja zaradi uničevanja
                     šolstva in zapiranja srednješolcev in študentov. 5. maja 1942 je pa Slovenski
                     poročevalec objavil Resolucijo mater izvršnemu odboru OF: "Slovenske matere
                     pozdravl jamo I. O. O. F. in mu izrekamo svoje popolno zaupanje. Istočasno ga
                     pozivamo, da še bolj poostri svojo borbo proti izdajalcem in okupatorjem, ki
                     mučijo in more naše sinove, ki mučijo in posiljujejo naše hčere. Smrt fašizmu!
                     Smrt izdajalcem! Živeli partizani, naša narodna vojska! Živela zmagovita rdeča
                     armada!" </p>
                  <figure>
                     <graphic url="slike_z_22/z_22_07.png"/>
                     <head>Slovenske učiteljice na shodu Katoliške akcije v Rimu leta 1939 - Prva z
                        leve v prvi vrsti Marica Nartnik <name type="author"/></head>
                  </figure>
                  <p>Taki pozivi so OF še bolj zavezali k hitremu ukrepanju proti "izdajalcem". 29.
                     aprila je Domoljub poročal, da so "komunisti, ki so sami sebe nazvali
                     osvobodilna fronta in so doslej morili nedolžne ljudi v Ljubljani, začeli
                     moriti tudi na deželi. Spravili so se na vodilne katoliške može in fante,
                     zlasti take, ki so v verskih organizacijah. Prav posebno zasledujejo člane
                     Katoliške akcije." </p>
                  <p>Ognjenik komunistične revolucije je pomladi 1942 začel bruhati svojo uničujočo
                     lavo na slovensko deželo, predvsem na Notranjsko in Dolenjsko. Udaril je tudi
                     po ženah in materah, ki so mu bile napoti. Med njimi so bile tudi podeželske
                     učiteljice, ki so svoje življenje posvetile vzgoji preprostih kmečkih otrok.
                     Kljub njihovemu plemenitemu delu so jih "osvoboditelji" proglasili za
                     "protinarodni element" in jim namenili kruto smrt. Njihove zgodbe bi radi
                     povedali v tem sestavku, kot smo jih slišali od ljudi ali pa zbrali iz raznih
                     zapisanih virov. Ena izmed njih je bila Marica Nartnik, šolska upraviteljica v
                     Rožnem Dolu pri Semiču. Zapis o njej je pripravila njena pranečakinja, ki se
                     tudi sama pripravlja za pedagoški poklic. Ivanka Novak je bila učiteljica v
                     Sodražici. Hkrati z njo je moral umreti tudi otrok, ki ga je nosila pod srcem.
                     Darinka Čebulj je bila šolska upraviteljica v Hinjah v Suhi krajini. Umorili so
                     jo hkrati s hinjskim kaplanom Henrikom Novakom. Nameravali smo povedati tudi
                     zgodbo o Anici Drobnič, učiteljici in organistinji v Begunjah pri Cerknici, ki
                     je bila oktobra 1943 umorjena v Jelendolu. Mislimo, da je v zvezi z njeno
                     smrtjo treba omeniti tudi nekatere dogodke po kapitulaciji Italije, zato smo to
                     zgodbo prihranili za naslednjo številko. </p>
                  <p>Papež Pij XI. je nekoč povedal tole misel: "Šola, ki je po svojem zgodovinskem
                     postanku in po svoji naravi pomožna in dopolnilna ustanova družine in Cerkve,
                     ni samo svetišče znanosti, ampak svetišče Boga samega, ki je Resnica." Čeprav
                     ta stavek sodobnemu Slovencu zveni nekoliko odmaknjeno, je zelo globok in lahko
                     verjamemo, da je bil učiteljicam, o katerih nameravamo govoriti, popolnoma
                     normalno vodilo za njihovo delo in da so v tem duhu vzgajale otroke. Pravijo,
                     da je Marica Nartnikova, sama prežeta s spoštovanjem do malih prijateljev, v
                     Rožnem Dolu tudi njihove matere večkrat opozarjala na nadnaravne vire
                     materinske ljubezni: "Božji otroci so, ne samo vaši." Kako bi pogledali, če bi
                     današnja učiteljica kaj podobnega povedala na roditeljskem sestanku? Zakaj so
                     take učiteljice bile napoti revoluciji? Vsaka posamezna zgodba tega sestavka
                     nam bo na svoj način odgovorila na to vprašanje. </p>
                  <p>Komunistična revolucija je takoj v začetku svojega pohoda začela odstranjevati
                     vzgojitelje, ki so jo motili pri "preoblikovanju slovenskega narodnega
                     značaja," saj so se njeni voditelji dobro zavedali, kako važno delo opravljajo
                     vzgojitelji. </p>
               </div>
            </div>
            <div type="div2">
               <head>Umor na Kleču pod Mirno goro</head>
               <docAuthor>Alenka Meglič</docAuthor>
               <div type="div3">
                  <p>Kot otrok sem odraščala doma. Na mene in moja brata je pazila in nas vzgajala
                     stara mama Ivanka, ki nam je včasih govorila o svojem težkem življenju. Večkrat
                     nam je omenila svojo sestro, učiteljico Marico Nartnik. Tako sem se novembra
                     1995 prvič odpravila v Semič z namenom, da kot sorodnica obiščem grob očetove
                     tete. Takrat še nisem imela namena o njej pisati, čeprav so me dogodki iz
                     preteklosti že od nekdaj pritegnili. Sicer pa sem študentka Pedagoške fakultete
                     v Ljubljani, smeri razredni pouk. Torej bom tudi jaz, tako kot nekoč Marica,
                     stopila pred svoj razred. Tako sem se v tej raziskavi delno seznanila tudi z
                     njenim pedagoškim delom. Sestavek, ki ga posvečam njej, bo govoril najprej o
                     družini Nartnik, katere edini še živeči član je naša stara mama Ivanka Meglič,
                     potem pa vam bom bolj obširno predstavila življenje mučenke Marice Nartnik. </p>
                  <figure>
                     <graphic url="slike_z_22/z_22_08.png"/>
                     <head>Nartnikova družina - Prva z leve pri mami Andrejana, med mamo in očetom
                        Marica, sledijo Ivanka, France in Lojzka <name type="author"/></head>
                  </figure>
               </div>
               <div type="div3">
                  <head>24. maja 1915, najžalostnejši dan za družino Nartnik</head>
                  <p>Marija Rutar je bila rojena v vasi Zadlaz Čadrg pri Tolminu. Izučila se je za
                     kuharico in odšla na delo v Trst, kjer je spoznala Andreja Nartnika. Andrej je
                     bil rojen na Notranjskem, v vasi Zaplana, in je bil po poklicu carinik. Andrej
                     in Marija Nartnik sta se po poroki preselila na Tolminsko, in sicer sta v
                     Kozarščah najela stanovanje. Rodilo se jima je pet otrok (Marija, Ivanka,
                     France, Andrejana in Lojzka). Marija je bila doma gospodinja in skrbela za
                     družino, medtem ko je bil Andrej sedaj zaradi poškodbe pri domačem opravilu
                     invalidsko upokojen in se je priučil za krojača. Zaposlen je bil v delavnici,
                     kjer so šivali uniforme za carinike. Kasneje je naučil šivati tudi ženo Marijo. </p>
                  <p>Kakšno leto pred prvo svetovno vojno se je družina Nartnik preselila v Ušnik,
                     kjer so kupili staro hišo in jo delno obnovili. Naša stara mama se spomni, da
                     sta starša znala italijanski in nemški jezik. Kadar sta želela, da otroci ne bi
                     zvedeli vsebine njunega pogovora, sta se pogovarjala v tujem jeziku. </p>
                  <p>Mirno in srečno življenje Nartnikove družine je prekinila prva svetovna vojna.
                     Dne 24. maja 1915 je morala družina v naglici zapustiti dom in bežati pred
                     italijanskimi vojaki. </p>
                  <p>Na željo očeta je hči Lojzka Nartnik napisala spomine na beg pred prvo svetovno
                     vojno. Zapis ima naslov "Beg iz rodne grude". Delček teh spominov bom sedaj
                     predstavila. </p>
                  <p>Zgodaj zjutraj so Nartnikove prebudili nenavadni glasovi vojakov. Čeprav so
                     bili teh glasov vajeni, so se jim to jutro zdeli še posebno razburjeni. Mama je
                     kot običajno vstala zelo zgodaj, da bi pripravila zajtrk za očeta, ki je moral
                     iti v službo. </p>
                  <p>Že ob šestih zjutraj so k mami prišli vojaki. Ukazali so ji, da mora vsa
                     družina takoj zapustiti dom. Mama brez očeta tega ni mogla storiti. Zunaj se je
                     slišalo grmenje topov. Nedaleč od hiše se je razpočila prva granata. Šele
                     takrat je mama začela buditi otroke. Ni jim hotela pokazati, da jo je strah.
                     Mirno jih je spravila v kuhinjo k zajtrku. Zopet je prihitel v hišo neki
                     častnik in mama je z njim govorila v nemškem jeziku. Menda ga je prosila, naj
                     jih pusti doma samo toliko časa, da se vrneta oče in njena mama, ki je bila na
                     obisku v sosednji vasi. Tedaj pa je ves prepaden prišel oče in z žalostnim
                     glasom rekel mami, naj pripravi otroke, ker se morajo umakniti pred ofenzivo. V
                     desetih minutah so se uredili in z najnujnejšimi stvarmi odpravili na pot.
                     Največ problemov so imeli s Francetom, ki ni hotel hoditi. Odpravili so se
                     proti železniški postaji. Med potjo jih je ves čas spremljalo smrtonosno
                     bobnenje topov in valovi dima eksplodiranih granat. Ko so prišli na postajo, so
                     zvedeli, da vlak ne vozi več. Najeli so voz in se okoli poldneva ustavili v
                     neki drugi gostilni ob Soči. Okrog dveh popoldne so nadaljevali pot in proti
                     večeru dobili prenočišče pri tujih ljudeh. Drugi dan so nadaljevali pot. </p>
                  <p>Odšli so do sorodnikov in se za nekaj časa naselili na Notranjskem blizu
                     Polhovega Gradca, na majhni kmetiji, ki je bila last posestnika Božnarja.
                     Obdelovali so zemljo in se tako preživljali. Otroci so trikrat na teden peš
                     hodili v poldrugo uro oddaljeno šolo v Polhov Gradec. Stara mama se spominja,
                     da je morala nekoč skoraj celo pot iz šole domov na hrbtu nesti starejšo sestro
                     Marico, ki je bila večkrat bolehna. </p>
                  <p>Ko je družina Nartnik bežala iz Primorske, je bila mama noseča, vendar zaradi
                     težav, povezanih z begom, otroka ni donosila. Nartnikova stara mama 24. maja ni
                     bežala, ampak je ostala doma in preživela ofenzivo pod nekim mostom. Pri sebi
                     je imela mladega prašička. Ko je kasneje prišla k svojim, je bilo njeno
                     psihično stanje zelo slabo in se ni nikoli izboljšalo. Saj tudi ni čudno; kdo
                     ve, kaj vse je preživela tiste dni pod mostom v stalni življenjski nevarnosti. </p>
                  <p>Lojzka svoj zapis končuje s stavkoma: "Nastopila je zares žalostna in brezupna
                     doba, doba, v kateri je bilo edino sidro upanje." </p>
                  <p>Leta 1918 so se Nartnikovi preselili na Mirno na Dolenjskem. V vasi Praprotnica
                     so kupili majhno posestvo. Otroci so tam nadaljevali šolo. Oče in mama sta po
                     vojni šla pogledat v Ušnik, če je kaj ostalo od njunega premoženja. Prišla sta
                     na ruševine nekdanje hiše. Skromno zemljišče sta za majhen denar prodala
                     sosedu. Usoda pa se tudi po prvi svetovni vojni ni prenehala poigravati s člani
                     družine Nartnik. Na kratko bom opisala življenjsko zgodbo vsakega od petih
                     otrok, nazadnje in najbolj obširno bom govorila o Marici, ki ji je posvečen ta
                     sestavek. </p>
                  <p>Ivanka, moja stara mama, je bila rojena leta 1907. Poročila se je s Karlom
                     Megličem, ki je živel v Praprotnici. Rodila je osem otrok, od katerih je danes
                     živih le še pet. Nekaj časa so pri njej živeli tudi njeni starši, ko pa je
                     Marica dobila službo v Rožnem Dolu, jih je vzela k sebi. Posestvo v Praprotnici
                     je tako pripadlo Ivanki. Moja stara mama je danes zgled vsem nam; oseba, ki je
                     preživela tri vojne, od tega dve svetovni, ki sta ji vzeli tisto, kar ji je
                     največ pomenilo, dom, prelepo otroštvo in njene najdražje. Letos je dopolnila
                     89 let in lahko rečem, da ima zelo dober spomin, saj se večine stvari spominja,
                     kot da bi se vse zgodilo včeraj. Sedaj skupaj živimo v vasi Zabrdje pri Mirni. </p>
                  <figure>
                     <graphic url="slike_z_22/z_22_09.png"/>
                     <head>Marica - prva z leve - med sošolkami pri uršulinkah <name type="author"
                        /></head>
                  </figure>
                  <p>France, rojen 1910. Po končani osnovni šoli na Mirni so ga starši poslali v
                     Litijo, kjer naj bi se izučil za mizarja, vendar mu tam ni bilo všeč. Vrnil se
                     je domov, odslužil vojaščino, potem pa odšel k orožnikom. Službo je dobil v
                     Crvenki, kjer se je poročil in imel tri hčere. Tam je živel do druge svetovne
                     vojne, ko je prišel v madžarsko ujetništvo. Že po Maričini smrti se je rešil
                     ujetništva in se pridružil partizanom. V spopadu med partizani in domobranci na
                     Javorovici je padel in bil pokopan pri sv. Urhu. Po vojni so preko RK
                     poizvedovali za njegovo družino, a je niso našli. </p>
                  <p>Andrejana, rojena 1911, je zaradi malomarnosti babice pri porodu trpela vse
                     življenje. V šoli se je težko učila, tudi nobenega poklica ni nikoli dosegla.
                     Delala je doma, kasneje kot gospodinja in mati. Poročila se je na Muljavo in
                     imela štiri otroke. Umrla je pred nekaj leti in je pokopana na Muljavi. </p>
                  <p>Lojzka, najmlajši otrok, je bila rojena leta 1913. Po končani osnovni šoli je
                     odšla v Ljubljano, kjer se je izučila za poštarico. Potem je odšla v Celovec na
                     izpopolnjevanje nemškega jezika, štipendirala pa jo je Mari ca, ki je takrat že
                     delala. Ko se je vrnila, je bila nekaj časa pri Marici, potem pa je odšla v
                     Stopiče ter se poročila s Stanetom Drab. Rodila sta se jima dva sinova. Med
                     drugo svetovno vojno so partizani odpeljali moža Staneta, ker se jim ni hotel
                     pridružiti. Nasprotoval je njihovim pobojem, že zaradi Marice. Nekaj časa se je
                     skrival, potem pa so ga dobili v Novem mestu. Partizani so Lojzki govorili, da
                     so ji moža odpeljali na delo v kočevske gozdove. Sami vemo, kakšno je bilo to
                     delo. Lojzka je dolgo upala, da se bo Stane vrnil. Ker se je bala, da bi vzeli
                     tudi njo in otroka, je leta 1945 odšla v begunstvo v Ameriko. Umrla je leta
                     1977 v Chicagu zaradi raka. </p>
               </div>
               <div type="div3">
                  <head>Marija Nartnik (18. 12. 1905 - 25. 6. 1942)</head>
                  <p>Stara mama mi je pravila, da je nekoč k Nartnikovim prišel človek, ki se je
                     izdajal za desetega brata. Marica je ležala v zibelki in ko jo je zagledal, je
                     dejal, da je to čudežni otrok. Maričina mama tega ni mogla nikoli pozabiti,
                     kljub tolažbam moža Andreja, naj se ne zanaša na besede človeka, ki ga ne
                     pozna. </p>
                  <p>Prelepo otroštvo je Marici pokvarila prva svetovna vojna. Po končani osnovni
                     šoli, so jo starši poslali v Ljubljano k uršulinkam. Stara mama se spominja, da
                     je Marica čez dan poučevala svoje prijateljice, ponoči pa se je želela učiti še
                     sama. Starši so temu nasprotovali, zato se je učila v postelji, pod odejo s
                     pomočjo baterije. </p>
                  <p>V času šolanja je stanovala v uršulinskem zavodu, domov je prihajala le ob
                     praznikih. Kadar so domači prišli k njej na obisk v zavod, so lahko z njo
                     govorili v posebnem prostoru, ki je bil namenjen za obiske, nikoli pa niso
                     mogli videti prostorov, kjer je Marica bivala. Tu je končala meščansko šolo in
                     dva letnika učiteljišča. Zadnji dve leti ter zrelostni izpit je napravila v
                     zavodu sv. Josipa v Sarajevu, zaradi zdravstvenih razlogov in izpopolnitve v
                     srbohrvatskem jeziku. </p>
                  <p>Prvo leto po zrelostnem izpitu, leta 1927, je poučevala pri uršulinkah v
                     Ljubljani. Potem je morala nenadoma v Bosno, kjer je imela v svojem razredu
                     prek 100 otrok, pa med njimi ni bilo nobenega katoličana. Marice to ni motilo,
                     saj so ji bili vsi ljubi. Kasneje je prišla v Sela pri Hinjah, nato v Ribnico.
                     Sokolski režim jo je napotil v Loški Potok. Na lastno prošnjo je potem prišla v
                     Rožni Dol pri Semiču ter tam ostala sedem let in pol, do svoje prezgodnje
                     smrti. Gospod župnik iz Semiča je ob njeni smrti izjavil: "Veliko je delala in
                     se žrtvovala. Tako je spremenila ta del fare, da ga komaj še poznam." </p>
                  <p>Marica je po končani šoli želela ostati pri uršulinkah, vendar se starši s tem
                     niso strinjali. Morda bi bila Marica še danes med nami, če ji starši ne bi
                     preprečili, da ostane v samostanu. Gotovo pa je tudi, da ne bi storila toliko
                     dobrega za naš narod, kot je lahko kot učiteljica. </p>
               </div>
               <div type="div3">
                  <head>Vedno moram imeti nekoga, da zanj skrbim, sicer nisem zadovoljna</head>
                  <p>Ko se je preselila v Rožni Dol, je k sebi vzela svoje starše. Skrbela je za
                     svojo mlajšo sestro Lojzko, da je lahko končala šolo, kasneje pa je prišla k
                     njej še nečakinja Ivanka, hči sestre Ivanke. Stanovali so v rožendolski šoli,
                     kjer je bila Marica šolska upraviteljica. V sami šoli je bil razred in
                     stanovanje za učiteljico ter njeno družino. Zadnje leto se je k Marici zatekel
                     še brat France, ki zaradi vojne ni mogel k svoji družini. </p>
                  <p>Marica je bila nečakinji kot mama, saj je zanjo lepo skrbela. Ivanka je bila
                     vedno lepo oblečena in čista. Marica ji ni dovolila, da bi se igrala z vaškimi
                     otroki, da se ne bi umazala. Med odmori je morala hoditi v kuhinjo, medtem ko
                     so se drugi otroci igrali v razedu. </p>
                  <p>Ivanka se spomni, kako se je nekoč med poukom dotaknila rame neke deklice, ta
                     pa je začela jokati. Marica je Ivanko vprašala, kaj je naredila, da deklica
                     joka. Ivanka ji je povedala resnico, potem pa je Marica ugotovila, da je
                     deklica zelo bolna. Po tem dogodku deklica ni več prišla v šolo, zato se je
                     Marica odpravila k njej domov in videla, da ima tifus. V Ivankini obleki jo je
                     odnesla v bolnišnico. Kasneje so deklico vzeli njeni botri v Uršna Sela. </p>
                  <p>Marica je pogosto obiskovala družine, še posebej kmečke matere, ki niso same
                     utegnile hoditi v šolo povpraševat, kako je z otroki. Nikoli ni bila vsiljiva s
                     svojimi obiski, včasih je pri kakšni hiši celo pomagala pri delu (pri žetvi,
                     trgatvi). Vaščani so se večkrat zatekali k njej, saj je imela v šoli vedno
                     majhno zalogo zdravilnih čajev, poleg tega pa srce, ki je čutilo z ljudmi, in
                     dobro roko, ki je bila vedno pripravljena pomagati bližnjemu. Svoj prosti čas
                     je izrabljala za pomoč drugim, še posebno bolnikom in starim ljudem. Bilo je
                     tam neko dekle, Francka, stara sedemnajst let, bolehala pa je za kostno jetiko.
                     Marica ji je prinašala juhe in lahke hrane iz svoje kuhinje ter ji obvezovala
                     rane. To je bilo ravno med počitnicami, ko so drugi delali na poljih, Marica pa
                     je vse popoldneve presedela ob bolnici, ji brala ali pa delala ročno delo.
                     Francko je počasi pripravljala na "izročitev v božje roke". Malo pred smrtjo je
                     bila bolnica sprejeta v Marijino družbo. Zelo se je navezala na Marico, najraje
                     bi jo imela ves čas ob sebi. </p>
                  <figure>
                     <graphic url="slike_z_22/z_22_10.png"/>
                     <head>Hiša, kjer so Nartnikovi živeli na Praprotnici <name type="author"
                        /></head>
                  </figure>
                  <p>Vaščane, ki so bili v bolnišnici, je obiskovala, kadar se je mudila v mestu. Ko
                     se je odpravila v Ljubljano, je imela vedno nekaj naročil za svoje vaščane. To
                     je bilo pri njej čisto razumljivo, če je naredila dolgo pot ali dolgo vožnjo
                     samo zaradi katerega svojih varovancev. </p>
                  <figure>
                     <graphic url="slike_z_22/z_22_11.png"/>
                     <head>Marica s starši in nečakinjo Ivanko v Rožnem Dolu <name type="author"
                        /></head>
                  </figure>

                  <p>Nekoč se je ravno pripeljala z duhovnih vaj iz Ljubljane, ko jo je eden njenih
                     učencev prišel prosit, če bi lahko šla z njim v Ljubljano, ker njegova mama
                     nima časa. Marica mu je odgovorila: "Reci, da ne morem, saj sem komaj zdajle
                     prišla domov!" Deček je žalostno odšel. Marica je odprla okno in ga poklicala
                     nazaj: "Le povej mami, da bova šla v Ljubljano." Povedal je še, s katerim
                     vlakom bi rad šel, in vesel, brez zahvale stekel po bregu in si zažvižgal.
                     "Glej ga, kako je vesel, da kar žvižga," je srečno dejala. </p>
                  <p>Naslednjič je zgodaj zjutraj k njej prišel star mož, da bi mu na občini uredila
                     glede podpore. Hitro se je odpravila v Semič z vlakom, nazaj pa je prišla peš,
                     da bi ga čimprej razveselila, doma pa opravila delo, ki jo je tisti dan še
                     čakalo. </p>
                  <p>Tudi nečakinja Ivanka se spominja, da so hodili vaščani k Marici, kadar so
                     potrebovali njeno pomoč, še posebej zdravniško. </p>
               </div>
               <div type="div3">
                  <head>Bila je odlična katoličanka</head>
                  <p>Bila je nagla, odločna, bojevita. Strahu in oklevanja ni poznala. Mnenja treh
                     katehetov njene šole o njej: "Bila je odlična katoličanka." "Na prvi pogled je
                     bila visoka, skoraj odbijajoča. A kdor jo je pobliže spoznal, ve, da je bila
                     vzorno dekle." "Bila je stoodstotno odkritosrčna. Kjer je videla napako, jo je
                     ožigosala, prilično ali neprilično." </p>
                  <p>Neka gospodinja iz vasi je dejala: "Bila je pobožna, a v družbi tako zabavna in
                     kratkočasna." Druga gospodinja je pripovedovala: "Nekaj žena in deklet iz vasi
                     nas je navdušila za romanje na Brezje. Tako lepih in veselih ur še nisem
                     doživela, kot so bile tiste na Brezjah. Gospodična je znala vse ob pravem času:
                     moliti in potem se tudi pošteno nasmejati!" Poštene zabave se je rada
                     udeleževala in jo je še sama poživljala s šaljivimi domislicami. Če je bilo kaj
                     narobe v vasi, je vsakemu povedala, kar mu je šlo. Na človeka ni bila nikoli
                     jezna, kritizirala je le njegovo napako ali razvado. Nagla, kot je bila, se je
                     včasih preostro zaletela v besedi. To so ji nekateri tudi zamerili, ker je niso
                     dobro poznali. Če je slišala otroke, da so preklinjali, jih je takoj okregala.
                     Ko je izšla salezijanska knjižica proti preklinjanju z naslovom Njeno ime, je
                     razdelila veliko izvodov brezplačno svojim učencem, tudi za njihove brate in
                     sestre. </p>
                  <p>Neke nedelje bi jo na poti v Semič moral srečati kmet, ki je peljal drva.
                     Pustil je voz in konja sredi ceste in se skril v gozdu. Marica je nasprotovala
                     nedeljskemu delu, saj je imela nedeljo za Gospodov dan. Možu je ob drugi
                     priložnosti povedala, kar mu je šlo. </p>
                  <p>Nekoč je pri vaškem trgovcu pokupila vse neprimerne, nedostojne razglednice in
                     jih vpričo njega vrgla v ogenj. Rekla je: "Naši otroci ne bodo gledali teh
                     grdobij in rožendolska dekleta naj ne pišejo takih kart!" </p>
                  <p>Učiteljica Francka Galovič opisuje v svoji knjižici Krvavi cvet iz Rožnega
                     Dola, kako je Marica opozarjala dekleta, ki so se družila z italijanskimi
                     vojaki. Tri tuja dekleta so se pripeljala za italijanskimi vojaki v Rožni Dol.
                     Slučajno je prišla tudi Marica z istim vlakom iz Novega mesta. Spoznala je
                     tujke, ker jih je nedavno videla v Trebnjem. "Kaj zdaj ste se že v Rožni Dol
                     privlekle? Še tega nam je bilo treba!" jih je oštela v silni ihti. Lahkoživke
                     so se seveda užaljene pritožile pri vojakih. Prihodnji dan se je pri sosedovih
                     zglasil narednik in se zanimal, kdo je bila tista gospa, ki je tako užalila
                     njegove tri dobre znanke. Soseda se je izvila, da narednik ni izvedel resnice.
                     Bala se je, da bi gospodična imela sitnosti in neprilik na postajnem
                     poveljstvu. Vendar Marica s tem ni bila zadovoljna. "Le zakaj mu niste
                     povedali, da sem bila jaz tista gospa. Bi vsaj še njemu povedala kakšno mnenje
                     imamo o takih dekletih!" Maričin nekdanji učenec, Anton Kapš, se spominja, kako
                     je nekoč v Črnomlju oštela dekle, ki se je sprehajala z Italijanom. Leta 1941
                     se je namreč Anton vozil v Črnomelj, kjer je obiskoval meščansko šolo. Marica
                     pa je tja šla zaradi službene dolžnosti. Ko je nekega dne na črnomaljski
                     postaji čakala vlak, je zagledala dekle, ki se je sprehajala z Italijanom.
                     Poklicala jo je k sebi in ji rekla: "Kaj pa misliš, da si ti, da se tukaj s
                     tujcem sprehajaš? "Saj nimava nič," je odgovorilo dekle. Toda Marica je bila
                     odločna: "To ni za slovensko dekle! Da te ne vidim več! Italijani imajo s teboj
                     druge namene." Anton je takrat stal v bližini ter vse to videl in slišal,
                     vendar pa se ne spomni, katero dekle je bilo to. </p>
                  <figure>
                     <graphic url="slike_z_22/z_22_12.png"/>
                     <head>Marica s svojim razredom pred rožendolsko šolo <name type="author"
                        /></head>
                  </figure>
                  <p>Marica je večkrat tudi sama rekla vojakom, naj ne motijo deklet iz vasi. Vedno,
                     kadar so dekleta prihajala v šolo po knjige, jih je prosila: "Pametne bodite!
                     Zavedne Slovenke! Doma se držite!" Ob nedeljskih popoldnevih se jim je
                     posvečala, tako da jih je izobraževala v okviru Dekliškega krožka. Nekoč je šla
                     v Črnomelj k procesiji. Za popoldne je imela določeno telovadno vajo. Procesija
                     se je zavlekla in Marica je zamudila vlak. V Rožni Dol se je odpravila peš, po
                     junijski vročini, in hodila tri ure. Kako se je potem, ko je prišla domov,
                     prilegla telovadba! Vendar Marica se tokrat ni ozirala nase, ampak je opravila
                     svoje delo tako, kot je bilo potrebno, saj je bila človek dejanj. Skleniti in
                     izvršiti je bilo pri njej pravilo. Čas preko dneva je znala do bro izkoristiti.
                     Po pouku, ki je potekal dopoldne in popoldne, je odšla v svojo pisarno in tam
                     opravila, kar je bilo potrebno, nato pa se je lotila pranja perila, šivanja ali
                     dela na vrtu. Veliko veselje je imela s cvetjem, kar se je dalo videti, saj so
                     bila šolska okna vedno polna cvetja in zelenja. Tudi ročnemu delu je posvetila
                     marsikatero prosto uro. Zavese in prti v šoli so bili večinoma njeno delo.
                     Ljubila je petje; zabavala se je z reševanjem ugank in rebusov, celo
                     sestavljala je uganke in jih pošiljala v Mladiko, Našo zvezdo in Vrtec. Poleg
                     vsega se je sama, s pomočjo jezikovnih vadnic, učila tujih jezikov. </p>
                  <p>Med vojno je med begunci z Gorenjskega in Štajerskega bilo precej učiteljev,
                     njenih stanovskih tovarišev. Zanje je zbirala denar in živila, še sama kdaj
                     dodala kakšno malenkost in nato oddala begunski organizaciji. Neka gospa ji je
                     nekoč poslala dve deklici iz Ljubljane, da bi jima priskrbela nekaj živil.
                     Najprej je bila nejevoljna: "Saj bi v okolici Semiča več dobili. Naši ljudje so
                     že toliko dali, da jih skoraj več ne upam nadlegovati." Ob pogledu na žalostni
                     deklici, se je odločila, da le gre z njima in takrat so veliko nabrale. Vse
                     blatne in utrujene so prišle v šolo, postregla jima je z večerjo in ju
                     pospremila v vas, kjer ju je čakalo prenočišče, ki jima ga je priskrbela. "So
                     pa le dobri naši ljudje!" je rekla in zjutraj še sama nekaj položila v njuno
                     košaro ter ju spremila na postajo. Izročila ju je v varstvo znanki, ki je ravno
                     takrat potovala v Ljubljano, "da bosta zdravi na duši in telesu prišli domov". </p>
                  <p>Življenje je razumela in ga zdravo pojmovala. Nasprotovala je opolzkemu
                     govorjenju in opravljanju odsotnih. Lahko rečem, da je bila globoko verna. Vsak
                     večer je skupaj z družino molila rožni venec. Z otroki je v šoli pogosto
                     prepevala Marijine pesmi, še posebej v mesecu maju. Rada je tudi molila križev
                     pot, ker pa v rožendolski cerkvi takrat še ni bilo podob križevega pota, je
                     hodila molit v Semič. Anton Kapš je povedal, da je podobe po Maričini smrti
                     priskrbela učiteljica Francka Galovič, v spomin na Marico. </p>
                  <p>Cenila je tudi sveto mašo in sveto obhajilo, še posebno, ko je stopila v
                     Katoliško akcijo. Odkritosrčno je priznala: "Ko sem bila v Ribnici, sem bila
                     precej malomarna za vsakdanje sveto obhajilo. Zdaj pa pokoro delam, ko sem tako
                     daleč od fare." </p>
                  <figure>
                     <graphic url="slike_z_22/z_22_13.png"/>
                     <head>Sveto obhajilo v Rožnem Dolu - Kaplan Klun, Marica in učiteljica Galovič
                        - Zadnji Maričin dan na tem svetu <name type="author"/></head>
                  </figure>
               </div>
               <div type="div3">
                  <head>Če bi mi bilo dano, da še enkrat izbiram poklic, bi hotela biti spet samo
                     učiteljica!</head>
                  <p>Svoj poklic je imela za sveto poslanstvo, ki ji je dano od Boga in naroda.
                     Njeno vzgojo in učno delo je temeljilo na verski in narodni zavesti. "Bila je
                     zelo stroga in mila," to je stavek, ki sem ga slišala kar nekajkrat, ko sem se
                     pogovarjala z ljudmi, ki jih je Marica učila. </p>
                  <p>Rožni Dol je majhen kraj, ki spada v semiško faro. Šola, kjer je učila, je
                     danes v ruševinah. Malo stran stoji nova šola, ki pa je prazna, ker vozijo
                     otroke v Semič. Nekoč pa so v staro šolo hodili otroci iz bližnjih vasi:
                     Potoki, Brezje, Preloge, Pribišje, Hrib in Gornje Laze. V razredu je bilo od 75
                     do 80 otrok, ki jih je Marica do prihoda učiteljice F. Galovič učila sama
                     dopoldne in popoldne. Dnevno je učila šest do sedem ur v enorazrednici z več
                     oddelki hkrati. </p>
                  <p>Njen nekdanji učenec Anton Kapš se spominja, da se je Marica včasih v razredu
                     tudi razjezila; vedeli so, da bo kmalu popustila in pozabila na jezo. Bila je
                     zelo verna, pa tudi od učencev je zahtevala, da so redno hodili k maši. Antonov
                     oče je bil šolski odbornik, poleg tega je bilo v družini veliko otrok, zato je
                     Marica pogosto zahajala h Kapševim. </p>
                  <p>F. Galovič v svoji knjižici pravi, da je Marica vzgajala z modro ljubeznijo.
                     "Natanko je poznala ovire in težave, ki so včasih tako zgodaj zagrenile mladost
                     nekaterim njenih otrok." Še posebej so se ji smilili pastirji, ki so že tako
                     zgodaj ostali brez matere in so morali služiti pri tujih ljudeh. Za vsako dobo
                     cerkvenega leta ter za vsak praznik je imela za otroke kakšno presenečenje.
                     Tudi na njihove godove ni pozabila. Revnim je priskrbela obleko in obutev, da
                     so lahko hodili v šolo in k nedeljski maši. Če je bilo potrebno, jim je obleko
                     oprala in zakrpala. </p>
                  <p>Delo z otroki je nekako združevala s skrbjo za vaško podružnico sv. Magdalene.
                     Kadar je bila maša v Rožnem Dolu, je bila cerkev vedno okrašena s cvetjem. Če
                     vaška dekleta niso utegnila cerkve počistiti in okrasiti, je to storila sama. </p>
                  <p>F. Galovič se spominja, da je tisti večer, ko so jo odpeljali, nameravala
                     namočiti "veliko cerkveno žehto", da bi bilo za žegnanje vse oprano in lepo.
                     Meseca maja so se vaščani na pobudo iz šole vsak večer zbirali v podružnici k
                     šmarnicam. Marica jim je brala iz knjige šmarnic, prepevali so Marijine pesmi
                     ter molili rožni venec in litanije. Navadno so ob nedeljah še malo pokramljali
                     pred cerkvijo, Marica pa je take priložnosti spretno uporabila v svoje
                     apostolske namene. </p>
               </div>
               <div type="div3">
                  <head>Človek bodi apostol neprestano, štiriindvajset ur na dan in šestdeset minut
                     na uro (P. Plus: Izžarevajmo Kristusa)</head>
                  <p>"Vse njeno delo je prežeto s skrbjo za blagor duš," navaja F. Galovič. Marica
                     je bila članica Katoliške akcije za učiteljice. Iz Rožnega Dola je hodila v
                     Ljubljano na duhovne vaje in tečaje KA. Poleg tega je obiskovala duhovne obnove
                     za božič in veliko noč ter tečaje za voditeljice KA. Ko je postala voditeljica
                     KA za učiteljice v Novem mestu, je na sestanke prihajala vedno pripravljena, s
                     predelano snovjo. Nobena naloga se ji ni zdela pretežka. Na sestanke KA za
                     učiteljice je hodila tudi v Črnomelj. </p>
                  <p>V Rožnem Dolu je z župnikovim dovoljenjem ustanovila KA za dekleta. V tej
                     skupini je sodelovala tudi Karolina Jakša iz Pribišja, ki je bila zaposlena v
                     Ljubljani kot služkinja ter je bila že tam včlanjena v KA. Kadar je bila doma,
                     v rojstnem kraju, je rada prišla v Rožni Dol in se udeleževala sestankov
                     rožendolskih deklet. Ko so jim komunisti leta 1942 začeli groziti, se dekleta
                     niso več upala hoditi na sestanke. Marica jih je tedaj vprašala: "Ali ni to
                     znamenje strahu, če opustimo sestanke?" Kasneje se je pokazalo, da je bil ta
                     strah utemeljen, saj so tudi Karolino obsodili na smrt zaradi KA. </p>
                  <p>Marica se je do zadnjega zanimala za versko življenje deklet v Rožnem Dolu, kot
                     piše Francka Galovič. Vedela je, da je živa vera in trdna povezanost s Cerkvijo
                     najboljša obramba proti brezboštvu. </p>
                  <p>Poleg tega se je tudi veliko trudila, da bi ljudje brali dobre knjige in
                     revije. Pridobivala je nove naročnike za nabožne, misijonske in dobre
                     gospodarske liste. Kar je imela sama, je rada posojala, še bolj pa je
                     prigovarjala, naj si ljudje sami kupijo dobre knjige. Dejala je: "Rajši jih
                     boste imeli, ker bodo prav vaše." </p>
                  <p>Rožni Dol je od Semiča oddaljen 6 km. Tja je Marica hodila k sv. maši, ki je
                     menda v sedmih letih ni niti enkrat zanemarila. Če ni šla v Semič, se je z
                     vlakom odpeljala v Novo mesto. Pogosto je z njo šla tudi skupina otrok. Med
                     potjo so skupaj prepevali. V zadnjem letu svojega bivanja v Rožnem Dolu je celo
                     dosegla, da je bila ob prvih petkih sv. maša v podružnični cerkvi. Udeležba je
                     bila vedno velika. </p>
                  <p>Želela je, da se rožendolske družine posvetijo Srcu Jezusovemu. V mnogih
                     družinah so prebelili notranje prostore hiše ter kupili sliko Srca Jezusovega.
                     Bila je vesela, ko je izgledalo, da se bodo vse rožendolske družine posvetile
                     Srcu Jezusovemu, vendar so njeno veselje kmalu prekinile grožnje iz gozdov.
                     Ljudem so grozili, da jim bodo požgali domove, zato so odložili posvetitev na
                     kasnejši čas. Marica pa ni odnehala. Sklenila je, da bo domačo družino in šolo
                     kljub vsemu posvetila. Ko sta se ji pridružili še dve družini, je bila
                     posvetitev opravljena 5. junija 1942. V času velike noči leta 1939 se je
                     udeležila kongresa KA za dekleta v Rimu. Na veliko nedeljo so udeleženke
                     prisostvovale slovesni papeževi maši. Tudi obisk katakomb in maša ob grobnici
                     papežev jo je zelo pretresla. Iz Rima je poleg spominov in slik prinesla lep
                     rožni venec. V njegovem križcu je bilo nekaj prsti iz mučeniških grobov v
                     katakombah. Ta rožni venec jo je spremljal na njeno zadnjo pot. S kongresa je
                     prinesla tudi himno KA. </p>
                  <p>Kot sem že malo prej omenila, je Marica v Rožnem Dolu vodila tudi Dekliški
                     krožek, v katerega je bilo vključeno večje število deklet. Fantovski odseki in
                     Dekliški krožki so v letih pred drugo svetovno vojno med slovensko mladino
                     nadaljevali delo orlovske organizacije. Delo v Dekliškem krožku je Marici vzelo
                     precej časa. Sama je navadno vodila ure telovadbe in razne izobraževalne ure v
                     okviru krožka, saj so prirejali tudi gospodinjske tečaje, kjer so se dekleta in
                     žene učile kuhanja in ročnih del. Marica jih je tudi na teh tečajih vzgajala,
                     tako da jim je govorila, kako naj skrbe za prijeten in urejen dom, da morajo
                     biti tudi same čiste in urejene. To je bila Maričina "politika", če lahko njeno
                     delo in mišljenje imenujem s to besedo. Lahko dodam le to, da v njenem delu ne
                     vidim nobene negativne lastnosti. Ampak nekoga je to zelo motilo! </p>
               </div>
               <div type="div3">
                  <head>Da bi le še to srečno preteklo, potem pa naj pride, kar hoče!</head>
                  <p>Marica je slutila, kaj jo čaka, vendar je kljub vsemu vztrajala pri svojem delu
                     in prepričanju. Teden dni preden so jo odpeljali, je bila opozorjena, da je pri
                     komunistih slabo zapisana. Po besedah F. Galovič tega ni jemala resno. Francka
                     je v knjižici zapisala: "Samo malo plašna je postala, če je bilo treba skozi
                     gozd." Torej lahko sklepamo, da je prva grožnja delno vplivala na njo, le da
                     tega ni pokazala, ker bi prestrašila tudi svoje domače. Dva dni kasneje je
                     zvedela za določnejšo grožnjo. Domačim ni hotela povzročati skrbi, sama pa se
                     je začela resno pripravljati na smrt. V šoli je bilo tiste dni veliko dela, ker
                     so se pripravljali na prvo sveto obhajilo. V soboto, 20. junija, je morala v
                     Novo mesto. Med njeno odsotnostjo so partizani pri semiškem predoru napadli
                     Italijane in razvnela se je prava bitka, med katero so bili v nevarnosti tudi
                     rožendolski otroci, ki so bili v leseni šoli. Zaradi partizanskega napada je
                     vlak imel zamudo in Marica se je namesto ob 11. uri vrnila šele ob 18. uri.
                     Zelo jo je skrbelo, kaj je v Rožnem Dolu. </p>
                  <p>Zvečer so iz Semiča prišle vznemirljive vesti. Kljub nevarnosti je Marica v
                     nedeljo, 21. junija, odšla z nekaterimi dekleti k maši v Semič, otroci pa so
                     zaradi nevarnosti ostali doma. Dekleta so molče stopala skozi gozd. Marica je
                     Francki plašno dejala: "Po očalih me bodo spoznali." Ko so prišli do območja,
                     kjer se cesta skozi Preloge cepi na Smuk, je rekla: "Če bi nas tukajle napadli,
                     bi naju pokopali k Svetemu Duhu!" Bila je pripravljena na smrt, čeprav je
                     želela pospremiti svoje učence k prvemu obhajilu. Zavedala se je, da bo morala
                     kmalu umreti, vendar je vseeno tvegala in opravljala svoje poslanstvo. </p>
                  <p>Datum prvega obhajila je bil določen za 23. junij 1942. V nedeljo popoldne je
                     šla na Brezje in na Potoke, da je zbrala vse potrebno za zajtrk prvoobhajancev.
                     Bala se je, zato je učiteljico Francko prosila, da sta skupaj molili rožni
                     venec po poti skozi gozd. V ponedeljek dopoldne je pripravljala pecivo. Bila je
                     tako dobre volje, da je domače spravila v smeh. Popoldne je s prvoobhajanci
                     dlje časa ostala v šoli. "Kar niso hoteli domov." Dala jim je navodila za lepo
                     obnašanje v cerkvi, potem pa so se otroci razbežali. Vse je bilo pripravljeno.
                     Marica je dejala: "Da bi le še to srečno poteklo, potem pa naj pride, kar
                     hoče!" </p>
                  <p>Dan, ko so se grožnje spremenile v kruto dejanje, se je približeval. To je
                     Marica tudi pričakovala in trpela je, ker je slutila, da bo njena smrt zelo
                     težka. Nečakinja Ivanka je spala v isti postelji kot Marica. Spominja se, da je
                     Marica želela spati pri steni zunanjega zidu. Upala je, da jo bo kdo ponoči
                     ustrelil ter jo tako rešil mučenja. </p>
               </div>
               <div type="div3">
                  <head>Če bi bilo potrebno, rada dam življenje</head>
                  <p>Prišel je 23. junij, praznik njenih otrok ter zadnji dan njenega življenja in
                     učiteljskega poklica. Vse je lepo potekalo, celo vlak je točno prišel iz
                     Semiča. "Vsa srečna je med svojimi otroki hvaležno prejela Boga -
                     poslednjikrat, in pela z njimi," je zapisala F. Galovič. Popoldne, 23. junija,
                     se je Marica peš odpravila v Semič k učiteljici Mariji Vardjan, ki je bila
                     ravno tako članica KA. Po daljšem času so ravno takrat prispeli časopisi. V
                     enem so bile fotografije štirih duhovnikov, ki so bili žrtve komunizma. Med
                     njimi je bil tudi župnik Nahtigal, bivši semiški kaplan. Ko je Marica to
                     videla, je zajokala. V semiški cerkvi je še zadnjič odmolila križev pot. Težko
                     se je ločila od tabernaklja. Ko je prišla domov, je po vasi raznesla izposojene
                     cvetlice. </p>
                  <p>Nečakinja Ivanka se zadnjega Maričinega dne zelo dobro spominja. V času
                     obhajila je bila odsotna. Spomni pa se, da je bil tisti dan kres, spodaj pri
                     neki hiši je igrala harmonika. </p>
                  <p>Bilo je okrog 22. ure. Družina je do takrat že povečerjala in molili so rožni
                     venec. Vstopilo je pet neznancev. "Dober večer! Partizani smo. Preiskavo moramo
                     narediti v šoli. Kje je gospodična šolska upraviteljica?" Marica se je
                     oglasila, saj je vedela, kaj pomeni njihov prihod. Zbrala je pogum in prižgala
                     luč, da bi z njo posvetila v razredu, domače pa je opozorila na zatemnitev.
                     Partizani in Marica so odšli v šolsko sobo, medtem je bila prestrašena družina
                     zastražena v kuhinji. Čez nekaj časa je Marica prišla v kuhinjo po ključe.
                     Učiteljici Francki je zašepetala: "Kako se bojim!" Stražar je v kuhinji miril
                     domače: "Le nič se ne bojte, saj smo domači ljudje. Naj nihče ne poskuša
                     pobegniti, sicer bo ustreljen! Vsa vas je zastražena in obkoljena." Te besede
                     so domače še bolj prestrašile. </p>
                  <p>Ko so v šolski sobi končali preiskavo, so zahtevali nahrbtnik, da so vanj lahko
                     spravili zaplenjene zvezke ter nov papir in nekatera učila. Na koncu so odšli
                     še v stanovanje. Največ časa so porabili za preiskavo pisalne mize. Razmetali
                     so vsa pisma. Vodja je menda našel nek osnutek za sestanek KA. "Kakšne sestanke
                     pa ste imela? Ali ste že kdaj brala Poročevalca?" jo je vprašal. "Še videla ga
                     nisem nikoli," je odvrnila. Vprašali so jo tudi, če je pisala dnevnik. "Ne,
                     nikoli nisem utegnila!" Imela naj bi samo zapisnik o sestankih, ki pa ga niso
                     našli. Ukazali so ji, da mora z njimi. "Ne, z vami pa ne grem!" se je upirala.
                     "Moli, moli! Marija, pomagaj!" je rekla učiteljici Francki. "Kam bo šla ponoči,
                     ko je tako slaba," je prosila Maričina mama. "Na štab, zagovarjati se mora, ker
                     je osumljena! V nekaj dneh se bo vrnila. Saj je v vseh hišah preiskava. Okrog
                     osemdeset nas je nocoj v Rožnem Dolu." Marica se je odločno oglasila: "Če sem
                     osumljena, potem že veste, kaj bo z mano! Kar tu opravite! Z vami ne grem in ne
                     grem!" Glasno je začela moliti kesanje. Poklicali so poveljnika: "Juro, noče z
                     nami!" On pa je jezno odgovoril: "Mora! Če ne zlepa, pa zgrda!" Brat France ji
                     je prigovarjal, naj gre z njimi, saj se bo vrnila domov. Marica je obupana
                     odgovorila: "Ti ne veš, jaz sem dekle!" Mama in drugi so jo rotili ter prosili,
                     a ni nič pomagalo. Marica je začela moliti kesanje ter omedlela, očala so ji
                     padla na tla. Mama in nečakinja sta jo pridržali. Nato so jo partizani položili
                     na puške, mama ji je okoli vratu obesila njen rožni venec, potem pa so jo za
                     vedno odnesli. </p>
               </div>
               <div type="div3">
                  <head>Saj smrti bi se ne bala, da bi me le ne odvedli v gozd, kjer bi me sramotili
                     in mučili</head>
                  <p>Novica, da so Marico odpeljali, se je razvedela že drugi dan po vasi in Semiču.
                     Vaščani so bili prizadeti, še posebno pa njeni najbližji. Marica naj bi v noči
                     od 23. na 24. junij bila zaprta v neki hiši blizu rožendolske cerkvice. Potem
                     so jo odpeljali na Kleč, kjer so ji sodili, jo mučili in na koncu ustrelili.
                     Ljudje so morali dolgo molčati o tem dogodku. Kljub temu se je ohranilo nekaj
                     podatkov o njeni smrti. V zapuščini pokojnega Franceta Derganca je zapisano,
                     kako so partizani, še posebno partizanke, mučile žene in dekleta, med njimi
                     tudi Marico. </p>
                  <p>Našel se je zapisnik, iz katerega je razvidno, da so Marico dolžili sodelovanja
                     z belo gardo. Seveda je to zanikala, priznala je le, da je bila voditeljica KA
                     in da je imela sestanke KA. Na zadnje vprašanje: "Zakaj ste se vedno borili
                     proti komunizmu?" je odgovorila: "Zaradi tega, ker ni na verski podlagi. Meni
                     je vera vse." </p>
                  <p>Na koncu so podpisi Maričinih zasliševalcev, njen podpis in zaključek, ki se
                     glasi: "Po naredbi štaba DO z dne 28. 5. 1942 točki 3. obsojena na smrt in
                     ustreljena 25. 6. 1942." </p>
                  <p>Domači in vaščani so dolgo brezuspešno poizvedovali za Marico. Nekateri,
                     predvsem njena mati, so še upali, da se bo vrnila. Začelo se je govoriti, da je
                     pokopana na Kleču. Preteklo je že skoraj eno leto, ko se je patrola vaške
                     straže iz Semiča, 1. aprila 1943, odpravila na Kleč; med stražarji je bil tudi
                     Kapšev oče. Izkopali so Maričine zemeljske ostanke in jih prepeljali v Semič.
                     Do nedelje, 4. aprila, je bila njena krsta v kapelici sv. Terezije za farno
                     cerkvijo. Ljudje so prihajali v cerkev in jo kropili, krsto pa je skoraj
                     zagrnilo spomladno cvetje. </p>
                  <p>Na koncu pogreba je semiški župnik, ki je vodil obred, dodal: "Zdaj bomo
                     pokopali zemeljske ostanke gospodične učiteljice iz Rožnega Dola, Marice
                     Nartnikove. Če smo kdaj, bomo danes gotovo pokopali svetnico." </p>
                  <figure>
                     <graphic url="slike_z_22/z_22_14.png"/>
                     <head>Maričin grob v Semiču <name type="author"/></head>
                  </figure>
               </div>
               <div type="div3">
                  <head>Sled za sorodniki se je izgubila...</head>
                  <p>Leta 1945 sta se sestri Ivanka in Andrejana odpravili v Semič k Maričinemu
                     grobu. Ko sta prišli tja, nista našli groba. Vrnili sta se domov, ker sta
                     mislili, da je grob uničen. </p>
                  <p>Leta 1965 je umrla Marija Vardjan. Pokopali so jo v isti grob kot Marico. Grob
                     sedaj osk rbuje Angelca Vardjan, ki je postavila ploščo tudi Marici. Skušala je
                     najti sorodnike, vendar ji ni uspelo, dokler se ji nisem jaz oglasila. </p>
                  <p>Moje delo oziroma pisanje še ni končano. Vse, ki bi karkoli vedeli o Marici,
                     prosim, da se mi javijo. Zaenkrat pa se zahvaljujem vsem, ki ste mi omogočili
                     izid tega sestavka. </p>
               </div>
            </div>
            <div type="div2">
               <head>Umor dveh dolenjskih učiteljic</head>
               <docAuthor>Janko Maček</docAuthor>
               <div type="div3">
                  <head>Ivanka Škrabec Novak, učiteljica v Sodražici.</head>
                  <p>Ivanka je bila rojena leta 1915 v Hrovači pri Ribnici. Njen oče Janez Škrabec
                     je bil nečak znanega frančiškana in jezikoslovca patra Stanislava Škrabca.
                     Zanimivo je, da sta oče Janez in mati Angela Arko iz Zamosteca prva leta
                     skupnega življenja preživela v Ameriki, kjer so se jima rodili trije otroci,
                     devet jih je pa bilo še potem, ko sta se naselila v Hrovači. V Hrovači še živi
                     Ivankina sestra Marija, v ZDA pa sestra Neža. </p>
                  <p>Po končanem učiteljišču pri uršulinkah v Ljubljani je Ivanka najprej učila v
                     Pišecah na Bizeljskem, jeseni leta 1939 je pa prišla v Sodražico. Delo z
                     mladino ji ni bilo samo vir dohodkov, ampak življenjska dolžnost. Pravijo, da
                     je bila Ivanka že po naravi vzgojiteljica. Njena prikupna zunanjost, lep značaj
                     in iskrena vernost so ji pripomogli k uspehom pri delu med mladimi. Če otroci
                     zaradi bolezni niso prišli v šolo, se je zanje zanimala in jih obiskala. Starši
                     otrok so se tako prepričali, da res skrbi zanje. Kaki zelo potrebni družini je
                     tu in tam tudi gmotno pomagala. Baje je prav družini njenega učenca, ki jo je
                     potem prišel aretirat, vsako leto dala kako podporo. Tudi svoj prosti čas je
                     večkrat porabila za delo z mladimi v verskih in prosvetnih organizacijah. </p>
                  <p>Sodraška ljudska šola je bila na dobrem glasu. Dvonadstropna šolska zgradba z
                     velikimi, svetlimi razredi in širokimi hodniki je dajala vtis urejenosti in
                     trdnosti. Večina učiteljev je bila liberalno usmerjenih, le Ivanka je bila
                     glede tega med njimi izjema. Pa so se kljub temu kar dobro razumeli. Sicer pa v
                     Sodražici niso bili samo učitelji "napredni", tudi mnogi drugi tržani, zlasti
                     premožnejši, so bili člani Sokola in pripadniki liberalne stranke. Vasi, ki so
                     spadale pod sodraško občino in župnijo, so se pa držale Slovenske ljudske
                     stranke. </p>
                  <p>V noči med božičem in sv. Štefanom leta 1940 je na Strmci nad Sodražico zgorel
                     velik lesen križ, ki so ga farani postavili v spomin na evharistični kongres
                     leta 1935. Tedaj se je med ljudmi govorilo o komunizmu in revoluciji, čeprav so
                     le redki o tem vedeli nekaj več. Nekaj mesecev po italijanski zasedbi so se na
                     Travni gori že pojavili oboroženi možje. Ljudje so jim rekli četniki. Konec
                     leta 1941 se je razvedelo, da so "četniki" borci Osvobodilne fronte in da je
                     njihovo pravo ime partizani. </p>
                  <p>V Sodražici je bila v tistih dneh za marsikoga najbolj zanimiva novica o poroki
                     učiteljice Ivanke Škrabec, ki je bila pri ljudeh priljubljena in so se zato
                     zanimali zanjo. Poroka je bila v začetku decembra v Ljubljani. Govorilo se je,
                     da so bili pri poroki sami študirani ljudje, kajti Ivankin mož France Novak je
                     malo prej postal profesor kemije. Doma je bil iz Naklega na Gorenjskem, zato po
                     nemški zasedbi ni več mogel domov. Nekateri so vedeli povedati, da je bil Novak
                     v času študija zelo delaven v študentskih katoliških organizacijah in da je
                     tudi zato bil znan med izobraženci. Po poroki je mladi mož prišel v Sodražico
                     in stanoval s svojo ženo v skromnem stanovanju pri Jurjevih. Mirno življenje
                     novoporočencev je trajalo le malo časa. Jurjevi so kmalu dobili grozilno pismo
                     s Travne gore, da jim bo trda predla, če bodo imeli v hiši narodnega
                     sovražnika. Novak namreč ni skrival svojega prepričanja, da OF vodijo komunisti
                     in da Slovencem ne bo prinesla nič dobrega. Ko so Kovačevi, ki so bili bliže
                     središču Sodražice, na prostoru prejšnjega skednja uredili stanovanje, se je
                     mladi par proti koncu zime 1942 preselil k njim. Brata sta Ivanki pomagala
                     kupiti primerno opremo in tako je bilo novo stanovanje prav prijetno in domače. </p>
                  <p>Tiste zime kar ni hotelo biti konec. Po eni strani so si ljudje želeli pomladi,
                     po drugi so se je pa bali, kajti vse bolj pogosti so bili glasovi, da se
                     bližajo prelomni časi. Slišali so, da </p>
                  <p>partizane na Travni gori vodi neki Daki, ki se je že v španski revoluciji boril
                     na strani rdečih. Včasih je Dakijeva patrulja prismučala skoraj do trga, nato
                     pa zavila proti Slemenom ali se vrnila naravnost nazaj v zaščito zasnežene
                     Travne gore. Ko je končno le pobralo sneg, je napetost še narasla. Zvedelo se
                     je, da bo OF kmalu razglasila mobilizacijo in da bodo potem pregnali Italijane.
                     Pred veliko nočjo je bil v Sodražici misijon. Bolj kot tržani so se ga
                     udeleževali ljudje okoliških vasi. Prihajali so v trg in se spet vračali na
                     svoje domove v upanju, da le ne bo prišlo kaj hudega. Žal ni bilo tako. </p>
                  <figure>
                     <graphic url="slike_z_22/z_22_15.png"/>
                     <head>Učiteljica Ivanka Novak leta 1940 - Verjetno je prav ta slika leta 1942
                        bila nekaj dni pripeta na smreko, kjer so Ivanko umorili in zagrebli. V
                        smreko pod sliko je neo vrezal križ <name type="author"/></head>
                  </figure>
                  <p>28. maja so v jutranjih urah Italijani nenadoma pobrali šila in kopita in se
                     odpeljali v Ribnico. Kmalu po odhodu Italijanov so v trg prišli partizani.
                     Vodil jih je Daki, ki je "osvoboditev" Sodražice kasneje opisal v knjigi
                     Najboljši so padli. Njegovi najožji sodelavci so tedaj bili Abi, Arti in
                     Artijev brat Matiček. Sodražica je tako postala osvobojeno ozemlje. Na vseh
                     poteh proti sodraški dolini so postavili straže. Za navadne ljudi izhod iz
                     doline ni bil več možen, ob vstopu pa so vsakogar pregledali in odločili o
                     njegovi nadaljnji usodi. Takoj po prihodu v trg so "osvoboditelji" začeli
                     iskati svoje nasprotnike. </p>
                  <p>Pri Kovačevih še niso vedeli za odhod Italijanov. Oče je nekaj urejal na
                     dvorišču in več otrok je bilo z njim. Iz stanovanja sta pravkar prišla tudi
                     Franc Novak in njegova žena Ivanka. Začeli so pogovor, ki pa ni dolgo trajal,
                     kajti nenadoma se je do njih s kolesom pripeljal znan tržan in ves zadihan
                     nagovoril Novaka: "Gospod Novak, bežite, takoj bežite." Še preden bi ga kdo
                     mogel kaj vprašati, se je že odpeljal. Novak je odhitel v stanovanje in se
                     takoj vrnil. Kar na stopnicah se je poslovil od žene, ki je hotela iti za njim
                     v stanovanje. Medtem je na dvorišče prišla tudi Kovačeva mama. Novak jo je
                     prosil, naj pazi na Ivanko, zgrabil kolo, ki je bilo prislonjeno k steni na
                     koncu hiše, in že je oddrvel proti Zamostecu. Samo nekaj minut kasneje so na
                     dvorišču že bili partizani in spraševali za Novaka. Ko so zvedeli, da ga ni
                     doma, so pogledali v hišo in v stanovanje in odšli, bolje rečeno, ostali v
                     bližini, saj so se nastanili v prostorni sosedovi hiši, kjer je bila gostilna. </p>
                  <p>Še tisto popoldne je bilo na trgu sredi Sodražice zborovanje, na katerem je
                     govoril Janez Hribar, partijski sekretar tega področja. Važen del zborovanja je
                     bilo zasliševanje učiteljice Ivanke Novak. Postavili so jo pred zbrano množico
                     in jo spraševali, kje je mož France in zakaj sta nasprotovala OF, ki se bori
                     proti okupatorju za slovenski narod. Vmes so jo zmerjali in sramotili. Po
                     zborovanju so jo izpustili, toda ukazali so ji, naj ostane doma, dokler je spet
                     ne pokličejo. Nihče od zborovalcev se ni upal postaviti za učiteljico, ki je za
                     njihove otroke naredila veliko dobrega in je bila v zadnjem mesecu nosečnosti. </p>
                  <p>Naslednji dan, 29. maja dopoldne, so prebivalci Zapotoka in Zamosteca videli,
                     kako so partizani spremljali proti Sodražici dva voza ciganov, ki so na "bloku"
                     pod Zapotokom, nič hudega sluteč, vstopili na osvobojeno ozemlje. Zaslišali so
                     jih in sodnik Stante jih je po hitrem postopku obsodil na smrt. Z avtobusom
                     sodraškega prevoznika Pšenice so jih odpeljali proti Blokam in pod Boncarjem,
                     blizu ceste postrelili. Le malo moških je bilo med njimi, toda sodba je bila
                     enaka za vseh šestnajst brez izjeme, tudi za žene, dekleta in dojenčke.
                     Popoldne istega dne je Arti prišel s patrolo v Zapotok h Kozinovim. Aretirali
                     so triintridesetletnega sina Franceta, ki so ga ljudje daleč naokrog poznali in
                     spoštovali. Arti ga je na dvorišču Kozinove hiše vpričo vseh domačih grdo
                     pretepal, potem so ga pa odpeljali. Bil je petek in ko so ga gnali skozi vas,
                     je v cerkvi sv. Marka nad vasjo ravno zvonilo tri. "Sodišče" v Sodražici je
                     Franceta obsodilo na smrt in še tisto noč so ga ustrelili pod Boncarjem blizu
                     kraja, kjer so prej podnevi pobili cigane. </p>
                  <figure>
                     <graphic url="slike_z_22/z_22_16.png"/>
                     <head>Poroka Ivanke Škrabec in Franceta Novaka decembra 1941 - Stojijo dr.
                        Lambert Ehrlich, na levi nevestin brat Janez, na desni Franc Casar <name
                           type="author"/></head>
                  </figure>
                  <p>V sredo popoldne, 3. junija, so Kovačevi na precej oddaljeni njivi sejali
                     proso. Doma sta ostali samo učiteljica in štirinajstletna Magda, ki je bila
                     tiste dni skoraj stalno z učiteljico, vsi drugi so pa odšli na njivo. Ivanka je
                     bila tisto popoldne precej nemirna. Ni ji šlo iz glave, kako je zjutraj, ko je
                     šla od maše, v njo bolščal partizanski komandir, ki je stal ob poti. Kar
                     streslo jo je, ko se je spomnila tistega pogleda. Obe sta že težko čakali
                     domačih. Šele v mraku so se vrnili. Ko so uredili v hlevu pri živini in
                     povečerjali, so v "hiši" molili rožni venec. Tudi učiteljica je prišla iz
                     stanovanja in z njimi pokleknila k molitvi. </p>
                  <p>Rožni venec je že šel proti koncu, ko so pred hišo najprej zaslišali težke
                     korake, nato je pa zaropotalo po vratih. "Odprite, hitro odpri te." Vsem je
                     zastal dih in molitev je utihnila. Spogledali so se, kdo bo šel odpirat. "Bom
                     jaz", je rekla dekla Zofka, ki je bila že dolgo pri hiši in so jo imeli za
                     teto. Vsi so vstali, le učiteljica je še klečala. Oče je stal sredi sobe in
                     pred njega so se kot ščit postavili otroci - pet jih je bilo. Mama, teta
                     Francka in njen mož so stali za očetom. V veži je zaropotalo in nenadoma so se
                     v sobo pomolile puškine cevi. "Ali ste vi Novak?" je grob glas vprašal očeta.
                     Oče je odkimal. "Ali ste gospodar te hiše?" je partizan vprašal naprej. Še
                     preden je oče odgovoril, je učiteljica vstala, se s težavo vzravnala, rahlo
                     odmaknila otroke in stopila naprej: "Jaz sem Novakova žena." Za hip je bilo vse
                     tiho in puške so se povesile. Nato so ji ukazali, naj gre z njimi v stanovanje.
                     Stric France se je ponudil, da gre z njo, pa mu niso dovolili. Zrinili so jo v
                     vežo in Kovačevi je potem niso več videli. Dva partizana sta ostala pri domačih
                     in nihče se ni smel ganiti iz sobe. </p>
                  <p>Polnoč je bila mimo, ko se je iz Novakovega stanovanja zaslišal strašen hrup.
                     Razbijali so pohištvo in posodo. Menda so medtem ubogo jetnico zmerjali in
                     pretepali. Obleko so delno pobrali, delno razmetali. Bilo je že proti jutru, ko
                     je k domačim prišel še tretji partizan in jim zabičal, naj nikjer ne
                     pripovedujejo, kaj so to noč doživeli. Vsi trije so potem odšli in nastala je
                     moreča tišina. </p>
                  <p>Ko so Ivanko pripeljali v gozd nad Jagerbirtom, si je morala sama skopati grob.
                     Nič niso pomagale njene prošnje, da bi jo vsaj toliko časa pustili pri
                     življenju, da bo otrok prišel na svet. Zverinsko so jo pobili brez strela,
                     zvalili njeno truplo v plitvo jamo in jo tako površno zagrebli, da je rob
                     plašča še gledal iz zemlje. Ko se je kljub strahu zvedelo, kaj se je zgodilo v
                     Ivankinem stanovanju in da so jo odpeljali, so bili mnogi ljudje ogorčeni, zato
                     so "osvoboditelji" razširili govorico, da so jo odpeljali v taborišče, da bo
                     tam rodila. Nekako čez en mesec so celo povedali, da je rodila deklico. Ko se
                     je že šušljalo o njenem grobu, so še trdili, da to ni Novakova, ampak ona druga
                     učiteljica, ki je iz Ljubljane prišla vohunit v Sodražico. Skoraj istočasno kot
                     Ivanko Novakovo so namreč umorili tudi učiteljico Ivano Košorok iz Ljubljane,
                     ki je prišla v Sodražico k sorodnikom, da bi dobila živeža. Prijeli so jo, češ
                     da je vohunka, in jo obsodili na smrt. </p>
                  <p>Ko so se v trg vrnili italijanski vojaki, so iz Hrovače prišle Ivankina mama,
                     sestra Neža in soseda Škrabčevih. Prepričale so se, da pod smreko nad
                     Zamostecom res leži njihova Ivanka. Odkopali so jo in prepeljali v Hrovačo. V
                     domači hiši je bila na mrtvaškem odru in potem so jo 8. avgusta 1942 na
                     pokopališču v Hrovači pokopali v družinski grob Škrabčevih. Tedaj je nekdo
                     napisal v njen spomin obširen članek, ki je bil potem objavljen v precej
                     skrajšani obliki. Slovenski dom je na primer pisal o učiteljici Ivanki 29.
                     avgusta 1942. V tem članku je pisec takole označil čas pred 28. majem: "Bila je
                     pomlad, življenje sicer ni bilo brezskrbno, imelo pa je svojo mero, svojo pamet
                     in trdna tla pod nogami - dom in domačijo." Na koncu je opisal pogreb: "Mnogi
                     so prišli tudi iz bivše Sodražice, ki je še pomladi imela trdna družinska
                     ognjišča, ki so stala tudi še ob ljudskem zasliševanju na trgu 28. maja zvečer.
                     K temu žalostnemu in obenem veličastnemu pogrebu mučenice za našo vero in
                     narodnost so prišli iz ruševin." V istem poročilu beremo, da so pri odkopu
                     trupla "našli na pol strohnelo pismo za moža, ki ga je bila shranila in čuvala
                     na prsih pod obleko." O vsebini pisma se baje takrat ni govorilo. Šele pred
                     nekaj leti smo zvedeli za Ivankino pismo nerojenemu otroku, ki je obšlo ves
                     svet: Novembra 1993 ga je ob dnevu mater v Argentini objavil list Duhovno
                     življenje, lan sko leto decembra je pa Ameriška domovina prinesla ponatis
                     članka Kdo je zrušil komunizem, ki ga je g. Maks Ipavec objavil najprej v listu
                     Ribniški sejalec in potem še v Slovencu - s celotno vsebino Pisma nerojenemu
                     otroku. Naj navedemo nekaj odlomkov tega pisma: "Še nekaj ur in konec bo mojega
                     življenja. O Bog, o Ti žalostna Mati, Mati moja. Ti veš, da umiram nedolžna,
                     kakor je umiral nedolžen Tvoj Sin. Marija, še bolj nedolžna, kakor je umiral
                     nedolžen Tvoj Sin. Marija, še bolj nedolžen bo umiral z menoj moj otrok, ki ga
                     še nisem videla. </p>
                  <p>O le mirno spi moj otrok, saj si tako blizu mojega srca, ki te tako ljubi -
                     vendar, čeprav te ljubi, te iz objema smrti, ki tudi tebe čaka, iztrgati ne
                     more. </p>
                  <p>Vem, težka bo moja poslednja ura, toda vse bolečine bo hladila misel, da te bom
                     zagledala čez nekaj trenutkov in vso večnost bova skupaj, nihče naju več ločiti
                     ne more. </p>
                  <p>Ko sem te prvič začutila, sem še sanjala, kako te bom prvič ponesla v božjo
                     bližino, da te oblije krstna voda; oblila te bo kmalu moja kri, z ljubečo krvjo
                     lastne matere boš krščen. </p>
                  <p>Ura v stolpu že naznanja jutro, ki naju bo peljalo na poslednjo pot. Saj ne bom
                     sama, z menoj boš ti, o moj otrok, in Marija, kakor takrat s Sinom na
                     Kalvariji. Šla bo z nama." </p>
                  <figure>
                     <graphic url="slike_z_22/z_22_16.png"/>
                     <head>Na poročnem izletu blizu Polževega - V gozdu je tedaj že prežala
                        nevarnost, a se je mladi mož in žena še nista zavedala <name type="author"
                        /></head>
                  </figure>
                  <p>Pred kratkim sem o tem pismu govoril z ženo, ki je sama imela kopico otrok.
                     Rekla je: "Pomisli, da je otrok morda še nekaj časa živel, ko je bila mati že
                     mrtva." Kako naj razumemo in razložimo neverjetno krutost Ivankinih morilcev?
                     Ko je Kocbek 5. julija 1942 v imenu kristjanov v OF pozdravil partijsko
                     konferenco na Cinku v Kočevskem Rogu, je med drugim rekel: "Govorim torej kot
                     star soborec in prijatelj. Ko sem leta 1937 v Parizu govoril s španskim
                     pisateljem in filozofom Bergaminom, ki je moral pobegniti pred Francom, mi je
                     dejal: "Mi kristjani se ne bojimo sodelovanja s komunisti, ker zaupamo v
                     njihovo človečnost. Tako tudi mi, dragi tovariši. Mi zaupamo v vašo
                     človečnost." (E. Kocbek, Tovarišija str., 75). Le kako je pisatelj in filozof
                     mogel zatisniti oči pred tistim, kar se je komaj nekaj tednov prej zgodilo z
                     Ivanko Novakovo, Darinko Čebuljevo, Marico Nartnikovo in toliko drugimi žrtvami
                     krute revolucije. Mesečnik Bogoljub je v novembrski številki leta 1942 zapisal:
                     "Kar smo to leto doživeli, tega bi res noben človek ne bil pričakoval, četudi
                     smo brali svoj čas o divjem početju španskih, mehikanskih in drugih komunistov,
                     kajti vedno smo si mislili, da je otrok slovenske matere nezmožen za take
                     strahote." </p>
                  <figure>
                     <graphic url="slike_z_22/z_22_17.png"/>
                     <head>Za Ivankin pogreb so izdali skromno podobico <name type="author"/></head>
                  </figure>
               </div>
               <div type="div3">
                  <head>Darinka Čebulj, šolska upraviteljica v Hinjah</head>
                  <p>Rojena je bila leta 1906 v Radovljici. Bila je liberalno usmerjena in je pred
                     prihodom v Hinje sodelovala v sokolskih društvih. V Hinje je po padcu
                     Živkovi?eve diktature prišla po kazni, ker so ji menda v Mokronogu zamerili
                     njeno aktivnost pri Sokolu. Učitelji so bili stalno pod kontrolo. Marica
                     Nartnik je bila na primer v času Živkovi?evega režima prestavljena iz Ribnice v
                     Loški Potok, Darinka Čebulj pa je po prenehanju tega režima morala iti v Hinje,
                     ki so zaradi oddaljenosti od rednih prometnih zvez veljale za težko šolo. V
                     Hinjah so navadno bili štirje učitelji. Že pred vojno je Čebuljeva napredovala
                     in postala šolska upraviteljica. K njenemu imenovnaju je gotovo pripomoglo
                     dobro mnenje krajanov. </p>
                  <p>Kot učiteljica in šolska upraviteljica je bila Čebuljeva v Hinjah zelo
                     priljubljena. V šoli je bila stroga, toda pravična. Preproste ljudi je
                     spoštovala. Že vnaprej je pozdravljala starejše vaščane, ki jih je srečala na
                     vasi ali pri cerkvi. Marsikatera družina ji je bila hvaležna, da je s pomočjo
                     znancev na Gorenjskem iskala obrtnike, ki so bili pripravljeni sprejeti hinjske
                     fante za vajence. V Suhi krajini je bilo le malo obrtnikov. Precej njenih
                     učencev se je tako izučilo obrti in prišlo do kruha. </p>
                  <p>V začetku leta 1939 je prišel v Hinje za kaplana novomašnik Henrik Novak.
                     Župnik Kolenc je bil bolehen in tako je mladi kaplan lahko zelo hitro pokazal
                     svojo sposobnost in delavnost. Vestno je opravljal svoje delo v šoli, zunaj
                     šole pa je zbiral otroke v Marijinem vrtcu. Ko je Marijin vrtec dobil nov
                     prapor, je povabil k blagoslovitvi kateheta Srečka Hutha iz Ljubljane.
                     Organiziral je tudi Katoliško akcijo, ki naj bi med hinjsko mladino poglabljala
                     versko življenje (Kri mučencev, str., 23, Palme mučeništva str. 75), </p>
                  <p>Pri delu za mladino je sodeloval s hinjsko šolo in še posebej s šolsko
                     upraviteljico Darinko Čebuljevo, ki je ob tem sodelovanju tudi sama prišla do
                     večje načelne jasnosti. Novak se je že kot bogoslovec zanimal za socialno
                     vprašanje in bil znan kot poznavalec življenja in dela dr. Janeza Evangelista
                     Kreka. V Hinjah je to znanje s pridom uporabljal. Komunizem je odklanjal
                     predvsem zaradi brezboštva. Baje je v govorih večkrat napovedoval, da bodo za
                     Cerkev prišli težki časi, in uporabljal prispodobo, kako nasprotniki že čakajo
                     pred cerkvijo, da bi začeli spodkopavati njene temelje. </p>
                  <figure>
                     <graphic url="slike_z_22/z_22_18.png"/>
                     <head>Prvo obhajilo v Hinjah leta 1940 - Desno od kaplana Novaka učiteljica
                        Darinka Čebulj, levo pa učiteljica Rozika, kasneje poročena Mokorel - Na
                        skrajni desni učitelj Ladič <name type="author"/></head>
                  </figure>
                  <p>Režimski pisci zgodovine in spominov pogosto pripisujejo Suhi krajini pretirano
                     revščino in zaostalost in krivijo za to tudi duhovščino, češ da je s svojimi
                     nauki preprečevala gospodarski in kulturni napredek. Seveda pri tem zamolčijo,
                     kakšno uničenje je Suhi krajini prinesel komunizem. Zakaj je bilo treba do tal
                     porušiti Hrib, Hinje in Žvirče? Ko je župnik Skebe, hinjski domačin, leta 1952
                     v Hinjah sredi ruševin postavil skromno kapelo, so ga zaprli, kapelo pa
                     požgali. Pred vojno so Hinjčani kljub skromnemu življenju, ki ga je dopuščala
                     skopa krajinska zemlja, imeli svojo dušo in svoj red. Bili so ponosni na svojo
                     godbo, na pevski zbor in na prosvetno društvo, ki je uprizarjalo ljudske igre.
                     Nekaj posebnega je bila v Hinjah božična noč. Zvečer so po domovih kropili,
                     kadili in molili. Kljub skromnim razmeram je prišlo na mizo kaj boljšega. Ko je
                     ura šla na polnoč, so se k cerkvi na hribu od vseh strani zgrinjale skupine
                     mladih in starih k polnočnici. Svetili so si z baklami. Po polnočnici so se
                     nekateri vrnili domov, mnogi pa so šli v dvorano prosvetnega doma, kjer je
                     hinjsko prosvetno društvo vsako božično noč uprizorilo kako lepo ljudsko igro.
                     Tako so pričakali zorno mašo ob šestih zjutraj. Potem so se vrnili domov in
                     praznovali sveti dan. Spomin na lepi praznik jih je še dolgo spremljal in jim
                     blažil vsakdanje težave. </p>
                  <p>Že jeseni 1941 se je v Hinjah govorilo o OF. Pobuda je vedno prihajala od
                     zunaj. Niti učitelj Ladič, ki je bil liberalno usmerjen, menda tedaj še ni bil
                     v OF. V začetku leta 1942 je bil sestanek v Žvirčah, na katerega so poklicali
                     tudi nekaj gospodarjev iz okoliških vasi. Govorili so o boju proti okupatorju
                     in o novem družbenem redu, ko ne bo več izkoriščevalcev. Ta in oni starejši
                     mož, ki je v prvi svetovni vojni preživel fronto in rusko ujetništvo, je sedaj
                     zaskrbljeno zmajal z glavo in pripomnil, da je to podobno boljševizmu. Velika
                     večina ljudi je pa tedaj bila za OF in za partizane. </p>
                  <p>Ko so Kočevarji konec leta 1941 zapustili svoje vasi in se preselili, je
                     njihovo zemljo in živino prevzela italijanska družba Emona. Pri Emoni so dobili
                     zaposlitev tudi nekateri Suhokranjčani; oskrbovali so živino, ki je ostala v
                     izpraznjenih vaseh. 24. marca 1942 so partizani prijeli tri italijanske
                     uslužbence Emone, ki so prišli na teren, in jih ubili. Italijani so se za to
                     maščevali nad ljudmi v Suhi krajini. Tudi v hinjski fari so tedaj pobrali več
                     mož in fantov in jih odpeljali v Kočevje. Grozili so, da bodo vse postrelili
                     kot talce, toda zaradi posredovanja župnika Skebeta iz Starega Loga so jih
                     potem odpeljali v internacijo v Gonars. </p>
                  <p>Ljudi je to prizadelo. Niso razumeli, zakaj so partizani s pobojem italijanskih
                     civilistov sprožili nasilje nad domačimi ljudmi. Začeli so dvomiti o pravem
                     namenu OF. Novice iz šentrupertske in mirenske doline so te dvome še
                     potrjevale. Mučno je odjeknila vest o uboju žužemberškega organista Franca
                     Požuna. 8. maja so partizani ustavili avtobus med Zagradcem in Žužemberkom.
                     Potnikom so ukazali izstopiti, le organista so zadržali na avtobusu. Ko so jim
                     dovolili nadaljevati vožnjo, je bil organist že mrtev na svojem sedežu. Tako so
                     ga pripeljali v Žužemberk. Morilci so tedaj spraševali tudi za kaplana Novaka,
                     ki naj bi potoval z istim avtobusom, pa je zaradi nekega zadržka ostal doma. Če
                     bi ga tedaj našli avtobusu, gotovo ne bi ostal živ. Kaj bi se potem zgodilo z
                     učiteljico Čebuljevo? Kaj sta si mislila, ko sta zvedela za smrt organista
                     Požuna? Dogodki so si v tistih dneh tako hitro sledili, da za kako večje
                     razmišljanje niti ni bilo časa. </p>
                  <p>Izvršni odbor OF je v Slovenskem poročevalcu 28. aprila 1942 objavil posebno
                     opozorilo, da je OF edina slovenska narodna oblast in da bo organiziranje
                     kakršne koli vojaške formacije izven partizanskih čet in Narodne zaščite
                     kaznovano s smrtjo. Tako so graditelji novega družbenega reda "uzakonili"
                     poboje svojih nasprotnikov. Zato so tudi učiteljicam, duhovnikom in drugim, ki
                     so jih pomorili v zgodnjem poletju 1942, naprtili organiziranje bele garde.
                     Franc Smrke-Jošt, kronist NOB v Suhi krajini, je v poročilu o kaplanu Novaku in
                     učiteljici Čebuljevi zapisal tudi tole: "Pogosto se je dogajalo, da so kmalu
                     potem, ko se je v vasi ustavila naša enota, prihrumeli bombniki. In to pove
                     vse: hinjski kaplan Henrik Novak, doma iz Mačkovca pri Žužemberku, je imel v
                     cerkvenem zvoniku postavljeno radijsko oddajno postajo, da je bil tako povezan
                     z osrednjim vodstvom v Ljubljani, s postojankami v Kočevju, Novem mestu in tudi
                     s sosednjimi italijanskimi postojankami. Obveščal jih je o vsem, kar se je
                     dogajalo na terenu. V svojo mrežo je pritegnil tudi učiteljico Darinko
                     Čebuljevo. Zaradi prejšnje politične usmerjenosti ni bila sumljiva in ravno
                     zato je postala njegova zanesljiva sodelavka. Prenašala je razna tajna
                     obvestila osrednjemu vodstvu v Ljubljano in Novo mesto, od tam pa prinašala
                     navodila za nadaljnje delo. Kaplanu je tudi pomagala lepiti po vaseh razne
                     plakate proti narodno osvobodilnemu gibanju. To njuno delovanje pa je trajalo
                     samo do 1. junija 1942, ko je naša obveščevalna služba odkrila skrito radijsko
                     postajo. Na podlagi zbranega gradiva so ju naše oblasti prijele in odpeljale v
                     Rog na zaslišanje. Po sodnem postopku sta konec junija bila likvidirana." </p>
                  <p>Tako debelih in otipljivih laži ne bi bilo treba komentirati. Le kje naj bi
                     kaplan dobil radijs ko postajo? In kakšne plakate naj bi učiteljica Čebuljeva
                     lepila po vaseh. Tedaj še ni bilo nobene vaške straže. Nesmisel te laži je še
                     bolj očiten, če vemo, kaj je o tistih dogodkih svojemu Dnevniku zaupal Edvard
                     Kocbek, ki je malo prej prišel iz Ljubljane z osrednjim vodstvom partije in OF.
                     Niti Kocbek niti Smrke pa ne omenita niti besedice, kako so "likvidirali"
                     kaplana in učiteljico. Ko je Kocbek 27. maja zvedel, da je bil ubit dr. Lambert
                     Ehrlich, je razmišljal o upravičenosti "revolucionarnih sankcij," toda umora v
                     Ljubljani ni obsodil. Prav tako nekaj dni kasneje ni obsodil umora blizu Hinj. </p>
                  <p>29. maja, bilo je v petek, so partizani v zgodnjih jutranjih urah potrkali na
                     vrata šole v Hinjah. Zahtevali so, da šolska upraviteljica Darinka Čebulj takoj
                     vstane in gre z njimi. Zbudili so se tudi drugi učitelji v šoli in učiteljica
                     Rozika se je ponudila, da kolegico pospremi do konca vasi. Niso ji branili. Ko
                     so prišli do župnišča, je druga skupina s kaplanom Novakom že čakala na odhod.
                     Vsi skupaj so nadaljevali pot do Pleša in nato zavili proti Polomu. Učiteljica
                     Rozika se je že prej vrnila v šolo. Po tistem jutru učiteljice in kaplana v
                     Hinjah niso več videli. Baje sta bila nekaj dni zaprta v samotnem skednju pod
                     Polomom. 1. junija je neka Hinjčanka videla, kako so ju v Starem Logu peljali
                     mimo kapelice na koncu vasi. </p>
                  <p>Za točen kraj in datum njune smrti se do danes ni zvedelo, čeprav so menda še
                     živi nekateri, ki bi to lahko povedali. Njuno sojenje in mučenje je opisal
                     partizan, ki je tedaj moral biti zraven in je potem pobegnil. Bila je lepa
                     mesečna noč, ko so ju okrog desetih zvečer iz nekega hleva prignali na rob
                     bližnjega gozda. Oba sta bila brez obleke. Najprej so ju zasliševali, nato pa
                     je kaplana pri ognju mučil rabelj Mate, učiteljico pa so odvlekli nekoliko
                     vstran in se nad njo izživljali, dokler je niso ustrelili. Ni jim bilo dovolj,
                     da so ju umorili, ampak so ju tudi zverinsko mučili in jima vzeli vse človeško
                     dostojanstvo. Kaj bolj boli, telesne muke ali strašno ponižanje in odvzem
                     človeškega dostojanstva? </p>
                  <p>Že 11. junija je Kocbek zabeležil v svoj dnevnik, da je prebral "zapisnik o
                     zaslišanju kaplana in učiteljice s Hinj, ki sta bila justificirana." Zapisnika
                     o zaslišanju kaplana Novaka in učiteljice Čebuljeve sta bila potem najdena v
                     nekem partizanskem arhivu in sta bila tudi objavljena. V zapisniku o zaslišanju
                     Čebuljeve je rečeno, da je odgovorila na vprašanje, zakaj ni za partizane: "Ker
                     me Katoliška cerkev, nezmotljiva učiteljica, uči, da ne smem sodelovati z
                     brezbožnim komunizmom." (Palme mučeništva, str. 76) </p>
                  <figure>
                     <graphic url="slike_z_22/z_22_19.png"/>
                     <head>Predvojne Hinje - Na skrajni desni je šola, župnišče tedaj ni bilo pri
                        cerkvi, ampak sredi Hinj <name type="author"/></head>
                  </figure>
                  <p>Baje so se kaplanovi kriki tisto noč slišali daleč naokrog. Ni nemogoče, da bi
                     jih slišala tudi Kidrič in Kocbek. Kocbek že od 27. maja, ko so v taborišču
                     zvedeli za smrt dr. Ehrlicha, ni bil miren. V nedeljo 31. maja je bil v Hinjah.
                     Nekaj dni prej je OF izdala odlok o prevzemu oblasti na osvobojenem ozemlju in
                     o volitvah v narodno osvobodilne odbore. O srečanju s Hinjčani Kocbek takole
                     pripoveduje: "Cerkev je bila polna ljudi. Zborovanje smo sklicali po maši pred
                     cerkvijo. Kmetom se je takrat nekam čudno mudilo, vendar smo jih polovico
                     zadržali. Možakarji so me gledali nezaupno. Med govorom me je večkrat obšlo
                     mučno občutje, da sem kljub krščanstvu tujec med temi kristjani, da vlada med
                     živimi Slovenci tragičen nesporazum, ki ga ne bo mogoče odpraviti z iskrenimi
                     in toplimi besedami. Poleg naravne in zgodovinske nezaupljivosti, ki je kmetom
                     že tako dana, se v današnjih mojih poslušalcih kažejo tudi sledovi podtalnega
                     dela domačega kaplana in učiteljice." (E. Kocbek, Tovarišija, str. 30). </p>
                  <p>Kocbek torej vidi važen vzrok za nezaupljivost kmetov v "podtalnem delu
                     domačega kaplana in učiteljice," ne razume pa, da kmete boli, ker so jim ju
                     vzeli. Bolj zaupa človečnosti komunistov kot poštenosti hinjskih kmetov. Kljub
                     temu pa ponovno misli na kaplana in učiteljico. S Kidričem imata v tistih dneh
                     "dolge razgovore o beli gardi in o obliki sankcij proti njej," razpravljata "o
                     zaslišanju in justifikaciji kaplana in učiteljice" in zaključita, da je treba
                     pač iskati prave krivce in "jih justificirati šele po treznem premisleku vseh
                     okoliščin." (E. Kocbek, Tovarišija, str. 33). </p>
                  <p>Baje so Hinjčani 31. maja po zborovanju Kocbeka prosili, naj bi posredoval za
                     njihovega kaplana in šolsko upraviteljico, pa je odklonil, češ da se
                     "diferenciacija" mora izvršiti. Ali res ni čutil, kako usodno je vzeti ljudem
                     duhovnika in dobro vzgojiteljico, njima pa vzeti človeško dostojanstvo in
                     življenje. </p>
                  <p>Nekateri mislijo, da je bilo komunistom nerodno priznati, da so kaplana Novaka
                     in učiteljico Čebuljevo umorili, zato so razširili govorico o njunem skupnem
                     življenju v gozdu, ki naj bi bilo samo normalno nadaljevanje prejšnjega
                     razmerja. Nekaj dni po aretaciji so partizani prišli v hinjsko župnišče iskat
                     kaplanovo pohištvo in ga odpeljali nekam proti Polomu. Tedaj so posmehljivo
                     govorili, da kaplanu in učiteljici vozijo balo. Njihov namen pri tem je bil
                     očiten: kot so jima pred mučeniško smrtjo vzeli obleko in ju do konca ponižali,
                     naj bi tudi po smrti os tala brez časti in dobrega imena. Mladi naj bi se ob
                     spominu na svoja bivša vzgojitelja ne spominjali njunih lepih naukov, ampak naj
                     bi od sramu zardevali. Vsa njuna prejšnja vzgojna prizadevanja naj bi bila s
                     tem razveljavljena. Ali je morda tako ravnanje spadalo k toliko opevani borbi
                     za novega človeka, za svobodo, za pravo moralo in človečnost? </p>
               </div>
               <div type="div3">
                  <head>Nekaj zaključkov</head>
                  <p>Omenili smo že, da so od 5. do 8. julija 1942 slovenski komunisti imeli
                     konferenco na Cinku v Kočevskem Rogu. Vsaj v začetku je bil na konferenci
                     prisoten tudi E. Kocbek. Čeprav tedaj še nikjer v Sloveniji ni bilo vaške
                     straže, je bila "bela garda" glavna tema konference. Vsi govorniki so se držali
                     tona, ki ga je zasedanju dal Kidrič s svojim glavnim referatom. Samo nekaj
                     stavkov iz raznih govorov: "Najbolj bistvena je naša notranja fronta. Zato
                     moramo pobiti belo gardo. - Bela garda je danes naš prvi sovražnik, zato nobene
                     popustljivosti. - Najbolj pametno je, da ne debatiramo. Bela garda je naš
                     politični nasprotnik. Uničiti jo moramo. - Ne bomo spraševali, kako je kdo
                     prišel v belo gardo. Čim koga dobimo pri delu za belo gardo v kakršnem koli
                     oziru, ga je treba streti." O razmerah v Beli krajini je poročal Jože Borštnar:
                     "O masovnem gibanju ni sledu. Sem in tja so se pojavile majhne skupine, ki pa
                     so bile zatrte v kali. Edino organizacijsko povezanost bele garde v manjšem
                     obsegu je bilo zaznati v Rožnem Dolu, kjer smo prišli na sled organiziranim
                     ženskam. Središče je bila učiteljica, ki je zbrala okrog sebe skupino 5 žensk,
                     ki so organizirale tudi kmečka dekleta. Predvsem je bila važna služkinja, ki jo
                     je poslala iz Ljubljane KA in Poselska zveza, da bi organizirala ženske. Čeprav
                     je bila zapeljana, smo jo likvidirali." (I. Žajdela, S prstjo zasuta usta, str
                     38) </p>
                  <p>Razumljivo je, da je Borštnar pri tem mislil na šolsko upraviteljico Marico
                     Nartnikovo in na Karlino Jakše s Pribišja. Torej tudi priprava otrok na prvo
                     obhajilo in posvetitev Srcu Jezusovemu je bila bela garda. O drugih
                     učiteljicah, ki so jih pomorili nekaj tednov prej, niso posebej govorili. Če bi
                     kdo v Borštnarjevem stilu poročal o Ivanki Novak, bi moral reči: "Čeprav je
                     bila noseča, smo jo likvidirali." </p>
                  <p>V Listini, ki vsebuje Kocbekove dnevniške zapiske od 3. maja do 2. decembra
                     1943, beremo pod datumom 26. maj tole: "Slovenski dom od 19. maja še nadalje
                     priobčuje odlomke iz stenografskega zapisnika konference KPS, ki se je bila
                     začela lani 5. julija v Rogu in na kateri sem pozdravil komuniste v imenu
                     krščanske skupine ter poudaril dve misli, misel, da smo kristjani v Evropi
                     poklicani, da sodelujemo in soustvarjamo z vsakomur, ki prinaša napredek, in
                     misel, da se ne bojimo sodelovanja s komunisti, ker zaupamo v njihovo
                     človečnost. Italijani so odkrili zapisnik zborovanja v enem izmed naših
                     bunkerjev in ga dali v uporabo belcem, ki ga zdaj s hrupno naslado
                     ponatiskujejo. Iz zapisnika je razvidno, da je v diskusiji po našem odhodu
                     nastopilo nekaj neizkušenih študentov, ki so krščansko skupino neovirano
                     napadali in smešili, iz nevarnega strahu so nas imeli za nerešljive žrtve
                     objektivnih družbenih zmot. Lani nas nihče od partijskih tovarišev v izvršnem
                     odboru ni obvestil o tem stališču, ki nasprotuje vseslovenskemu značaju
                     osvobodilnega boja in etiki medtovariškega dogovora med tremi skupinami. Po
                     ironiji nepreračunljivih okoliščin, smo za to dvojno igro zvedeli šele danes iz
                     sovražnikovega časnika. Pred mano se je odprl prepad ... (E. Kocbek, Listina,
                     str. 53)." </p>
                  <figure>
                     <graphic url="slike_z_22/z_22_20.png"/>
                     <head>Karolina Jakša s Pribišja nad Rožnim Dolom <name type="author"/></head>
                  </figure>
                  <p>Iz navedenega odlomka, bi lahko razvili zanimivo razpravo, toda omejili se bomo
                     samo na en poudarek: Konferenca je potrdila, da imajo edino besedo v OF
                     komunisti, ki sproti določajo, kaj je napredek in kaj je človečnost. Tisti, ki
                     so zraven, morajo to pravilo upoštevati. Če nekdo govori, da je bil že leta
                     dvainštiridesetega zraven, se takoj postavi vprašanje, kaj to pomeni in kje je
                     bil zraven. Ali morda v Sodražici in pod tisto smreko nad Zamostecom pri umoru
                     Ivanke Novakove, ali na Kleču pod Mirno goro, ali ob ognju na robu samotnega
                     gozda onkraj Poloma? Kje je ločnica med revolucijo in osvobodilnim bojem? Kdo
                     more reči, da so oni umori bili samo napaka vojvodstva? </p>
                  <p>Kakorkoli že obračamo, pridemo do ugotovitve, da so učiteljice, ki smo jih v
                     tem sestavku skušali predstaviti, morale umreti zaradi svojega prepričanja, ki
                     ni sprejemalo komunizma. Brez dvoma je bil tudi njim namenjen članek, ki je 12.
                     februarja 1943 pod naslovom Kánon in kanóni izšel v Slovenskem poročevalcu.
                     Takole se glasi: "Slovenec je dne 28. januarja objavil navodila za zbiranje
                     dokazov mučeništva. Pribijamo, da od vseh, ki so padli pod roko ljudskih
                     maščevalcev-slovenskih partizanov, nihče ni umrl zaradi svoje vernosti, niti
                     zaradi svojega protikomunističnega prepričanja, marveč samo in edinole zaradi
                     zločina proti rodnim bratom, zaradi narodnega izdajstva in zaradi sodelovanja z
                     okupatorjem. S tem da je bela garda namerila proti partizanom cerkveni kánon,
                     ga je pred verniki kompromitirala. S tem onečaščanjem cerkvenih določil, ki
                     veljajo za proglašanje pravih mučencev, je bela garda nabila svoj zadnji kanón,
                     ki ji je v tem brezupnem položaju še ostal na razpolago." </p>
                  <p>Naj bralec sam razmisli vsebino tega članka iz začetka leta 1943 in ga primerja
                     z nedavnim pisanjem nekaterih časopisov o Lojzetu Grozdetu. Dr. Josip Turk je
                     leta 1944 v Reviji katoliške akcije objavil obširno razpravo z naslovom Sloves
                     naših mučencev, kjer najprej ugotovi, da je svet z izgubo krščanske vere
                     izgubil tudi smisel za pravilno rabo krščanskih besed, nato pa razložil, kaj je
                     krščansko mučeništvo. Zanimivo razpravo zaključi z mislijo, da so med množico
                     neznanih svetnikov in mučencev, ki jih pozna le Bog, tudi sinovi in hčere
                     slovenskega naroda. Ve, da bodo morda ostali na zemlji pozabljeni, zato jim
                     hoče s svojo razpravo postaviti vsaj skromen spomenik. </p>
                  <p>Naj ista misel velja tudi za učiteljice, o katerih smo tu govorili. Lahko
                     verjamemo, da so tudi one med množico neznanih mučencev in da od tam spremljajo
                     delo naših sedanjih učiteljev in vzgojiteljev.</p>
               </div>
            </div>
         </div>
         <div type="div1">
            <head>Škof Gregorij Rožman in njegova pravda</head>
            <div type="div2"><head>Uvod</head>
               <div type="div3" subtype="intro">
                  <p>V obtožnici zoper škofa dr. Gregorija Rožmana in druge "vojne zločince in
                     izdajalce" iz avgusta 1946 je vojaški tožilec Marjan Vivoda obtožence označil
                     za "notorične zločince", torej za osebe, katerih zločini so splošno znani in
                     jih ni treba dokazovati. Senat Vojaškega sodišča IV. armade v Ljubljani pod
                     predsedstvom dr. Heliodora Modica in s članoma Milanom Lahom in Alojzijem
                     Grčarjem je tako tudi storil. Škofu Rožmanu ni dokazal nobenega določno in
                     jasno opisanega zločina, obravnaval ni nobenih pravno upoštevanih dokazov in
                     zlasti ne nobenega dokaza, ki bi bil lahko v obtoženčevo korist. Niti dr.
                     Alojzij Vrtačnik, Rožmanov zagovornik po uradni dolžnosti, se ni zavzel za
                     škofovo obrambo in za razbremenilne navedbe in dokaze. Zgodilo se mu je celo
                     to, da mu je OZNA, ki je režirala in vodila proces, brez odpora "zaplenila"
                     listine, ki mu jih je škofijski ordinariat izročil za škofovo obrambo. Škof je
                     bil torej sojen in obsojen ne za dokazana zla dela, ampak kot "notoričen
                     zločinec", kateremu krivde ni treba dokazati, ampak ga je treba samo obsoditi. </p>
                  <p>Škof Rožman torej ni bil obsojen zaradi storitve ugotovljenega kaznivega
                     dejanja, ampak zaradi krivde, ki je bila splošno znana. Dr. Metod Mikuž jo je v
                     svojem prispevku za Slovenski biografski leksikon poznavalsko strnil v sodbo,
                     da je "Rožmanova krivda... v tem, da se je ob veliki revolucionarni prelomnici v
                     zgodovini slovenskega naroda obrnil k reakciji in kontrarevoluciji..." </p>
                  <p>Pravo in sodstvo je bilo zlorabljeno za to, da je s kazensko sodbo formalno
                     pokrilo že prej izrečeno politično obsodbo, s katero je vodstvo Komunistične
                     partije Slovenije obsodilo škofa Rožmana, ker se med komunistično revolucijo in
                     državljansko vojno ni pridružil komunistični strani, ampak "se je obrnil h
                     kontrarevoluciji". Kazenski proces proti škofu Rožmanu je bil potreben politiki
                     in sodišče je s svojo sodbo streglo komunistični partiji pri utrjevanju njene
                     oblasti, pridobljene s krvavim nasiljem in množičnimi poboji. </p>
                  <p>Predlog za obnovo kazenskega procesa zoper dr. Gregorija Rožmana je zato nujno
                     izzval odpor tistih političnih sil in njihovih dejanskih pravnih naslednikov,
                     ki so kazensko obsodbo škofa Rožmana potrebovale in jo še vedno potrebujejo za
                     skrivanje svoje zločinske preteklosti, svoje totalitarne ideologije in svojih
                     nedemokratičnih in protinarodnih ciljev v sedanjosti. To obsodbo še vedno
                     potrebujejo ljudje in organizacije, ki hočejo skriti svojo polstoletno zvesto
                     služenje zločinskemu režimu in ohraniti privilegije, ki so jih za to službo
                     dobili. Potrebujejo jo tisti, ki danes na vsa usta zanikajo revolucijo, s
                     katero so se desetletja prav tako na vsa usta hvalili in ji postavljali
                     spomenike, da bi obdržali vso oblast in vse druge pridobitve revolucije, med
                     katerimi je bilo tudi "bratstvo in enotnost jugoslovanskih narodov" na prvem
                     mestu. </p>
                  <figure>
                     <graphic url="slike_z_22/z_22_21.png"/>
                     <head>Dr. Gregorij Rožman - Ljubljanski škof <name type="author"/></head>
                  </figure>
                  <p>Tisti, ki danes hočejo ohraniti revolucijo brez revolucije, se seveda bojijo
                     vsake spremembe v kazenski sodbi zoper škofa Rožmana, saj v resnici ni šlo za
                     obsodbo morebitnih kaznivih dejanj, ampak za obsodbo protirevolucije. Tako kot
                     dr. Metod Mikuž so bili namreč prepričani, da je bila s sodbo škofu Rožmanu ta
                     zadeva za slovenski narod "enkrat za vselej končana", da so bili revolucionarji
                     in njihovi zločinci za vselej oprani in povzdignjeni v herojstvo. </p>
                  <p>Predlog za obnovo kazenskega postopka zoper škofa Rožmana to komunistično
                     dokončnost spreminja v negotovost. Grozi, da bo sodba tudi pravno
                     razveljavljena, da se bo "vojni zločinec in izdajalec" tudi pravno spremenil v
                     poštenega in za narod zaslužnega moža. Tisti, ki so ga obsojali in mu sodili,
                     pa se bodo pokazali kot načrtovalci in izvajalci krvavega komunističnega
                     terorja in nasilne polastitve oblasti nad okupiranim slovenskim narodom. </p>
               </div>
            </div>
            <div type="div2">
               <head>Križa teža in plačilo</head>
               <docAuthor>Lojze Jenko</docAuthor>
               <div type="div3">
                  <p>Nekateri pravijo, da ni objektivne zgodovine. Velike osebnosti gotovo vtisnejo
                     osebni pečat v dogodke svojega časa. Tako imamo dobo Aleksandra Velikega,
                     Cezarja pa tudi Hitlerja ali Stalina. Podobno je v Cerkvi, kjer pa ne vtisnejo
                     pečata le veliki papeži, ampak tudi velike svetnice in svetniki. </p>
                  <p>Tudi svetnike sprejema vsak človek po svoje. Končno po svoje sprejemamo tudi
                     Kristusa, zato pa je toliko knjig za njega in proti njemu. Vsak pa se mora sam
                     odločiti, kako ga sprejme, zato so različne sodbe nujne. Nič drugače ni, ko
                     presojamo delo škofa Rožmana. Seveda tako osebno mnenje ni objektivno. Pokojni
                     se tudi ne more več braniti. Prva dolžnost je, da pri svojih sodbah zavestno ne
                     delamo krivice. </p>
                  <p>Večkrat primerjamo ravnanje vplivnih oseb z ravnanjem njihovih prednikov ali
                     naslednikov. Dr. Rožman je bil gotovo imenovan za škofa po nasvetu dr. Jegliča,
                     saj je bil njegov pomožni škof. Kot profesor cerkvenega prava in koroški
                     Slovenec je verjetno čutil kako neprijetnost, vendar med duhovniki in med
                     verniki ni bilo posebnega nasprotovanja njegovemu imenovanju. Seveda je pa bila
                     med Jegličem in Rožmanom že na zunaj opazna razlika v načinu upravljanja
                     škofije. Msgr. Jagodic je zanimivo opisal prakso škofa Jegliča na birmovanjih:
                     Preštel je mlaje, prebral napise na slavolokih, spremljal nastop otrok in oseb,
                     ki so deklamirale pozdrave, bil pozoren na obnašanje krajevnega župnika,
                     kaplana in župana. Ljudje so to vedeli in marsikdo je zato bil na trnju. Pri
                     škofu Rožmanu ni bilo takega pritiska. Čeprav je še nosil naslov kneza in
                     škofa, je razumel ljudi in njihove probleme. Imel je nemalo skrbi z upravo
                     cerkvenega premoženja in moral je razsojati v marsikateri zadevi, ko so se
                     pojavile razlike in trenja v številnih verskih organizacijah in še bolj v
                     političnem življenju. Sveti Pavel piše o sebi, da je hotel biti vsem vse, škof
                     Rožman pa je moral kar kmalu ugotoviti, da vsem in vsakemu ni mogoče ustreči.
                     Kakor sv. Pavel pa je vedno gledal na to, "kar je Kristusovega." Zelo vestno je
                     pripravljal svoje pridige - ob petkih v postu je bila stolnica nabito polna -
                     in njegova pastirska pisma so bila zelo globoka. </p>
                  <p>V bodočnost je vedno gledal nekoliko pesimistično. Duhovnike je ponovno
                     opozarjal na dejstvo, da katoliška Cerkev v Sloveniji ni imela uradnih
                     svetnikov in da v dolgi zgodovini še ni bila preganjana in ni imela mučencev.
                     Dobro je razumel nacizem in komunizem - oba so papeži obsodili. Verjetno je
                     računal s tem, da bo tudi sam osebno trpel v Dachauu ali da ga bodo mučili
                     komunisti. V času vojne in revolucije je bil postavljen pred silno težke
                     preizkušnje. Sotrpel je z vsemi, ki so bili preganjani in so trpeli zaradi
                     okupacije ali zaradi revolucije. Kljub neštetim težavam je tudi v tem času
                     skrbel za mlade bogoslovce. Ko so nekateri prenapeti proti škofovi volji
                     dosegli, da je leta 1944 veliko bogoslovcev šlo k domobrancem, ga je zelo
                     bolelo. Pred peščico tistih, ki so ostali, je ves v solzah rekel preroške
                     besede: "Kaj so mi naredili? Nič več jih ne bom videl živih." </p>
                  <p>Dejstvo je, da so škofu Rožmanu mnogi očitali, da je bil premehak. Pomoči
                     potrebnim je pomagal ne glede na njihovo prepričanje, tudi nekaterim znanim
                     komunistom je javno pomagal. Vzemimo primer dr. Metoda Mikuža, ki je - kakor
                     toliko drugih - bil neuravnovešen in je zato trpel. Ko sva šla nekoč skupaj na
                     sprehod, mi je razlagal pomen zgodovine in dnevnih dogodkov. Trdil je, kakor
                     beremo tudi v knjigi o Jobu, da sta zdaj Bog in Satan sklenila nekakšno
                     pogodbo, zato ima Satan vso oblast, da pokaže, česa je zmožen. Že pred drugo
                     vojno je neki francoski filozof napisal obširno knjigo "Tragika Evrope", kjer
                     trdi, da v Sovjetiji lahko izkustveno vidimo Satanovo delo. Komunizem uči vse
                     isto kot katoliška Cerkev. Edina razlika je, da komunizem trdi, da ni Boga,
                     Cerkev pa uči, da Bog je. - V semenišču Mikuža nismo vzeli resno. Znano je, da
                     je bil že takrat nagnjen k pijači. Govorilo se je, da ga je ravnatelj semenišča
                     hotel izključiti, toda Mikuž je dobro vedel, da mimo škofa tega ne bo mogel
                     storiti. Škofu se je znal prikupiti in škof je imel o njem dobro mnenje. Mož je
                     postal doktor cerkvene zgodovine in kasneje je lahko predaval zgodovino
                     Komunistične partije. Pred promocijo me je vprašal, kaj mislim, kdo bo
                     slavnostni govornik. Več imen sem nabral, a Metod mi je ponosno rekel: "Sam
                     ljubljanski knezoškof dr. Gregorij Rožman. Gosti bodo pa sami liberalci in
                     komunisti." Mislim, da je kasneje škof Rožman Mikužu vsaj na tihem dovolil, da
                     lahko mašuje partizanom. </p>
                  <p>Razumljivo je, da mnogi sprašujejo, v kakšni zvezi je bil škof Rožman z vaškimi
                     stražami in z domobranci. Razmere na deželi so bile leta 1942 silno težke. Niti
                     življenje niti premoženje ni bilo več varno. Ljudje so bili v nevarnosti tako
                     pred partizani kot pred okupatorji. Cele vasi so bile že uničene. Tedaj so se
                     odločili za samoobrambo - za vaške straže. Škof je vse to razumel, vedel je pa
                     tudi, da pri vaških stražah in kasneje pri domobrancih marsikaj ni bilo
                     idealno. Nikoli se ni zanesel na iskrenost fašistov ali nacistov. Vedel je, da
                     so tudi med vaškimi stražarji in kasneje med domobranci skriti sodelavci OF. </p>
                  <p>Problem kolaboracije še zdaleč ni razčiščen. Ko so partizani že pozimi 1941/42
                     hodili po vaseh, mi je dobra gospa nasvetovala, naj ne zaupam poveljniku
                     italijanskih karabinjerjev. Povedala mi je, da obiskuje hiše znanih pristašev
                     OF. Ko sem bil potem med nemško okupacijo v drugem kraju, je neko noč pri nas
                     prenočila močna četa partizanov. Zjutraj sem namignil komandantu, da so bili v
                     nevarnosti pred nacisti, saj je bila glavna cesta le dober kilometer proč. Pa
                     mi je komandant rekel: "Kaj se bojiš? Mi pustimo Nemcem glavno cesto, oni pa
                     nam zaledje." </p>
                  <p>Škofa Rožmana je skrbelo, kako bo ob koncu vojne. Ni bil prepričan, da bodo
                     zahodni zavezniki res zasedli Slovenijo. Bolelo ga je, ko je videl, kako je
                     slovenski narod v Ljubljanski pokrajini in tudi drugod razdeljen. Spodbujal je
                     k poglobljenemu verskemu življenju, ob tem pa zaradi partizanov v mnogih farah
                     ni mogel opraviti birme in vizitacije. </p>
                  <p>Ni treba poudariti, da je škof zapustil Ljubljano po nasvetu škofa v Salzburgu.
                     Kdo bi mogel opisati njegovo silno duševno trpljenje, ko je v Anrasu na
                     Tirolskem zvedel za pomor domobrancev. Premalo vemo, kako je bil v Avstriji v
                     nevarnosti, da bi ga Angleži predali Titu. Misel na mučeništvo ga je tedaj
                     vedno spremljala. </p>
                  <p>Ko je škof Rožman v Ljubljani gradil novo semenišče, je iskal sredstva tudi med
                     izseljenci v ZDA. Ni nabral posebno veliko, pač pa si je pridobil novih osebnih
                     prijateljev, med njimi posebno msgr. Omana, župnika pri sv. Lovrencu v
                     Clevelandu. Msgr. Oman je dobro poznal gospoda Louisa Baznika, vojaškega
                     duhovnika ameriške vojske, ki je potem veliko pomagal škofu Rožmanu, da je
                     lahko odšel v ZDA. V Ameriki je bil pa tedaj zelo vpliven tudi Louis Adamič. Že
                     pred vojno je bil Adamič proti jugoslovanskemu kralju, zato ni čudno, da je med
                     vojno in kasneje širil propagando za Tita in novo vlado v Jugoslaviji. Tudi
                     mnogi slovenski duhovniki in drugi Slovenci v ZDA so bili tedaj za Tita. Izjema
                     je bil senator Laushe in urednik Ameriške domovine James Debevec. Kmalu po
                     mojem prihodu v New York leta 1948 je neka žena na našo faro prinesla ček za
                     novo cerkev v vrednosti 500 dolarjev. Ko sem ček sprejel, sem pogledal podpis
                     in opazil slovensko ime. Vesel sem vzkliknil: "Vi ste pa Slovenka!" Ona pa
                     zabrusi: "Ti si pa izdajalec! Tvoj škof je pobil 10.000 ljudi." Šele dobrih
                     deset let kasneje mi je povedala, da je Adamičeva sestrična. Adamič je potem
                     nesrečno zgorel v svoji hiši v državi New Jersey. Njegova žena je precej
                     spregledala. Po koncilu ni bila navdušena za domači jezik pri službi božji.
                     Nagovarjala me je, naj bi se pridružil "starovercem", ki so ohranili latinski
                     jezik, in mi celo ponudila izdatno podporo, da "bi imel dovolj za celo
                     življenje." To napišem v dokaz, kako škodljiva je lažna propaganda tako v
                     Sloveniji kot v Ameriki. </p>
                  <p>Škofa Rožmana so pa v Ameriki trle skrbi za begunce, za izseljence in ne
                     najmanj za ljubljansko škofijo. Težko je bilo, ker ni obvladal angleškega
                     jezika. Ameriškim škofom je bil skoraj v breme. Zaradi njegovega blagega
                     nastopa, skromnosti in lepih pridig so pametni ljudje kmalu spoznali, da škof
                     ni mogel biti izdajalec ali kolaboracionist. Veliko breme zanj je bilo pravno
                     vprašanje njegovega naslednika v Ljubljani. Da bi pomagal pri rešitvi tega
                     vprašanja, je kmalu podal ostavko na ljubljansko škofijo - odpovedal se je
                     ljubljanski škofiji. Po ovinkih je seveda dobival obvestila o položaju
                     slovenske Cerkve, o zapiranju duhovnikov, zaplembi cerkvenega premoženja,
                     ukinitvi verouka v šolah itn. Upal je, da bo z odstopom pomagal škofu Vovku in
                     vernikom nasplošno. Toda papež Pij XII., ki je bil že med vojno obveščen o
                     položaju v Sloveniji, ostavke ni sprejel. Škof je veliko trpel zaradi vseh teh
                     zapletljajev. Obiskoval je slovenske izseljence, kjer je le mogel. V Argentini
                     je celo ustanovil zasilno slovensko semenišče. Svoje trpljenje zaradi laži in
                     klevet je daroval za slovenski narod in za Slovenijo. Nikoli pa ni preklical
                     svoje škofovske službe in obsodbe komunizma. Vatikan ni sprejel ostavke, ampak
                     je čakal na škofovo smrt. Zaradi hudega raka je leta 1959 umrl v Clevelandu.
                     Pogreb je bil za tiste razmere kar veličasten. Pokopan je v Lemontu blizu
                     Chicaga. </p>
                  <p>Po njegovi smrti je Anton Vovk postal redni ljubljanski škof. Uresničile so se
                     besede, ki jih je izbral za svoje škofovsko geslo: "Breme in plačilo križa." </p>
                  <p>Omenil sem že, da so nekateri škofu Rožmanu očitali, da je bil premehak.
                     Zavedal se je silne zapletenosti položaja v Sloveniji. Še zdaj premalo
                     razmišljamo o tistem usodnem času, o osebni tragiki vsakega partizana in
                     domobranca. Vsi pisatelji, umetniki, uredniki in poročevalci bi morali stalno
                     poudarjati, da so bila leta od 1941 do 1945 tragedija za celo Slovenijo. Tisti,
                     ki niso pozabili moli ti, bodo izpolnili naročilo, ki ga je Plečnik zapisal v
                     Komendi na spomenik padlim v prvi svetovni vojni: "MOLIMO ZA ZDRAVO PAMET!"
                  </p>
               </div>
            </div>
            <div type="div2">
               <head>Rožmanova beseda Slovencem v domovini</head>
               <div type="div3" subtype="intro">
                  <p>"Bodite poslušni svojim predstojnikom: zakaj oni čujejo nad vašimi dušami kot
                     taki, ki bodo odgovor dajali." </p>
                  <docAuthor>(Hebr 13, 17.) </docAuthor>
               </div>
               <div type="div3">
                  <head>Škofova služba</head>
                  <p>V berilu iz lista Hebrejcem, ki ga Cerkev bere na god sv. Nikolaja, spoznavalca
                     škofa, opozarja sv. Pavel škofe in vernike na njihove dolžnosti. Verniki:
                     poslušni bodite predstojnikom - škofom, "ravnajte se po njih veri" - škofje pa:
                     čujte nad dušami. Varuhi, čuvarji jim morajo biti, da ne zaidejo v zmote in
                     grehe; pastirji, ki prav vodijo zaupano jim čredo, pri tem pa naj se zavedajo,
                     da bodo za to svojo službo Bogu odgovor dajali, verniki pa naj jim s
                     poslušnostjo in pokorščino to odgovornost olajšujejo. </p>
                  <p>Vam, dragi verniki, je božja Previdnost v najtežjih časih, kar jih je naš narod
                     doživel, postavila za škofa mene, brez mojih zaslug in proti pričakovanju.
                     Služba škofova: čuvati in voditi vaše duše, je vedno težka, a v teh časih
                     stokrat težja, in verjamite mi, da me teža škofovskega križa silno tare in me v
                     duši žge zavest težke, pretežke odgovornosti. </p>
                  <p>Škof je postavljen na vidno mesto - na svetilnik, vsi verniki ga vidijo in
                     opazujejo, sodijo ga dobri verniki, vdani in poslušni, pa tudi nasprotni in
                     sovražni ga sodijo in obsojajo. Izpostavljen je kritiki, pravični in krivični.
                  </p>
               </div>
               <div type="div3">
                  <head>Laži in klevete</head>
                  <p>Kako v teh zmedenih razmerah sodijo mene, vašega škofa, eni kakor drugi, veste
                     le predobro. Slišite te sodbe in obsodbe: da sem največji izdajalec, da pomagam
                     tujcem uničevati lastni narod. Kaj vse so govorili in zatrjevali o meni! Videli
                     so me v fašistični uniformi, npr. na pogrebu fašistinje Ariele Rea, drugič
                     zopet v uniformi nemškega generala, ko sem pomagal voditi napade na komuniste
                     na Goriškem in Notranjskem, drugi zopet so me videli na Bledu v razgovorih in
                     posvetih z nemškimi oblastniki, kako bi bolj gotovo zatrli Slovence, drugi
                     zopet so me istočasno videli v Zalogu s puško, in to v času, ko nisem prestopil
                     niti praga svoje sobe, kaj šele svoje hiše. Na Gorenjsko stran, odkar smo v
                     vojski, nisem prišel dalje kot do stare mitnice na Celovški cesti ...</p>
                  <p>Ne bi o tem govoril, da me niso verniki sami naprosili, naj vendar proti tem
                     klevetam kaj rečem. Doslej tega nisem storil, saj nisem bil užaljen, niti jezen
                     niti me ni bolelo, če sem slišal nove laži. V teh težkih časih mi je v zabavo
                     neverjetno živahna domišljija nekaterih ljudi in še bolj neumnost tistih, ki so
                     te izrodke domišljije verjeli in še kako verjeli! In morda še verjamejo. </p>
                  <figure>
                     <graphic url="slike_z_22/z_22_22.png"/>
                     <head>Sela-Šumberk - Po birmi - Škof Rožman in župan Kastelic <name
                           type="author"/></head>
                  </figure>
               </div>
               <div type="div3">
                  <head>Gospodu gre sodba</head>
                  <p>Bral sem v tem času liste sv. Pavla, tega najbolj gorečega in najbolj svetega
                     škofa, in sem videl, da so njega Korinčani prav tako klevetali in obsojali. Kaj
                     jim je odgovoril? "Meni je prav malo mar, da me sodite vi ali človeško sodišče
                     ... Gospod je, ki me sodi." (1 Kor 4, 2 in 4.) Za škofa ni merodajno in
                     odločilno, kako ga ljudje sodijo - od ljudske sodbe ni in ne bo odvisna njegova
                     večna usoda. Gospod Jezus je sodnik, ki bo sodil škofa in vernike, mene in vas.
                     Njegova sodba nam mora biti mar, ne pa ljudska. Sv. Pavel prav tam pravi, da je
                     škof služabnik Kristusov in oskrbnik božjih skrivnosti. Bog bo škofa sodil, ali
                     je bil v svoji službi zvest, ali je bil zvest služabnik Kristusov, ali je
                     zvesto oskrboval božje skrivnosti. In sodba božja bo veljala. - Verniki pa
                     boste sojeni o tem, ali ste škofove nauke poslušali, sprejemali in po njih
                     živeli ali ne! O tem bo vaš odgovor. </p>
                  <p>S sv. Pavlom si upam reči: Nič tega, kar mi očitate, nimam na vesti, vendar s
                     tem še nisem opravičen, sodil me bo Gospod. Z mirno vestjo, ne da bi se bal
                     vsevednega Sodnika, si upam trditi, da po moji krivdi, po mojem sodelovanju in
                     stikih z raznimi oblastmi ni bila nikomur hiša požgana, nikomur imetje
                     izropano, nihče zaprt ali poslan v taborišče, nihče umorjen, pač pa sem - hvala
                     Bogu - mogel marsikoga rešiti iz ujetništva, tudi smrti in po posredovanju sv.
                     očeta so bile mnoge notranjske vasi ohranjene, ki so bile že določene za požig. </p>
                  <p>Žal, da nisem mogel v vseh sto- in stoterih slučajih uspeti, v katerih so me za
                     pomoč prosili ljudje vseh slojev in vseh naziranj. Trdno upam, da mi večni
                     Sodnik, ko bo na meni gotovo našel marsikaj graje vrednega, ne bo očital
                     izdajstva nad lastnim narodom. </p>
                  <p>Dasi se sv. Pavel pred Korinčani ni maral zagovarjati, ker je imel to za
                     nespametno, je končno le moral odgovarjati svojim klevetnikom in je ob koncu
                     svojega zagovora zapisal: "Postal sem nespameten, vi ste me prisilili" (2 Kor
                     12, 11). Kako prisilili? Nasprotniki Pavlovi so s svojimi klevetami uspeli, da
                     so vzeli Pavlu pri Korinčanih ugled in spoštovanje, tako da je bila nevarnost,
                     da ga ne bodo več poslušali in ne sprejemali več njegovih naukov. Tu pa je sv.
                     Pavel nastopil za svojo službeno čast, za ugled svojega apostolskega poslanstva
                     in pokazal vso lažnivost in zahrbtnost nasprotnikov in naštel dovolj podrobno,
                     kaj vse je storil, žrtvoval in pretrpel za vernike po toliko deželah, kjer je
                     oznanjal Kristusov nauk, in tudi med Korinčani. Tako je sv. Pavel prisilil
                     nasprotnike k molku, ver nike pa prepričal, da njihovim lažem niso več verjeli.
                     To je storil sveti Pavel ne za svojo osebno čast, ampak za ugled svoje
                     apostolske službe, da je mogel še naprej uspešno širiti kraljestvo božje tudi v
                     Korintu. </p>
               </div>
               <div type="div3">
                  <head>Načrti nasprotnikov</head>
                  <p>In glejte, za to gre danes tudi pri nas! Malo mi je mar, kako kdo sodi ali
                     obsoja mojo osebo; ne bi se zmenil za to, niti besedice bi o tem ne govoril,
                     najmanj še na tem svetem kraju, a tu gre za ugled in čast škofa, ki je za
                     pastirja in učenika postavljen. Namen nasprotnikov ni ogrditi mojo neznatno
                     osebo, ki je brez pomena, ampak ogrditi službo škofovo, vzeti iz vaših src
                     spoštovanje do škofa, da ga ne bi več poslušali, da bi odklanjali njegove
                     nauke, se ne dali več od njega voditi v verskih in nravnih zadevah, ne več
                     voditi po potu božje resnice in božje volje v srečno večnost. </p>
                  <p>"Udaril bom pastirja in razkropile se bodo ovce črede" (Mt 26, 31). Te besede
                     starozaveznega preroka uporablja tudi Kristus zase in za apostole in njihove
                     naslednike. Udarite pastirja, to je, umažite škofa, prignusite ga vernikom, da
                     se bodo obrnili od njega, ga zaničevali kot narodnega izdajalca, kot
                     protinarodnega sluga tujih oblastnikov itd., pa se bo čreda razkropila in lahko
                     jo bo ropati in uničiti. </p>
                  <p>Tako škofa oklevetajte, potem pa naj govori kar hoče, saj ga nihče več poslušal
                     ne bo, nihče mu ne bo verjel. Tedaj bi se z vami, verniki, zgodilo ono strašno,
                     o čemer beremo pri preroku Izaiju, ki ga je Bog poslal k njegovemu narodu, a
                     narod, četudi je poslušal njegove besede, mu ni verjel. Bog mu je
                     naročil:"Oslepi temu ljudstvu srce in zamaši mu usta in zatisni mu oči, da kje
                     ne vidi s svojimi očmi in ne sliši s svojimi ušesi in ne čuti s svojim srcem in
                     se ne spreobrne in ga ne ozdravim" (Iz 6, 10). </p>
                  <p>Tega se bojim, to me skrbi, da bi moje ljudstvo, kateremu sem za učenika in
                     pastirja dan, ne postalo takšno; da bi imelo oči, pa ne videlo; da bi imelo
                     ušesa, pa ne slišalo in ne razumelo, da bi imelo srce, a ne čutilo - o mnogi so
                     že taki postali - in če bi večina taka postala, se bojim, da bi se nazadnje
                     izpolnilo še, kar je Gospod Izaiju napovedal na vprašanje, doklej bo ljudstvo
                     tako zaslepljeno: </p>
                  <p>"Dokler ne bodo mesta pustota brez prebivalca, in hiše brez ljudi in dežela
                     zapuščena puščava" (ibid. 11). Ali ne gremo takemu opustošenju že naproti? </p>
               </div>
               <div type="div3">
                  <head>"Vpij in ne jenjaj!"</head>
                  <p>Moja službena dolžnost, od Boga mi naložena, je, da vam oznanjam resnico, pa
                     naj bo komu prav ali ne, da preganjam temo zmot in laži in prižigam luč božjih
                     resnic, da vam sveti na poti življenja. To moram delati zvesto, če ne, bom
                     poklican na strog odgovor, bom obsojen pred sodnim stolom božjim. </p>
                  <p>Ukaz imam od Boga: Pojdi in uči ... kakor apostoli. In še posebno danes, ko se
                     širi toliko zmot, velja božje Izaiju: "Vpij in ne jenjaj" (Iz 58, 1). In ne
                     smem se strašiti tistih, ki mi zaradi tega grozijo z mučenjem in smrtjo. </p>
                  <p>Vpiti in klicati moram, prilično ali neprilično, in zavrači zmote. Ne zmot, ki
                     so pred 100, 500 ali tisoč leti begale vernike, ne zmot, ki so morda nevarne v
                     Franciji ali Španiji, ampak zavračati moram zmote, ki so danes nevarne
                     slovenskim vernikom, ki danes motijo glave in srca slovenskega naroda. </p>
                  <p>In ta nevarna zmota je brezbožni komunizem. Vpiti, klicati in učiti moram, da
                     bi slovenski ljudje vsaj k pravi pameti prišli in se rešili pogina, če že
                     nočejo sprejeti vsega jasnega in rešilnega nauka Cerkve. </p>
                  <p>V to me sili ljubezen do vas in do vsega naroda. In ta ljubezen, ki ima
                     korenine v božji ljubezni, me sili, da dolžnost učenja vršim tudi tedaj, če bi
                     moral še toliko trpeti. Pripravljen moram biti in sem! S sv. Pavlom vam ponovno
                     zatrjujem: </p>
                  <p>"Jaz pa bom prav rad vse žrtvoval, tudi samega sebe popolnoma žrtvoval za vaše
                     duše, tudi če bi me vi tem manj ljubili, čim bolj vas ljubim" (2 Kor 12, 15). </p>
                  <p>Bogu sem se dal na razpolago, rad žrtvujem sebe in svoje življenje za narod, da
                     bi ga Bog ohranil v sveti veri. Če bo Bogu všeč, bo to mojo žrtev sprejel -
                     vnaprej bodi njegova volja češčena -. Že ko sem duhovnik postal, sem se Bogu
                     daroval v službo svojega naroda, ne zaradi svojih osebnih koristi, ampak za
                     večno zveličanje duš, med katere me bo božja volja postavila. V tem smislu
                     želim in hočem do zadnjega diha delati, moliti in trpeti, zlasti pa učiti in
                     vedno zopet učiti, ker je to prva in glavna dolžnost škofova. </p>
                  <p>Da satan in njegovi pomočniki tudi v bodoče ne bodo mirovali, kot doslej niso,
                     to vem, saj je tako napovedal Gospod Jezus sam, da bodo vse hudo zoper nas
                     lažnivo govorili zaradi njegovega imena - tega se ne bojim. Bojim se samo za
                     vas, da bi vas satanove laži ne zapeljale in bi vi svoje duše pogubili. To me
                     skrbi in za to trpim. </p>
               </div>
               <div type="div3">
                  <head>Največje zlo, najhujša nesreča</head>
                  <p>Z božjo pomočjo hočem - in moram - vztrajati na mestu, kamor me je Bog
                     postavil. In do zadnjega bom isto učil in opominjal. Naj pride tudi to, kar mi
                     grozijo: naj me na kose razsekajo ali pa, kar ljubljanske komunistke želijo, da
                     me na Kongresnem trgu živega zažgo - do zadnjega bom trdil in učil, da je
                     brezbožni komunizem največje zlo in najhujša nesreča za slovenski narod. </p>
                  <p>In ko že več govoriti ne bom mogel, se mi bo iz umirajočega srca še dvignila
                     poslednja prošnja, tista, ki jo za svoj narod vsak dan ponavljam: Razsvetli,
                     Gospod, zaslepljene, da spoznajo častno in večno nesrečo, v katero jih peha
                     brezbožni komunizem, da se obrnejo in spreobrnejo. Privedi jih, Gospod, nazaj k
                     resnici in v božje kraljestvo! </p>
               </div>
            </div>
            <div type="div2">
               <head>Rožmanova beseda Slovencem v tujini</head>
               <div type="div3">
                  <p>Sinajske zapovedi so nespremenljivi temelj vsaki človeški skupnosti: od
                     družine, naroda, države do mednarodnih zvez. Poznamo jih v kratki obliki iz
                     katekizma. Prve tri zapovedi vsebujejo najvišjo misel, jasno in kratko: Bog je
                     med nami, naš Gospod, njemu gre največje spoštovanje in češčenje; njegovo ime
                     je sveto tako, da ga človek ne sme brez spoštovanja in pobožnosti niti
                     izgovoriti; en dan v tednu je izločen izmed delovnih dni in posvečen izključno
                     Bogu, Gospodov dan, ki ga človek ne sme porabiti zase, ampak ga preživeti,
                     kakor je ukazal Bog. (Prim. 2 Mz 20, 1-11.) Nato sledijo zapovedi, ki urejujejo
                     človekove odnose na svetu. Najprej zapoved v zaščito družine: spoštuj očeta in
                     mater, in šesta: ne prešuštvuj, s katero so zavarovane obstoječe in bodoče
                     družine, da jih nebrzdana mesena sla ne uniči. (Prim. 1 Mz 20, 12-14.) Potem
                     Bog nadaljuje: ne ubijaj, ne kradi, ne pričaj po krivem. (Prim. 2 Mz 20, 13.
                     15. 16.) Kako kratko in modro so s temi tremi zapovedmi urejeni vsi medsebojni
                     odnosi ljudi na temelju pravičnosti in ljubezni. Za človeka, ki v dušo ne vidi
                     in le zunanje življenje spoznava, bi bilo to dovolj, ni pa za Boga, ki vidi v
                     notranjost človekovo in njegove misli in želje bere kakor knjigo. Bog zahteva
                     čistost in svetost tudi v mislih in željah, zakaj iz želj in misli prihajajo
                     dejanja: dobra in sveta, krivična in grešna. Zato je dal še deveto in deseto
                     zapoved: Ne želi ne žene ne imetja svojega bližnjega. (Prim. 2 Mz 20, 17.) </p>
                  <figure>
                     <graphic url="slike_z_22/z_22_23.png"/>
                     <head>Škof Rožman med begunci na Koroškem <name type="author"/></head>
                  </figure>
                  <p>Te božje zapovedi so nenadomestljiva temeljna ustava vsega človeštva, na kateri
                     bi morala sloneti vsaka nadaljnja zakonodaja, vsaj v tem smislu, da nobena
                     človeška postava božjim zapovedim ne bi nasprotovala. Nad tri tisoč let stara
                     je ta ustava, a še danes v vseh podrobnostih veljavna. Velja za vse čase, za
                     vse narode, za vse kulturne stopnje in za vse razmere, dokler bo človeški rod
                     živel na zemlji. Noben človeški napredek, nobena človeška modrost in filozofija
                     ne more nadomestiti božjih zapovedi ali jih celo prekositi. V njih se izraža
                     božja modrost, ne človeška umnost. Človeštvo je v svoji urejeni družabnosti
                     živelo tako dolgo v pravičnosti in miru, dokler je postavljalo državo in vso
                     dejavnost na božje zapovedi; kakor hitro so ljudstva ta temelj, ki ga je Bog
                     postavil, zavrgla, je sledila nesreča, katastrofa. Ni treba tega iz pretekle
                     zgodovine dokazovati, mi sami doživljamo in v svetu vidimo, da je tako; nihče
                     nas ne more prepričati, da je za človeštvo boljše in koristnejše, če vrže božje
                     zapovedi med staro šaro. Vidimo, kam je človeštvo zašlo, ko je zapustilo božjo
                     podlago življenja. Ne damo se premotiti, naj kdo še tako lepe besede govori in
                     še lepše obljube daje; kar smo doživeli, to nas prepričuje, da je edino v Bogu
                     in njegovih zapovedih varnost, svoboda, pravičnost in ljubezen za vse
                     človeštvo, ki je po teh zapovedih enotna božja družina. </p>
                  <p>Ko je izraelsko ljudstvo slišalo Gospodove zapovedi, je vpričo Mojzesa
                     odgovorilo z enim glasom: "Vse zapovedi, ki jih je dal Gospod, bomo
                     spolnjevali" (2 Mz 24, 3). Mojzes pa je zapisal vse besede Gospodove v knjigo,
                     ki je bila knjiga božje zaveze z ljudstvom. Ob vznožju gore je postavil oltar
                     in dal darovati žgalne in mirovne daritve za Gospoda. Polovico krvi darovanih
                     živali je zlil na oltar, polovico pa v medeno posodo, potem je vzel knjigo
                     zaveze in jo še enkrat prebral ljudstvu, ki je zopet odgovorilo: "Vse, kar je
                     zapovedal Gospod, bomo pokorno spolnjevali." Nato je Mojzes vzel kri in z njo
                     pokropil ljudstvo in rekel: "Glejte, to je kri zaveze, ki jo je Gospod sklenil
                     z vami po vseh teh besedah." (Prim. 2 Mz 24, 4-8.) Tako je bila sklenjena stara
                     zaveza. Z nami, ki smo krščeni, je Kristus sklenil novo zavezo, tudi s krvjo,
                     pa ne s krvjo darovanih živali kakor Mojzes, ampak s svojo lastno dragoceno
                     krvjo, ki jo je prelil, in daroval samega sebe Očetu v spravo naših grehov. To
                     novo zavezo obnavlja Jezus Kristus pri vsaki sveti maši z vsako posamezno dušo
                     pa vselej tedaj, kadar ga prejme vredno v svetem obhajilu. </p>
                  <figure>
                     <graphic url="slike_z_22/z_22_24.png"/>
                     <head>Škof Rožman na obisku med Slovenci v Belgiji <name type="author"/></head>
                  </figure>
               </div>
            </div>
            <div type="div2">
               <head>Škof Rožman in kolaboracija?</head>
               <docAuthor>Dr. Tamara Griesser-Pečar</docAuthor>
               <div type="div3">
                  <p>Pet let po osamosvojitvi Slovenije še vedno ni resne diskusije o vlogi Cerkve
                     in njenih dostojanstvenikov med 2. svetovno vojno. Tako globoko je segla
                     indoktrinacija komunistične dobe, da je še danes skoraj nemogoče umirjeno
                     diskutirati o tej temi. Za mnoge je neizpodbitno dejstvo, da je Cerkev med
                     vojno sodelovala s sovražnikom, dopustni niso niti dvomi niti diferenciacija
                     pojma kolaboracije. Tako tudi ni resne diskusije o dr. Gregoriju Rožmanu,
                     ljubljanskem škofu, ki je leta 1945 zapustil Slovenijo in 1959 umrl v daljnem
                     Clevelandu. </p>
                  <p>Že vrsto let, predvsem pa odkar je generalni javni tožilec pri sodišču v
                     Ljubljani vložil prošnjo za uvedbo revizije, se v časopisih in v rubrikah Pisma
                     bralcev ter na raznih okroglih mizah kopičijo prispevki, ki ponavljajo vedno
                     ene in iste očitke proti škofu Rožmanu, ne da bi se komurkoli zdelo vredno, da
                     svoje izjave preveri ali da ovrednoti celotno osebnost škofa Rožmana. In to
                     kljub temu, da so dokumenti danes večinoma dostopni; v arhivu Ministrstva za
                     notranje zadeve npr. je že dalj časa dostopen celoten procesni akt. </p>
                  <p>V središču kritike sta predvsem dva dokumenta: lojalnostna izjava škofa Rožmana
                     3. 5. 1941 in spomenica 12. 9. 1942. V primeru lojalnostne izjave je treba
                     upoštevati dva aspekta. Prvič, vprašanje odnosov Cerkve do oblasti nasploh, in
                     drugič, konkretno vprašanje omenjene Rožmanove izjave. Stališče Cerkve do
                     oblasti je bilo že vedno povsem jasno. Razumeti se mora v smislu Svetega pisma:
                     "Dajte ... cesarju, kar je cesarjevega, in Bogu, kar je božjega" (Mt 22, 21), oz.
                     kot pravi sv. Pavel v listu Rimljanom: "Vsak človek bodi višjim oblastem
                     pokoren; ni je namreč oblasti razen od Boga postavljene. Kdor se torej ustavlja
                     oblasti, se upira božji naredbi; kateri pa se upirajo, si bodo sodbo nakopali"
                     (Rim 13, 1. 2.). Cerkev ima posebno odgovornost do svojih vernikov in zaradi te
                     odgovornosti ne more odobravati anarhije. Določen red je tudi v času okupacije
                     potreben. Tako mora tudi naprej delovati zdravstvo, pošta, gasilci, preskrba s
                     hrano itd. To je seveda tudi neke vrste sodelovanje, po mednarodnem pravu pa je
                     nesporno. Tudi po koncu vojne leta 1945 je bilo stališče Cerkve enako. Cerkev
                     je morala že zaradi vernikov, ki jih zastopa, najti neke vrste modus vivendi s
                     komunistično oblastjo. Ko so komunistične sile prevzele Ljubljano, so podobno
                     kot Italijani 1941 zahtevale lojalnost Cerkve. Generalni vikar Anton Vovk je na
                     čelu cerkvene delegacije julija 1945 obiskal predsednika vlade Borisa Kidriča
                     in mu v imenu Cerkve izjavil lojalnost, ne da bi komur koli prišla misel, da
                     Cerkev kolaborira s komunistično oblastjo. </p>
                  <p>Drugo vprašanje je vsebina in oblika izjave škofa Rožmana in vprašanje, če je
                     ta izjava, ki jo številni prispevki pridno citirajo, avtentična. Pri tem se
                     opirajo na objave v Slovencu in Jutru maja 1941, pozabijo pa, da je v času
                     okupacije oz. diktature na mestu podvojena kritičnost. Že sodišče je avgusta
                     1946 vedelo, da je objavljena izjava potvorba visokega komisarja Emilija
                     Graziolija, in da škof Rožman 3. maja 1941 ni naslovil nobene izjave na
                     Mussolinija, ne objavljene klečeplazne in ne kake druge. Citiram obe izjavi, pristno, naslovljeno na visokega komisarja, ki ustreza običajnim izjavam, ki so
                     jih podajali cerkveni dostojanstveniki tudi drugod po svetu, in Graziolijevo
                     potvorbo. </p>
                  <p>Tekst, ki ga je škof poslal visokemu komisarju, Emiliju Grazioliju, se glasi: </p>
                  <p>"Ekscelenca! Danes je bil objavljen dekret, s katerim se po italijanski armadi
                     zasedena slovenska zemlja pridružuje Italiji. Ko jemljem to na znanje, se
                     zahvaljujem Vaši Ekscelenci, da nam je tako vsaj na teritoriju škofije omogočen
                     razvoj v kulturnem in verskem oziru pričakujoč, da se v smislu dekreta
                     avtonomija narodnega življenja tudi v korist vere in morale skoraj izgradi.
                     Izražam popolno lojalnost in prosim Boga, da blagoslovi Vaše in naše
                     prizadevanje za dobrobit našega ljudstva." </p>
                  <p>Grazioli je citirano besedilo popolnoma spremenil in dal sledeče v tisk: </p>
                  <p>"Duce! </p>
                  <p>Zvedeli smo z velikim veseljem da je, po italijanski vojski, slovensko zasedeno
                     ozemlje vključeno v Italijansko kraljestvo. Prosim Vas, da sprejmete zahvalo v
                     imenu vse duhovščine škofije tega ozemlja zaradi širokogrudne in skrbne
                     ureditve, ki ste jo poklonili slovenskemu prebivalstvu. </p>
                  <p>Sprejmite tudi, Duce, izraze naše brezpogojne vdanosti in sodelovanja. Hkrati
                     prosim, naj božji blagoslov pride na Vaše delo, nad ves veliki italijanski
                     narod ter nad slovensko ljudstvo, ki bo pod okriljem Rimskega imperija lahko
                     živelo in se razvijalo." </p>
                  <figure>
                     <graphic url="slike_z_22/z_22_25.png"/>
                     <head>Škof Rožman med slovenskimi izseljenskimi duhovniki za Zahodno Evropo -
                        Sedijo z leve Ignacij Kunstelj (Anglija), Valentin Zupančič (Francija), škof
                        dr. Gregorij Rožman, Theodor Tensundern (Westfalija) in Stanko Grims
                        (Francija); stojijo z leve Zdravko Reven (Belgija), Vinko Žakelj (Belgija),
                        Nace Čretnik (Francija), Vinko Flek (Nizozemska) in Jože Flis (Francija)
                           <name type="author"/></head>
                  </figure>
                  <p>Očividno je, da se besedili popolnoma razlikujeta, in to ne samo zato, ker se
                     niti naslovnika ne skladata, temveč ker je dikcija ponaredbe diametralno
                     nasprotna originalu. Generalni vikar Anton Vovk je sodišče v imenu škofijskega
                     ordinariata že pismeno opozoril na potvorbo, toda sodišče tega ni upoštevalo.
                     Sicer je smatralo, da je ugovor o spremembi besedila vdanostne izjave
                     "umesten", "vendar brezpredmeten, ker je sodišče na pismo, ki ga je prejelo od
                     škofijskega ordinarijata dne 24. t.m. že upoštevalo tekst z novimi obtežilnimi
                     okolnostmi na predlog tožilstva." (AMNZ, 80-6-K, Dr. Gregorij Rožman) Zanimivo
                     je, da je Franček Saje v Belogardizmu leta 1951 (str. 51-52) že omenil, da je
                     izjava ponarejena oz., da jo je Grazioli "prepesnil v nabrekli italijanski
                     fašistični žargon", poznejši pisci, ki sicer Sajeta radi citirajo, pa so
                     predpostavljali, da je izjava pristna. Rožman se zahvaljuje Visokemu komisarju,
                     da je po statutu avtonomije, ki je bil proglašen 3. maja 1942, "vsaj na
                     teritoriju škofije omogočen razvoj v kulturnem in verskem oziru". V istem času
                     namreč je bila situacija na nemško zasedenem ozemlju, torej na Gorenjskem, ki
                     je bila del Ljubljanske škofije, in na Štajerskem bistveno slabša kot v
                     Ljubljanski pokrajini. Nemci so preganjali slovenski jezik v vseh institucijah,
                     tudi v cerkvah, odstranili slovensko inteligenco in zaprli oz. izselili večino
                     duhovnikov, šole ponemčili itd. Škof sam je kmalu po nemški okupaciji prosil
                     Vatikan, da bi preko italijanske vlade interveniral pri nemški vladi zaradi
                     slovenskih duhovnikov v nemškem delu okupirane ljubljanske škofije in v
                     mariborski škofiji. Že 16. maja je glede tega interveniral vatikanski državni
                     tajnik pri italijanskem poslaniku in 23. maja je le-ta interveniral v Berlinu. </p>
                  <p>Drugi sporni dokument je spomenica 12. septembra 1942, ki pa ni bila predmet
                     obtožnice avgusta 1946, ker je v italijanskih aktih ni bilo. Originala še vedno
                     ni, obstaja le nemški prevod v Library of Congress v Washingtonu, o katerem pa
                     seveda ne vemo, kako natančen je in kdo ga je napisal. Mladina je 27. februarja
                     1996 objavila tekst te spomenice, ki jo je prvič omenil leta 1975 Jozo
                     Tomasevich v knjigi "Vojna in revolucija v Jugoslaviji", aprila 1976 pa v Delu
                     dr. Dušan Biber. V očeh Mladine in Bibra je spomenica pristen dokaz
                     kolaboracije. Po mnenju avtorice, ki je napisala zgodovinsko mnenje za revizijo
                     škofovega procesa - izšlo bo v založbi Družina skupaj z mnenjem prof. dr.
                     Franceta Dolinarja -, pa spomenica v sedanji literaturi ni pravilno ocenjena. </p>
                  <p>V primeru spomenice je treba ponovno opozoriti na nevarnost polresnic v
                     zgodovinopisju. Vodijo namreč do usodno napačne slike dogodkov in hote ali
                     nehote marsikdaj služijo politični propagandi. Naloga zgodovine ni črno-belo
                     slikanje preteklosti in naše merilo ne more biti revolucionarno pravo. V
                     primeru spomenice pomeni to, da moramo upoštevati celotno ozadje in vse
                     okoliščine, v katerih je nastala, ne glede na to, če ustrezajo zaželenemu
                     mnenju. To se pravi, da moramo uskladiti grožnje italijanskih generalov Roatte
                     in Robottija, italijanske represalije po deželi (požigi, internacije,
                     streljanje talcev itd.), ki so pokazale, da so omenjene grožnje zelo resne,
                     neznosno situacijo ljudi na deželi, ki so bili izpostavljeni partizanskemu in
                     italijanskemu pritisku, komunistične likvidacije, tudi duhovnikov, sestanek v
                     škofij skem dvorcu 12. septembra in dejstvo, da je škof Rožman 26. septembra
                     1942 Italijane zelo ostro napadel zaradi njihovega protipravnega delovanja v
                     Ljubljanski pokrajini. Dokumentacija je obširna: poročila slovenskih politikov
                     v Londonu, npr. dr. Alberta Kramerja avgusta meseca, izjave Vladimirja Šukljeta
                     in Franca Koblarja, Koblarjevi spomini, zabeležka dr. Janka Mačkovška in dr.
                     Albina Šmajda, poročilo Vosa 23. septembra itd. Upamo, da bomo v bližnji
                     prihodnosti našli še več dokumentov, ker čim več dokumentov imamo na razpolago,
                     tem bolj se približujemo zgodovinski resnici. </p>
                  <p>Povsem nevzdržne so trditve, ki so še danes odločilne v večini publikacij, da
                     sta bila OF in NOV edina predstavnika upora proti okupatorju. Po tej logiki je
                     bil vsak, ki je nastopal proti partizanom, kolaboracionist, ne glede na to, če
                     je resnično sodeloval z okupatorjem ali ne. Izvršni odbor OF je 16. septembra
                     1941 monopoliziral upor proti okupatorju in po njegovem mnenju je bil vsak upor
                     proti okupatorju izven OF izdaja. Izdajalce pa je lahko OF po tajnih sodbah
                     likvidirala - in to, ne da bi jih sploh zaslišala. Tukaj se postavlja vprašanje
                     zakonitosti. Po pravnih načelih - jugoslovanskih prav tako kot mednarodnih - OF
                     in NOV leta 1942 nista bili legalni predstavnici. Legalni predstavnik
                     Jugoslavije je bila v očeh zaveznikov do konca leta 1943 emigrantska vlada v
                     Londonu oz. na predvojnih volitvah izvoljeni predstavniki. </p>
                  <p>To pa pomeni, da škofov nastop oz. nastop meščanskih politikov proti nasilju
                     partizanov leta 1942 ne dopušča očitka kolaboracije, to pa še posebej takrat
                     ne, če je bil tak nastop neke vrste samoobramba oz. če je imel namen obvarovati
                     narod pred še večjim nasiljem. Če upoštevamo vse dostopne vire o spomenici in
                     takratnih dogajanjih, pridemo do zaključka, da dosedanja literatura ni
                     upoštevala zgoraj omenjenih okoliščin. Kot facit srečanja v škofiji omenjenega
                     dne bi morali ugotoviti dvoje. Prvič: Italijani so ljubljanskemu škofu
                     praktično postavili pištolo na prsi. Grozili so, da bodo v primeru, če njihove
                     zahteve ne bodo uresničene, požgali še več vasi in prebivalstvo izselili. To pa
                     je bilo hudo izsiljevanje, ki iz pravnega vidika ne more voditi k obsodbi.
                     Drugič: škof Rožman se ni čutil poklicanega, da bi odločal sam. Povabil je
                     predstavnike meščanskih strank v škofijo, med njimi tudi predstavnike
                     eksekutive Slovenske zaveze, ter jih informiral. Sam pa ni prispeval nobenih
                     političnih predlogov. Spomenica je datirana 12. septembra. Ni izključeno, da je
                     bila sestavljena že pred sestankom v škofiji - in sicer od tistih, ki so med
                     sestankom podprli boj proti partizanom. To so bili dr. Marko Natlačen, dr.
                     Albin Šmajd, Miloš Stare, dr. Marijan Zajc, Ivan Avsenek in Marko Kranjc. Jasno
                     je sicer, da Rožman te spomenice ni sestavil sam, tudi Biber je leta 1976
                     ugotovil, da je "imela več za sedaj nepoznanih avtorjev". Žal do sedaj dostopni
                     viri avtorjev ne izdajo. Dopusten je tudi dvom, če je pri njeni sestavi škof
                     sploh sodeloval, to pa zato, ker vsebina spomenice ne ustreza njegovemu
                     mišljenju. Poleg tega je tudi vprašanje verodostojnosti prevoda. Toda dokler ni
                     drugih dokazov, se lahko opremo samo na izjavo Robottija, ki je prevodu
                     spomenice dodana, da je bil Rožman soudeležen. Iz spomenice je jasno razvidno,
                     kaj so avtorji tega dokumenta želeli doseči. V prvi vrsti so hoteli preprečiti
                     italijanske represalije, želeli pa so tudi neke vrste slovensko policijo, ki je
                     bila po mednarodnem pravu dopustna. Prinesla naj bi več domače samouprave.
                     Jasno so tudi kritizirali, da Italijani ne poznajo okoliščin v provinci. </p>
                  <p>Slika pa bi bila zelo nepopolna, če ne bi upoštevali tudi Rožmanovega
                     formalnega protesta proti nedopustnim in nepravnim posegom Italijanov v
                     nagovoru na Visokega komisarja 26. septembra 1942: </p>
                  <figure>
                     <graphic url="slike_z_22/z_22_26.png"/>
                     <head>Žitno polje v Anrasu na Vzhodnem Tirolskem - Junij 1945 - Najtežji dnevi
                        njegovega življenja <name type="author"/></head>
                  </figure>
                  <p>
                     <emph>"Kot duhovni pastir vernikov Ljubljanske pokrajine prihajam k Vaši
                        Ekscelenci kot predstavniku Kraljevske italijanske vlade, ker mi težke
                        prilike, v katerih se nahajajo Slovenci Ljubljanske pokrajine, silijo, da
                        Vaši Ekscelenci predočim stvarno stanje in zaprosim za primerne ukrepe.
                        Porabljam to priliko, da Vašo Ekscelenco ponovno zagotavljam, da so Slovenci
                        narod, ki s samozatajevanjem prenaša svojo največjo narodno nesrečo, ki je
                        miren in lojalen do oblasti, ki ni prevraten, temveč zna realno presoditi
                        nastalo situacijo in je navajen dajati cesarju, kar je cesarjevega in Bogu,
                        kar je božjega. </emph>
                  </p>
                  <p>
                     <emph>Priznam, da so se med Slovenci pokazali izjemni pojavi, ki bi lahko
                        spravili v dvom točnost moje iskrene karakterizacije slovenskega naroda. ...
                        Ne samo jaz, temveč ogromna večina naroda obsoja nesrečne podvige
                        neodgovornih elementov, ki so pod krinko narodnega osvobodilnega boja
                        započeli teroristične akcije nad Slovenci in Italijani in nad premoženjem
                        naroda z namenom, da spravijo narod v brezupen položaj, v katerem naj bi
                        postal žrtev komunizma. Slovenski narod upravičeno odklanja odgovornost za
                        strahotne zločine, ki so jih zagrešili komunisti in ogorčeno obsoja vse, ki
                        so zakrivili nesrečo našega naroda ... </emph>
                  </p>
                  <p>
                     <emph>Priznati moramo, da nam je Kraljevina Italija s statutom od 3. maja 1941
                        iz lastnega nagiba priznala naše narodno ime, zagotovila naš jezik, narodno
                        individualnost in avtonomen položaj. Narod je dobil najnujnejšo oporo za
                        svoj nacionalni obstoj v določbi 2. statuta, ki določa, da se bo določila
                        ureditev Ljubljanske pokrajine, ki bo imela glede na strnjenost slovenskega
                        prebivalstva avtonomen ustroj, upoštevajoč etnične značilnosti prebivalstva,
                        zemljepisno lego ozemlja in posebne krajevne potrebe ... Na žalost ...
                        obljubljeni statut za Ljubljansko pokrajino ni dal zaželenih rezultatov.
                        Konzulta ni mogla izpolniti naloge, ki ji je bila po statutu namenjena, ker
                        brez pravice pobude in soodločevanja alias upoštevanja obrazloženih nasvetov
                        ni mogla vršiti domnevne funkcije posrednika in tolmača italijanski upravi
                        nepoznane duše in neznanih potreb včeraj še svobodnega slovenskega naroda.
                        Uvajanje političnih ustanov fašistične stranke, ki je vzrastla iz duha
                        italijanskega in ima italijanski nacijonalni značaj in zaradi tega v statutu
                        ni bila predvidena, je bilo nezdružljivo z razumljivo občutljivim duševnim
                        razpoloženjem komaj anektiranega naroda. Težko ranjen v svojem ponosu je
                        narod moral videti v njem začetek raznarodovanja. Razočaranje je bilo toliko
                        večje, ker je izostala v statutu napovedana avtonomna ureditev pokrajine z
                        upoštevanjem etničnih posebnosti prebivalstva. ... </emph>
                  </p>
                  <p><emph>Kot reakcija na početje Osvobodilne fronte so sledili drakonični ukrepi,
                        ki so težko udarili slovensko prebivalstvo. Uvedba kolektivne odgovornosti
                        slovenskega naroda za dejanje poedincev, ki je prišla do izraza v obliki
                        talcev, požigov, streljanja, aretacij, konfinacij, je hudo zadela visoko
                        razviti pravni čut Slovencev, ki je vzrasel na tradicijah rimskega prava. To
                        je moralo ustvariti občutek brezpravnosti in je povzročilo beg tudi
                        korektnega ljudstva v gozdove in s tem v objem komunizma. Ni dvoma, da
                        kolektivna odgovornost služi v glavnem komunizmu, ki jo spretno izrablja s
                        povzročanjem incidentov, dobro vedoč, da mu bo strah pred represalijami od
                        strani oblasti prinesel uspeh. Tako je nastalo nezaupanje v dobro voljo
                        oblasti, ker ni bilo mogoče misliti, da bi se ne mogel narediti in
                        vzdrževati red in mir v pokrajini z drugimi sredstvi, ki bi zadele odgovorne
                        in prizanašale nedolžnim. Danes vemo, da je dolžnost in pravica Slovencev,
                        da store vse, kar je potrebno, da se posamezno in kot narod ohranijo in
                        svoje zadržanje uskladijo z realnimi prilikami. Lahko izrazim, da tako misli
                        ogromna večina naroda, ki je lojalna in korektna; hoče pa, da varuje svojo
                        nacijonalno čast in ohrani svoj narodni ponos in značaj. To se ne protivi
                        nobenemu zakonu in tudi nobeni modri državni politiki ... Poleg vsega tega pa
                        veljajo v Ljubljanski pokrajini še izredni ukrepi kot posledica
                        komunističnih akcij, ki jih kulturni človek za daljši čas prenašati ne more.
                        Mislim, in tu prosim Vas Ekscelenca, da se mojemu mišljenju priključi, da je
                        nastopil čas, ko je večji del izjemnih ukrepov, ki jih je izdala civilna in
                        vojaška oblast počenši s 1. septembrom 1941, postal v sedanji trdoti
                        nepotreben in bi se po ustrezni reviziji lahko mnogo odredb razveljavilo
                        oziroma omililo ...</emph>" (AS (prej AINZ), fasc. 122, II 0253132-4) </p>
                  <p>V 20 točkah je škof zahteval strogo pravičnost in popolno zakonitost v duhu
                     tradicij rimskega prava, veljavnost zakonov pred 6. aprilom 1941 - razen v
                     izjemnih primerih, zaščito osebne svobode, hišne pravice in lastništva, svobodo
                     kulture, vesti in vere. Hotel je, da Italijani izpuste vse, ki niso zakonito
                     zaprti, internirani oz. konfinirani. Poleg tega pa še, da naj vzpostavijo javni
                     red in mir, zagotovijo varnost življenja in imetja, poskrbijo za primerno
                     prehrano prebivalstva, dajo slovenskim beguncem začasno domovinsko pravico,
                     poskrbijo za primerno zaposlitev prebivalstva, poživijo gospodarstvo,
                     reducirajo prometne ovire, omogočijo redno šolanje, popravijo vojno škodo in
                     dovolijo, da občine poslujejo kot samoupravne enote z domačimi predstavniki.
                     Želel je tudi, da ne ovirajo dobrodelnih akcij, da zvišajo pokojnine javnim
                     upokojencem in da spoštujejo samoupravo kulturnih, gospodarskih in socialnih
                     ustanov. To je bilo izredno pogumno dejanje, ki ga lahko uvrstimo med upor
                     proti okupatorju. Visoki komisar se je po besedah ljubljanskega škofa zelo
                     razjezil: "<emph>Ko sem izročil spomenico visokemu komisarju, je bil ves divji,
                        da si upa kdo fašistični oblasti delati očitke, ki po njegovem naziranju
                        niso utemeljeni, in je odkrito dejal, da bi bil zastopnike političnih strank
                        dal takoj zapreti, če bi si bili drznili stopiti osebno predenj s tako
                        vlogo.</emph>" („Zagovor škofa Rožmana“, Zbornik Svobodne Slovenije, Buenos
                     Aires 1965, str. 65) </p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2" subtype="poem">
               <head>Pesnikova molitev</head>
               <docAuthor>Karel Mauser</docAuthor>
               <lg>
                  <l>O Bog, </l>
                  <l>ozri se na te moje roke, </l>
                  <l>na prste, </l>
                  <l>od Tebe ustvarjene. </l>
                  <l>Ljubili so svet in stvari, </l>
                  <l>drevesa in rože, </l>
                  <l>travo z rumenimi glavicami regrata, </l>
                  <l>gibko hojo žená </l>
                  <l>in solze samotne starke. </l>
                  <l>Ljubili so v miru in v strasti, </l>
                  <l>v grehu in svetosti. </l>
                  <l>Vendar, o Bog, </l>
                  <l>vselej so hrepeneli k Tvojim rokam. </l>
                  <l>Umazani, </l>
                  <l>vendar oškropljeni s solzami, </l>
                  <l>pokapani z voskom spokorne sveče, </l>
                  <l>ki jo je prižgalo srce </l>
                  <l>v nočeh brez sna in v samoti. </l>
                  <l>Ozri se na moje roke, o Bog, </l>
                  <l>na te moje prste, </l>
                  <l>ki so pisali poti, </l>
                  <l>ki so se križale v srcu, </l>
                  <l>ki so peli vetru in soncu, </l>
                  <l>travam in žitu. </l>
                  <l>Ne daj, o Bog, da ostanejo v prsti, </l>
                  <l>ko bodo vanjo legli. </l>
                  <l>Skleni njih drobne koščice </l>
                  <l>ob sodnem dnevu </l>
                  <l>in pusti, </l>
                  <l>da jih takrat položim </l>
                  <l>na Tvoja sveta kolena. </l>
               </lg>
               <figure>
                  <graphic url="slike_z_22/z_22_27.png"/>
                  <head>Peli so vetru in soncu <name type="author">Mirko Kambič </name></head>
               </figure>
            </div>
         </div>
         <div type="div1">
            <head>Slovenske teme – jesen '96</head>
            <div type="div2">
               <head>O stanju duha na slovenskem</head>
               <docAuthor>Ivan Klemenčič</docAuthor>
               <div type="div3">
                  <p>Če presojamo po prvih demokratičnih volitvah in osamosvojitvenem referendumu,
                     potem je bil slovenski narod v času svoje politične pomladi večinsko za
                     demokracijo, se pravi, večinsko je obsodil zatiralsko in izkoriščevalsko
                     nekdanjo državo in komunizem in ju pomagal spravljati na smetišče zgodovine.
                     Danes, v drugi polovici desetletja vznika slovenskega svobodomiselnega duha,
                     kaže, kot da si te demokracije ne zna več prav natanko predstavljati, kot da je
                     dovolj tistih, ki bi mu jo razvidno predstavili in ga vodili, in po drugi
                     strani takšna ni bila zanj nikakor zaželena. Pod njenim poimenovanjem se je
                     torej skrivalo vse mogoče in predvsem kontradiktorno. Vendar je značilno, da po
                     petdesetih letih duhovne odrevenelosti ni prišel množičneje do jasnega
                     načelnega gledanja v bistvu zaradi istih ljudi, moralnih naslednikov komunizma,
                     ki so njegovo prvotno voljo preusmerjali v skladu s svojim novim pojmovanjem
                     demokracije, ki je verbalno: spričo objektivnih okoliščin so sprejemali njeno
                     novo institucionalno formo, niso pa mogli pretrgati s staro vsebino in s
                     starimi vrednotami, prilagojenimi novi formi. S svojimi daleč večinskimi
                     javnimi občili so močno vplivali in še kar naprej oblikovali javno mnenje, v
                     bistvu nenehno relativizirajoč novo demokracijo, ker so jo nenehno družili z
                     nerazčiščeno preteklostjo in s pragmatiko svoje morale in s tem prikazovali kot
                     legitimen model. S tkašno moralo si še posebej pospešeno prisvajajo slovensko
                     premoženje, ki so ga prej posedovali v ekskluzivni partijski, zdaj pa prehaja v
                     njihove roke v kapitalski obliki za pomembno zaokrožitev enega in istega
                     imperija. Danes dobro vidimo, kakšno temeljno napako je naredil Demos zgolj
                     zato, ker ni demokratiziral vseh javnih občil, v katera je bil vložen kapital
                     vseh Slovencev in so torej last vseh. Tako ni bil opravljen prvi in odločilni
                     institucionalni premik v utrditev demokratične zavesti, v prekinitev s starim z
                     načelno zavrnitvijo njegovih vrednot kot vrednot zla. Zato smo zdaj priča
                     nevarnemu procesu, s katerim se petdeset let totalitarizma in življenja v
                     neresnici in nemorali na novo utemeljuje in poglablja z legitimnostjo novega
                     demokratičnega in še evropskega in natovskega, hkrati nezanemarljivo ohranjajoč
                     globinsko deformiranost slovenskega človeka in njegovo družbeno razosebljenost,
                     pasivnost in otopelost do skupnega nacionalnega. Tembolj se tega zavemo, ker
                     takšne labilnosti, dezorientiranosti in nezainteresiranosti ne bomo našli pri
                     slovenskih političnih emigrantih, pokončnih in zanesljivih demokratih in
                     zavednih Slovencih. </p>
                  <p>Razmere v slovenski matici mora torej obvladovati v temelju drugačen duh,
                     četudi se zdi nepozornemu, da življenje v postkomunizmu nekako pragmatično teče
                     dalje. Ali je torej mogoče, da je z njim navzoče še izročilo nekdanje partije?
                     Neposreden odgovor bi bil: navzoče je še vse od nekdanjega fundamentalizma do
                     novo izdelane in prevladujoče liberalnejše kučanovske različice, preskušane v
                     osemdesetih letih. Prav ta se je uspešno zajedla v vse pore življenja za tako
                     rekoč popolno obvladovanje družbe, zato je še naprej uporabna. Tudi za njeno
                     najnovejšo prilagoditev so vpregli vse dosegljive intelektualne sile in po
                     novem mojstri iz ozadja igrajo pred slovenskim narodom brez zadržkov zdaj na
                     levi zdaj na sredini. V primerjavi s tem dosežkom liberalnejšega in zato še
                     nevarnejšega duha so stalinistični, hitlerjevski ali miloševičevski modeli
                     totalitarizma delo navadnih divjakov, banavzarjev in grobijanov. Kučan s
                     svojimi zna to delati na prijazen način po meri človeka; zato res ne more brez
                     dvojne morale, toda zato ga daleč večinsko voljo tudi tisti, ki jih je še
                     nedavno zatiral in diferenciral po službeni dolžnosti kot najvišji partijski
                     vodja. In predvsem zna stvari spreminjati tako, da ostanejo nespremenjene. Tako
                     je Slovencem pustil veselje, da so se demokratizirali in osamosvajali in ob
                     hoteni ali nehoteni pomoči novih demokratov pristal tam, kjer je bilo še
                     dopuščeno, pred Rubikonom. Resda je bil staro-novi režim ob napovedujoči se
                     slovenski osamosvojitvi že v kritičnem položaju, a se je znašel, nenadoma se
                     pretvarjajoč, da je že vprežen v voz slovenske osamosvojitve in ne le
                     demokracije; zato ga ni odplavilo, nasprotno si je medtem prilastil celo
                     dediščino te osamosvojitve, ki ji je od nekdaj odločno nasprotoval. In prav tu
                     je za novo stanje duha na Slovenskem ob spremljajoči pasivnosti spet več kot
                     značilna domala popolna izguba spomina. Demokratična večina po pičlih petih
                     letih ne ve več dobro ne za samo izhodišče, kakor ga tudi ni pripravljena
                     primerjati s sedanjim stanjem, tj. s kar histeričnim promoviranjem Balkana in
                     včerajšnjega agresorja na slovenskih tleh, ki je zanetil še krvavo tretjo
                     balkansko vojno, ni ga pripravljena primerjati z odkritimi poskusi obnavljanja
                     stikov z vsem ideološko kompatibilnim Balkanom, ki bo ob takšni dvojni pozabi
                     in ravnodušnosti ostal še naprej slovenska usoda. Tudi demokratični
                     parlamentarni predstavniki kot da so spregledali zlorabo referendumskih
                     pooblastil. Za slovenski narod je skoraj neverjeten pristanek na izbris tako
                     rekoč vsega zgodovinskega spomina skrajno obremenjujočih balkanskih odnosov od
                     srednjega veka z zavojevalnimi in roparskimi pohodi balkanskih slovanskih
                     "Turkov" do srbskega imperializma in neokolonializma med vojnama in po drugi
                     vojni in do nič drugačnih in življenjsko usodnih okupatorskih in agresorskih
                     namenov tistih zavojevalcev še pet let nazaj. Zato ostajata v nasprotju z
                     izigranim duhom slovenske osamosvojitve in pričakovane demokracije še danes
                     Balkan in komunizem konstanti slovenskega duhovnega obzorja, točneje komunizma
                     in zato Balkan, in ne demokracija in zato Evropa. Zadnji dve postajata nova
                     forma prvima dvema - stari vsebini. </p>
                  <figure>
                     <graphic url="slike_z_22/z_22_28.png"/>
                     <head>Priravljen na viharje <name type="author">Vlastja Simončič </name></head>
                  </figure>
                  <p>Kot osrednje vprašanje tega šestletnega staro-novega duha je ostalo še naprej
                     vprašanje legitimnosti. Tu so bili prenovljeni komunisti po dobro preskušenem
                     modelu v javnosti nenehno navzoči s svojimi ekskluzivnimi stališči kot
                     splošnimi stališči, zaustavljali pa so vse levo in desno, kar jim je bilo na
                     poti, in diskvalificirali vsakogar in vsakršno kritično misel, ki jih je
                     ogrožala. Tako sprevračati resnico ni lahek posel, vendar po dolgoletni praksi
                     so se zmogli hitro vsiliti slovenski javnosti z utrjevanjem vtisa, da Slovencev
                     komunizem ni ogrožal in jih ne ogroža in da ni uperjen proti njihovi
                     identiteti. Po tej poti so mu vsilili pragmatično gledanje nanj namesto
                     načelnega. S tem so še ohranili temeljno razmerje med oblastjo in objekti njene
                     politike, videz namesto odkrivanja bistva. Preprečevali ali marginalizirali so
                     postavljanje načelnih vprašanj v slovenski duhovni sferi in na državni ravni.
                     Zato še danes v javnosti ni verodostojne ocene preteklega obdobja, koliko je
                     slovenski narod v tem prisilnem raju zaostal za zahodno stvarnostjo in kakšna
                     je bila individualna in kolektivna cena. Ker ni kesanja, ni odgovornosti in
                     zato tudi ni priznanja, da so bili pogoj za uresničitev ideje o novem družbenem
                     konstruktu nasilje, začenši s polnimi jamami mrtvecev po vsej Sloveniji in nato
                     nasilno spreminjanje slovenske identitete, se pravi tistega, kar je drugi
                     največji zločin proti narodu. Zato namesto vnovičnega poudarjanja dobrega
                     življenja v komunizmu - to je bilo, kakršno je že bilo, lahko le v funkciji zla
                     - ne povedo, da je bilo njegovo bistvo sistematično jemanje v imenu visokih
                     ciljev in odrešilne eshatologije, začenši z življenji in s svobodo in nato z
                     odvzemanjem drugih poglavitnih dosežkov zahodnoevropske civilizacije, kar ne bi
                     moglo opravičevati nikakršnega cilja, tem manj prevaro za osvojitev oblasti
                     totalitarne provenience. Cena za preživete je bila odvzem človeške identitete,
                     njihovo reduciranje v delovno silo in reduciranje naroda v brezosebno amorfno
                     maso, da jo je lahko obvladala in vodila samozvana avantgarda. </p>
                  <p>S to moralo so še danes nenehno zraven, še odvzemajo in se polaščajo vsega za
                     svoje legitimiranje. Zato se more njihova morala enačiti le z načelom
                     koristnosti, ki ji je nenehno v pomoč vsakršen premočrtni miselni inženiring.
                     Pri tem se ne ustavljajo niti pred samim bistvom, tj. pred identiteto,
                     slovensko in lastno. Tako so najprej načrtno zabrisovali mejo med demokratičnim
                     in totalitarnim, to nenehno relativiziranje pa so z moralo, ki vsem na očeh
                     nima nobenih zadržkov, podprli z odpravo revolucije, ker menijo, da bodo s tem
                     pragmatično izbrisali bistvo prejšnjega obdobja, njegovega zla, in ohranili vse
                     njegovo "dobro". V teh ambicijah so že tako napredovali, da so se znašli v
                     povsem novih vlogah, ko na podlagi svojega krvavega revanšizma dolžijo
                     demokrate revanšizma, ko kot nedemokrati učijo demokrate demokracije, ko s
                     svojo moralo poučujejo svoje moralne kritike morale, ko kot nelegitimni
                     odstavljajo legitimne. Po drugi strani jim je veliko do tega, da Slovence
                     vzgajajo v nekritično ponavljanje, da niso državotvoren narod in da so svojo
                     komaj doseženo državo dobili podobno kot pred petdesetimi leti po zaslugi
                     komunistov. Zaradi svoje boljševistične legitimnosti in načrtnega izbrisa
                     slovenske identitete tako Slovencem premišljeno odvzemajo zgodovinski spomin -
                     bleščečo zgodovino najmanj srednjeveške Karantanije, ene prvih držav v
                     srednjeveški Evropi, še precej starejše od sosednje Avstrije ali Madžarske,
                     kjer danes s ponosnim samozavedanjem slavijo svojo tisočletno zgodovino.
                     Slovencem so nasprotno vsilili slavo boljševistične preteklosti, na kateri
                     utemeljujejo slovensko identiteto - tj. tragični izstop iz evropske
                     civilizacije, medtem ko ostajajo dolga stoletja slovenske preteklosti bolj ali
                     manj posrečen zgodovinski uvod k temu osrednjemu in poglavitnemu dejstvu. Na
                     tej povsem sprevrženi duhovni ravni - tega ne gre spregledati - se začenjajo
                     zločini proti slovenskemu narodu. Tako se država zlorablja za reprecijo,
                     najprej proti najdragocenejšemu, proti posamezniku kot temeljni celici družbe,
                     za njegovo podrejenost vse do gojenega občutka manjvrednosti namesto dostojanst
                     va in s tem odvisnosti od eksluzivne oblasti. Že na ravni družine bi zlorabo
                     vzgoje za privzgojo manjvrednosti, s katero bi se otroke laže obvladalo,
                     obsodili kot moralno najbolj zavrženo dejanje. Toda posledice takšnega
                     oblastnega razmerja so lahko seveda tudi krvavo resne. </p>
                  <p>Ker se danes oblast zaradi legitimiranja pred svetom ne more izpostavljati s
                     skrajnostmi, mora ostajati kot prevladujoča sestavina miselne stvarnosti že
                     dobro znani ideološki duh, zdaj le prilagojen novim razmeram. Z njim torej ne
                     gre za mišljenje kot tako, gre za mišljenje s posebnim namenom. Zato niso
                     slovenski komunisti brez vzroka postali najprej liberalci in demokrati in nato
                     v duhu postmodernistične in postinudstrijske družbe že sodobni zagovorniki teze
                     o več resnicah. Prelevili so se torej v vse dopuščajoče demokrate, v odprte
                     ljudi, ki omogočajo nov razvoj. Težava tega novega prilagajanja duhu časa je v
                     njihovi neprepričljivi identiteti, v dvoumnem stanju, v katerem se niso
                     odpovedali bistvenemu, svoji Resnici. Ta Resnica torej ni nevtralna ena in
                     edina resnica, ki se ji človeštvo bolj ali manj uspešno približuje, to je
                     povsem določna Resnica s posebnim namenom, ki je omogočila nasilno privzeto
                     legitimnost z mitom o enobe, tista Resnica, ki danes vzdržuje razklanost
                     slovenskega naroda in omogoča nadaljevanje vsiljene oblasti. Z njo niso
                     presežena trda dejstva nepokopanih mrtvecev, pobitih demokratično mislečih mož,
                     žena in njihovih otrok, ki jim resnica druge strani k enakopravnosti prav nič
                     ne pomaga. Tu je tudi druga stran Resnice zmagovalcev, njihovega duhovnega in
                     stvarnega nasilja vse do tako otipljivih stvari, kot je podkupljenost svojih s
                     privilegiji, ki jih mora plačevati ves slovenski narod. Ta Resnica tudi v
                     načelu ne pritrjuje nasprotni strani, ki ji je s propadom komunizma čas dal
                     prav. Je torej Resnica Totalitarne ideologije par exeellence, ki se lahko
                     obdrži le z nasiljem neresnice in s tem nemorale. Ali če rečemo z Václavom
                     Havlom, bistvo kontinuitete totalitarnega režima je ideološko, ne kadrovsko, ki
                     se ideološkemu podreja. </p>
                  <p>Nova forma postkomunizma torej ne more brez stare ideologije kot oblike
                     duhovnega nasilja, kot najbolj neposrednega vzvoda represije, če naj se ohrani
                     prenovljena stara oblast. Zgolj demokratična forma in kapital, pa tudi
                     klanovstvo in mafijstvo za obvladovanje javnega mnenja očitno ne zadoščajo.
                     Kolikor bolj je pri tem moč ideologije nevidna, toliko bolj je nevarna.
                     Vprašanje je le, kakšna je njena narava, njena vsebina, in kaj to pomeni spričo
                     "demokratske" ugotovitve v prid tej ideologiji, da izpraznjeni prostor
                     nekdanjih ideologij, ki so zdaj brez vsakega pomena, napolnjujejo nove,
                     predvsem liberalistične? Odgovor poskušajmo poiskati v enem izmed aktualnih
                     zgledov. Kaj denimo pomeni sedanja podpora ohranitvi spomenikov revolucije in
                     njihovim krvavim kolovodjem, s katerimi se menda ponaša le še postkomunistična
                     Slovenija? Ali lahko pri čaščenju vojnih dogodkov in oseb odmislimo podporo
                     tistemu primarnemu ideološkemu takratnega časa - začenši z marksizmom in
                     leninizmom, revolucionarnim boljševizmom - obenem z njegovo zločinsko
                     aplikacijo? Ali moramo boljševistično revolucijo odmisliti, ker so jo komunisti
                     s svojim radikalnim inženiringom nenadoma odpravili, ali ravno to opozarja, kaj
                     hočejo skriti? Ali ni vendar njihova radikalna ideologija za dosego cilja z
                     vsemi sredstvi podlaga vsemu, kar so počeli in kar simbolizirajo spomeniki, in
                     ali ne izvira odtod njihova sedanja legitimnost skupaj s krvavim pohodom na
                     oblast, ki ga niso nikoli obsodili? Ali sodi torej ta ideološka podlaga zraven
                     in ali ne ostaja s tem del naše vsakdanjosti? Danes se je nemara kak posameznik
                     kateri teh skrajnih ideologij odrekel, kakor vemo nasprotno tudi za javno
                     izrekanje privrženosti tem ideologijam, medtem ko se je večina očitno potuhnila
                     in bi jih javno nemara zanikala; če je prav zato morda to stanje težje
                     identificirati, pri čemer ne kaže biti naiven, je ideološko staro vsekakor
                     prevladujoče v Združeni listi, v Zvezi borcev in pri Školjčevih liberalnih
                     demokratih kot večinskem delu te stranke. Njihove glave so ostale polne
                     prejšnje vsebine in prejšnjih psevdovrednot, nekdanjih modelov mišljenja, nič
                     bistvenega se ni izpraznilo in nič bistveno novega napolnilo. Danes poznamo
                     celo drastično javno priznanje boljševistične revolucije: še premalo smo jih
                     pobili. Vse to je zdaj prevladujoča duhovna vsebina nove demokracije. Frontalno
                     s komunizmom na Slovenskem seveda res več ne gre kot še kje v Rusiji, možen je
                     le postkomunistični "pragmatizem". Najmanj in nenehno preverljivo to pomeni, da
                     stara ideologija ni izginila na dobro znani ravni aplikacije, kot njena duhovna
                     udarna pest ali subtilna manipulacija, torej na ravni ideološko sprevrženega
                     odnosa do vsakršnih tradicionalnih vrednot in do družbene stvarnosti, se pravi
                     do posameznika in naroda, do njegove preteklosti, do državljanske vojne, do
                     Cerkve in vere, z nasilno gorečnostjo se je kot t. i. pravica do splava že
                     institucionalizirala v novi ustavi. Tudi vsa nekdaj dovoljena sredstva so kot
                     stalnica ostala, od prevar, kriminala in ma fijskega načina delovanja do
                     likvidacije, kjer v opozorilo štrli primer strankarskega voditelja Ivana
                     Krambergerja na začetku njegove predvolilne kampanje v znamenju protikomunizma.
                     Ali se je ob novem videzu sploh kaj spremenilo? </p>
                  <p>Z inštrumentalizirano ideologijo za preinterpretiranje slovenske stvarnosti je
                     bilo treba za izhodišče lastne legitimnosti najprej razvrednotiti nasprotnike
                     in to skrajno obsodbo ohraniti kot način slovenskega bivanja. Pri tem so se
                     ideologi za preprostega človeka lovili na zunanje in nasprotnike protikomuniste
                     več kot petdeset let demoniziral kot kolaboracioniste z okupatorjem, s čimer so
                     si dovolili obsoditi večji del slovenskega naroda. Kljub tej miselni
                     nelogičnosti in neprepričljivosti ter obenem glasnosti, s katero so
                     obremenjevali in obremenili slovensko dušo, se je s tem po psihološki
                     zakonitosti zgodilo nehoteno in paradoksno, da že pol stoletja podzavestno
                     izražajo to, kar so delali sami. Vse kar hočejo z ideološkim nasiljem naprtiti
                     nasprotniku, je podzavestno in sprevrženo priznanje lastnega ravnanja, ki se ga
                     hočejo znebiti, a se ga ne morejo. S tem prostodušno povedo vsem znano dejstvo,
                     da so bili orodje Kominterne, torej sovjetskega zvijačnega imperialističnega
                     pohoda po svetu, da jih brez Kominterne, njene ideologije in njene
                     revolucionarne šole kratkomalo ne bi bilo. Ostali bi nemočna neznatna stranka,
                     ki ne bi nikoli hotela ne mogla izrabiti tako težkega trenutka slovenskega
                     naroda za uveljavitev totalitarne oblasti in nikoli obdolžiti protikomunistov
                     kolaboracije, ne glede na to, da je ta na zasedenih ozemljih povsem legitimna.
                     Njihova obramba, s katero so z zanikovanjem svojih grehov po otročje opozarjali
                     prav nanje, ni bila le podzavestno priznanje te kolaboracije, marveč po
                     zapovedi Kominterne priznanje še njim dobro znane kolaboracije z nacizmom proti
                     "zahodnim imperialistom". Tej dvojni kolaboraciji z dvema totalitarizmoma in
                     dvojni izdaji vitalnih interesov slovenskega naroda za vzpon na oblast se pol
                     stoletja pozneje pridružujeta deklarirani sestop z oblasti in osamosvojitev kot
                     dejanji iste morale, zdaj za ohranitev oblasti. Torej še ena prevara kot
                     temeljni način delovanja, pri kateri so že predvsem sodelovali predstavniki
                     mlajše generacije, vzgojeni v totalitarnem duhu, se pravi z istimi vrednostnimi
                     izhodišči in miti. Tudi pri njih ni šlo brez intelektualnih uslug nekaterih
                     verodostojno predstavljenih demokratov, kot so denimo Z. Jelinčič, D. Rupel, S.
                     Hribar, predstavniki stranke zelenih. S svojo takratno demokratično identiteto,
                     s katero so prevarali člane svojih strank, pozneje volilce in vse demokratično
                     misleče, bi bili v demokratični družbi takoj politično mrtvi in eksemplarično
                     izločeni, toda v sedanji formalni demokraciji ostajajo in že takoj legitimirajo
                     nov duhovni vzorec, nov model morale, ki ne pozna kazni zoper nemoralo. Tako
                     povečujejo moralni razkroj na političnem in gospodarskem področju in že
                     petdeset let znan občutek nemoči spričo še navzočih tradicionalnih slovenskih
                     vrednot poštenja in časti, kakor seveda pomagajo utrjevati nasilno delitev
                     slovenskega naroda. </p>
                  <p>Če je ohranjanje tega smrtnega sovraštva do medvojnih drugače mislečih
                     demokratov in ohranjanje neenotnosti slovenskega naroda vse prej kot dobro za
                     stanje demokratičnega duha na Slovenskem, je tem manj sprejemljiva nova volja
                     starih oblastnikov, da se je treba brez soočenja posloviti od predhodnega
                     polstoletnega obdobja. Kot vemo, je bil petdeset let komunizem, samo komunizem
                     in nič drugega kot komunizem. Zdaj naj iz slovenske zavesti nenadoma izgine,
                     izpuhti, kot da ga nikoli ni bilo, pri čemer še kaže, da bodo tako rekoč vsi s
                     tem neizmerno zadovoljni, se pravi večina demokratov na eni in na drugi strani.
                     Ali je takšen odnos za normalno delovanje duha normalen? Ali je to v njegovi
                     naravi, ali je to v naravi narodove morale in njegove temeljne duševne higiene?
                     V tem radikalnem izbrisu bistva preteklosti je vendar vir sedanjega temeljnega
                     duhovnega stanja naroda, je njegova nepresežena razklanost in s tem njegova
                     temeljna nemoč. Z nedokončano državljansko vojno se podaljšuje tragično duhovno
                     nasprotje, stanje neidentitete, ki sui generis potrjuje, da temeljni
                     duhovno-moralni spopad med demokratičnim in nedemokratičnim, med tradicionalnim
                     in na silo uveljavljenim na Slovenskem ni končan. To tudi dokazuje, da po
                     sedanji ideološki poti ni rešljiv, da je neobhoden le za podaljševanje oblasti
                     in da lahko jutri znova izbruhne v akutno stanje. </p>
                  <figure>
                     <graphic url="slike_z_22/z_22_29.png"/>
                     <head>Prvo ivje <name type="author">Mirko Kambič </name></head>
                  </figure>
                  <p>Tu je torej temeljni odgovor, zakaj je duh komunizma še tu, da je sploh še tu
                     in da so še tu komunisti. V zapovedanem izbrisu bistva zgodovine je njihova
                     identiteta in kontinuiteta. Zaradi komunistov ne more priti do konfrontacije s
                     komunizmom, in to ne na načelni intelektualni ne na državni ravni. Zato ne more
                     priti do vrednostne ocene, kakršno zasluži vsakršno obdobje narodove zgodovine.
                     Tako je tudi jasno, kdo se boji resnice tega polpreteklega časa, resnice, ki
                     odvzema legitimnost. Resnično legitimnost nasproti navidezni daje le odpoved
                     oblasti in priznanje zgodovinske odgovornosti, zgodovinske zmote. To bi bilo
                     njihovo veliko dejanje soočenja z resnico, najbolje, kar lahko naredijo za
                     slovenski narod in za kar bi si pridobili odpuščanje. Toda ker jih določuje
                     totalirana oblast kot aksiomatično dejstvo, kot duhovno stanje brez kritične
                     razdalje, še naprej usodno obremenjujejo svoje nasprotnike in sebe, torej ves
                     slovenski narod. Prav zaradi te oblasti so se polastili slovenske preteklosti
                     in jo še vedno obvladujejo, da lahko obvladujejo njegovo sedanjost in
                     prihodnost. Od tu se torej novodobna postmodernistična in pluralistična
                     aplikacija o več resnicah lahko nadaljuje le z nasiljem odrešeniškega mita, z
                     vsem t. i. dobrim povojne totalitarne svobode in njene že spoznane Resnice.
                     Tako smo ob postmodernistični formi, pri videzu, ostali pri koreninah že znane
                     predmodernistične vsebine. Še naprej jo utemeljuje ista intelektualna nesvoboda
                     in namesto prave odprtosti antiintelektualizem z dogmo za ohranitev oblasti. To
                     je duhovno stanje, katerega svoboda se neha pri postavljanju enačaja med vsemi
                     tremi totalitarizmi. In tu se naposled generira vse to duhovno nasilje kot
                     podlaga stvarnemu nasilju, od tod izhaja nepreseženo sovraštvo namesto dobrote
                     in ljubezni, tu je vir razdvajanja namesto povezovanja kot edina možna oblika
                     vladanja. </p>
                  <p>Zato je slovenska polstoletna stvarnost iz temeljev velika laž. Paradoksno je,
                     da se odločilno vzdržuje s pomočjo tistih, od katerih bi pričakoval največ
                     kritične razdalje, največ karizmatičnosti, s katero naj bodo luč in sol naroda,
                     se pravi od intelektualcev. Z obžalovanjem je treba najprej ugotoviti, da že
                     verodostojnost zahodnoevropskih razumnikov ni docela prepričljiva, odkar
                     poznamo kot eno plat njihovega duhovnega obraza kolaboracijo s totalitarizmom
                     nacionalsocializma in fašizma, vendar celo komunizma, in potem spet pri tistih
                     njihovih sodobnikih, ki so večinsko vzdrževali tezo o etničnih spopadih na
                     Balkanu in niso bili pripravljeni videti srbskega imperializma in
                     nacionalkomunizma kot izvirnega zla. Resda se intelektualcem na Slovenskem
                     usodno pozna, da ni med njimi cveta slovenskih demokratov in njihovih
                     naslednikov, s katerimi je slovenski totalitarizem po navodilih Kominterne
                     radikalno in torej dolgoročno obračunal. Vendar to ne more biti opravičilo
                     zanje, za njihovo kolaboracijo s komunizmom, za nenačelnost ali vsaj splošno
                     mlačnost in medlost, ko gre za narodovo usodo in s tem za osrednje vprašanje
                     demokracije in nedemokracije. Prvi iz oportunizma nočejo priznati poraza
                     komunizma svojega poraza, zato tudi nočejo služiti narodu, marveč še naprej
                     samozvani kliki v vseh njenih neiskrenih premenah; drugi kakor da so izšli iz
                     zadnjega obdobja z opranimi možgani - s tem svojim poglavitnim orodjem - in jim
                     je precej vseeno, kaj bo s slovenskim narodom in njegovo demokracijo. Vprašati
                     se moramo, kje je ostal nekdanji slovenski svobodomiselni duh? Ali ni vendar v
                     bistvu slovenske narave, še posebno intelektualne, tista trdoživost in
                     vitalnosti, s katero je slovenski človek obstal na tem izpostavljenem
                     geografskem prostoru na stiku germanskega, romanskega, slovanskega in
                     ugrofinskega sveta? Ali ni bil ta svobodomiselni duh tudi razvidno politično
                     utemeljen, z bistvenimi zgodovinskimi premiki in velikopoteznostjo od svobodne
                     države Karantanije do marčne revolucije z Zedinjeno Slovenijo, od Prešerna do
                     slovenske moderne? To je bil nedvomno tudi politični duh slovenske avtonomnosti
                     in državotvornosti, kontinuitete, s katero smo Slovenci pred petimi leti znova
                     stopili v samostojno življenje. Z večinskim pragmatičnim, ideološko
                     manipuliranim duhom to ne bi bilo mogoče. Zato se tradiciji kot najvišji
                     novodobni dosežek pridružuje duh novo preskušane demokratične zavesti, izrecno
                     duh protikomunizma, ki se je uprl novodobnemu barbarstvu, njegovemu nasilju in
                     nesvobodi. Tako je bil vreden naslednik svojih civilizacijskih predhodnikov,
                     tiste razvidne slovenske kontinuitete, ki se je že zgodaj v srednjem veku
                     utemeljevala na morali evropskega krščanstva kot njegov nedeljivi del. Hkrati
                     se je pokazalo, da je lahko najhujši sovražnik Slovencev le Slovenec sam, kadar
                     se pusti iztrgati iz svoje tradicije in svojega poslanstva, iz svojega
                     temeljnega poštenja, marljivosti in ustvarjalnosti. V tem je bil vir najhujšega
                     zla, odtod na eni sprejemanje vseh sredstev za dosego navideznih ciljev in na
                     drugi strani največja ranljivost in prizadetost večinskega jaza, od katere si v
                     tem neenakem boju še ni opomogel. Navzven je avtonomno zmogel prvo
                     svobodomiselno odločitev, navznoter, pred odločilnim dejanjem, kakor da okleva
                     pred zlim duhom v samem sebi. </p>
                  <p>Rešitev je torej le v njem samem, ključ do slovenske demokracije in novega
                     razvoja je le duhovna pokončnost posameznika kot najvišje razvite avtonomne
                     osebnosti. Če ga je komunizem razosebljal v političnem in ekonomskem, v
                     celotnem osebnostnem smislu, ga lahko docela osvesti, prebudi le svobodomiselni
                     duh resnične intelektualne elite in z njo še posebej oblikovane in
                     institucionalizirane civilne družbe. Za duhovno-moralno katarzo slovenskega
                     človeka edino in neiz bežno je soočenje z resnico slovenske polstoletne
                     stvarnosti kot pogojem za njegov duhovni preporod. </p>
                  <p>Če odtod stvarneje pregledujemo slovenske demokratične možnosti, tj. politično
                     razvitost svobodomiselstva, ne moremo mimo nekaj izjav, pobud in stališč iz
                     zadnjega, predzadnjega leta, ki kažejo na trenutni slovenski duhovni in
                     politični doseg. Za razmerje moči ne naključno je tudi pobuda odkrito na strani
                     tistih, ki želijo še naprej usmerjati slovenski narod po utirjenih kolesnicah.
                     Zbornik devetih levih intelektualcev od Rupla prek Hribarja do Žižka Slovenska
                     smer bi lahko poimenovali kar smer razvidne kontinuitete, ki pod demokratično
                     formo utemeljuje postkomunistično smer prenovljenih komunistov. Nekateri med
                     njimi so že prej kot demokrati prevarali svoje strankarske člane in volilce ali
                     zgolj demokratično misleče Slovence, denimo napovedujoč razgraditev komunizma,
                     zato pri tistih posameznikih ne moremo govoriti o moralni verodostojnosti. Kot
                     rdeča nit njihovih razmišljanj se vleče poziv pozabiti komunizem in njegovo
                     zločinskost in ohraniti legitimnost njegovih sedanjih naslednikov. Mnoge kot
                     novorojene pragmatike izdaja nehotena in s tem kontradiktorna delitev na naše
                     in nenaše, torej v bistvu kontinuiteta nekdanjih moralno-političnih, torej
                     znanih ideoloških kriterijev. Nekateri so še posebej zavzeti in prevzeti s
                     preinterpretiranjem komaj iztekajočih se zadnjih let v kontinuum partijske
                     zgodovine. Tako je ponekod še posebno čutiti, da so podaljšana roka svojih
                     političnih delodajalcev, da so dosledni bojevniki proti protikomunizmu, medtem
                     ko sami s komunizmom seveda nimajo nič. To je kar dvakratno vprašljiva moralna
                     drža, ki s poudarjanjem tega ali zamolčevanjem drugega najbolje govori o
                     miselni verodostojnosti takšnega načina razmišljanja in prispeva k temu, kar bi
                     imenovali nadaljnje ideološko onesnaževanje slovenskega duhovnega okolja. </p>
               </div>
               <div type="div3">
                  <head>Kdo se torej boji protikomunizma, če ni več komunizma?</head>
                  <p>Vsekakor večja so bila demokratična pričakovanja ob Pobudi za ponovno presojo
                     slovenskega narodnega položaja, ki jo je podpisalo prav tako devet vidnih
                     intelektualcev zlasti blizu Novi reviji, po abecedi začenši s Francetom
                     Bučarjem, ki je nemara prispeval končno kompromisno redakcijo besedila
                     pobudnika Petra Jambreka. Prav zaradi takšnih pričakovanj je razočaranje
                     svobodomiselne ga duha veliko, saj se spis ob spoštovanju kontinuitete loteva
                     le pragmatičnih ciljev. Samo ugibamo lahko, če je nemara prav kompromisna
                     redakcija (navaja jo Delo) izničila morebitno prvotno načelno zastavljeno
                     besedilo. Ključna misel Pobude je namreč ugotovitev, "da so bile
                     narodnoosvobodilne ideje osemdesetih let potrošene". To pomeni še drugače, da
                     podpisniki izenačujejo doseženo formalno demokracijo pod nadzorstvom
                     prenovljenih komunistov z vsebinsko demokracijo, s čimer se obenem izenačujejo
                     tudi s stališčem prenovljenih komunistov. Še nadalje to pomeni, da se v
                     besedilu ves čas skrbno izogibajo načelnemu soočenju s prejšnjim obdobjem, se
                     pravi s komunizmom, kot da ga ni bilo in kot da ni potreben vrednostni obračun
                     z njim in z vsem, kar je povzročil. To umanjkanje seveda ne more biti
                     intelektualna drža. Če bi bral pobudo nepoučen človek, tujec, ne bi zvedel tako
                     rekoč nič o usodnosti zadnjega petdesetletnega obdobja na Slovenskem, nič o
                     njegovem bistvu in o posledicah in predvsem nič, ali je bil njegov
                     totalitarizem sploh odpravljen ali ne. </p>
                  <p>V zameno za prvo in najnujnejše, za poziv k resnični demokraciji, se besedilo
                     ukvarja z vrsto pragmatičnih vprašanj, pri čemer ugotavlja, da nova slovenska
                     država nikjer ne deluje. Naravno bi bilo torej vprašanje, zakaj tako, to pa bi
                     zahtevalo dvig na načelno raven in s tem konfrontacijo s kontinuiteto
                     komunizma. Ker podpisnikom ne manjka lucidnosti, je za besedilo odločilno
                     tisto, česar v njem ni. Za demokratično misel naraven bi bil sklep, da
                     demokracija na Slovenskem ni možna, dokler bo obstajala politična, ideološka in
                     kadrovska kontinuiteta. Nasprotno se podpisniki bojijo le ideologij
                     nacionalizma nekaterih dosedanjih velesil, s čimer usmerjajo pozornost bralca
                     navzven, kar je tudi dobrodošla podpora dosedanjemu režimu in oblika bega od
                     eksistenčnih problemov. Zato je še posebno značilna zaskrbljenost pred zahodnim
                     kapitalom, ki da bo pokupil slovensko zemljo, niti besede za zavarovanje
                     slovenskega habitata, kot ga imenujejo, pa ni ob dejstvu, da priseljenci z
                     Balkana poseljujejo demografsko opustela slovenska področja in spreminjajo
                     njihovo idenfiteto. Ali je torej še mogoče verjeti v iskrenost Pobude, ali ni
                     izhodišče na isti valovni dolžini s prenovljenim komunizmom? Ali torej res
                     nikogar ne skrbi, da gre v temeljih za oblikovanje države na ohranjeni
                     neresnici? Kje izrecno je ostalo vprašanje dekomunizacije Slovenije, ki ga je
                     Jambrek kot možnost sploh prvi navajal? Le sprašujemo se lahko, ali je v
                     kompromisnem besedilu prevladala volja tistega ali tistih, ki so je zmeraj del
                     politične kontinuitete in željo pomagati preživetju starega s kritiko znotraj
                     sistema, pa čeprav za ceno narodove svobode in za ceno sprave? Pobuda v tem
                     odločilnem času ne more biti dejanje demokratičnega duha, zdi se, da je njen
                     temeljni smisel izbris komunizma in z njim paraliziranje, omrtvičenje resnične
                     pobude za demokarcijo. V tem je bil cilj nedvoumno dosežen, kar seveda ni
                     vzpodbudno dejstvo za stanje duha, zlasti svobodomiselnega, na Slovenskem in za
                     slovensko prihodnost. </p>
                  <p>Posledica izraženega in zamolčanega pomeni tudi na intelektualni ravni podporo
                     nelegitimnemu, ki ima z nasprotne strani dvakratno težo. Seveda si nelegitimno
                     zna dajati tudi samo podporo, sklicujoč se na znana dejstva, kot so bile
                     najprej demokratične volitve. Vendar je mnogo prepričljiveje, če za demokracijo
                     zavzeti, kot je denimo novinar Danilo Slivnik, ki odstira pogled v nemoralo
                     oblastnega zakulisja, hkrati dajejo legitimnost predstavnikom tega režima s
                     stališčem, da je boj za oblast nekdanje partijske nomenklature v
                     večstrankarskem sistemu legitimen. Ali je takšno gledanje utemeljeno? Ker vsa
                     slovenska stvarnost teče po dveh političnih tirih, po formalnem in vsebinskem,
                     po demokratičnem in nedemokratičnem, je treba upoštevati oba. Sklicevanje na
                     legitimnost prvih demokratičnih volitev je torej možno, upoštevajoč najprej
                     okoliščine. Prva izjava predsednika slovenske države, prejšnjega partijskega,
                     po njih, njegov prvi stavek je bil, da so bile volitve demokratične. Tako se je
                     naposled lahko oklenil forme, ne da bi jo mogel potruditi s pripadajočo
                     vsebino. Pri tem se kaže najprej spomniti, da je na volitve stopil z izpeljanko
                     kulta osebnosti, ki so jo prefinjeno ustvarjala njegova javna občila pred
                     navinimi in dovzetnimi Slovenci. Poleg tega je bil v volilno kampanjo ene
                     strani vložen kapital vseh Slovencev, mafijsko odtujen iz Slovenije za takšne
                     namene, vanj so bile nadalje enostransko vključene raziskave javnega mnenja,
                     namenjene vsem Slovencem, uporabljala pa jih je stara oblst in posamezniki, ki
                     so se hoteli nepošteno povzpeti nadnje. Hkrati je bil prejšnji in sedanji
                     predsednik tista zadnja oseba v ozadju, ki je načrtovala ali je morala vsaj
                     dokončno podpreti strankarske prevare za dosego oblasti. Ali sta torej
                     predsednik države in parlament že po kriterijih formalne demokracije legitimne? </p>
                  <p>Ko presojamo vsebinsko legitimnost, ne moremo mimo dejstva, da celo komunisti
                     sami poudarjajo kontinuiteto s totalitarno državo. Ni torej sporno, da so
                     legitimni, legalni in moralni nasledniki svojih začetnikov in predhodnikov, ki
                     jih nenehno branijo, da so nasledniki edine stranke. Bistvena razlika je pri
                     vprašanju odgovornosti. Če pristajamo na evropska civilizacijska načela, je
                     treba za zločine in genocid prevzeti odgovornost in soodgovornost. Zanje po
                     demokratičnih merilih ni legitimnosti, je le sodba in obsodba. V prispodobi
                     lahko rečemo, da ni legitimnosti ne za tatove ne za njihove pomagače, oboji so
                     prav tako po slovenskem pojmovanju poštenja krivi in sokrivi. Ali neposredno
                     povedano: tudi s hipotetično doseženo popolno formalno legitimnostjo ni
                     verodostojno na zločinih in genocidu nad slovenskim narodom graditi lepšo
                     prihodnost slovenskega naroda. A že zdrava kmečka pamet in poštenost zadoščata
                     za sklep, da po tej poti ni nobene rešitve za slovenski narod. Tisti, ki so
                     spravili voz v blato, ga iz njega ne bodo rešili. Zato je treba vse, ki so
                     delali zločine, in tiste predstavnike, ki jih vse v najnovejši čas podpirajo,
                     kot škodljivce slovenskega naroda izločiti iz javnega delovanja in odločanja.
                     Demokratično zaupanje so nepreklicno izgubili, prav tako zločinska stranka in
                     njene zločinske vrednote, kar so nam za zgled v demokratični Češki že spoznali
                     in si s tem omogočili najhitrejši razvoj med postkomunističnimi državami. Ker
                     morala komunistov temeljne samokritike in odhoda z oblasti ne pozna, pozna le
                     obratno pot, mora spoznati slovenski narod, da je to v njegovem vitalnem
                     interesu. Ne gre torej za raven, ki so jo predstavniki zločinskega revanšizma
                     vsilil najprej Demosovom demokratom kot diskvalifikacijo z revanšizmom, gre za
                     neizbežnost procesa razgraditve starega, gre za dekomunizacijo Slovenije kot
                     legitimen interes slovenskega naroda za vzpostavitev evropske demokracije ter
                     za normalen razvoj celotne nacije. </p>
                  <p>Če izhajamo iz temeljne volje slovenskega naroda na prvih demokratičnih
                     volitvah in iz osamosvojitvenega referenduma, izhajamo iz podpore prvotnemu
                     Demosovemu načrtu osamosvojitve Slovenije in uveljavitve demokracije. Za
                     demokrata ne more biti nobenega dvoma, da je bil prvi cilj dosežen, drugi ne.
                     Tisti, ki danes trdijo, da so velike zgodbe končane in da se začenja čas
                     postmodernistične pragmatike, varajo slovenski narod. Smo še vedno v risu
                     nasilja predmodernizma in njegove ekskluzivnosti. Zato izraža v tem začasnem
                     somraku slovenskega duha zaenkrat edinole Poziv Državnemu zboru in pristojnim
                     oblastem države Slovenije, ki ga je po končanem petdestletnem obdobju
                     komunistične revolucije pripravil Slovenski spominski odbor pri Novi slovenski
                     zavezi, prvotno voljo volilcev po demokraciji. Z njim se vzpostavlja tradicija
                     slovenskega svobodomiselstva. To pomeni kajpada izrecno obsodbo komunistične
                     partije, obsodbo njenih zločincev, priznanje slovenskega odpora proti komunizmu
                     med drugo svetovno vojno kot samoobrambno in domoljubno dejanje, razglasitev
                     poboja domobrancev in drugih nasprotnikov za zločin proti človeštvu in kot
                     ključno sprejetje zakonov, ki bodo pretrgali povezavo s prejšnjo totalitarno
                     ureditvijo, vključno z odpravo privilegijev in uveljavitvijo pravne države. To
                     je stvaren in načelen Poziv v duhu razvidne evropske demokracije in vračanja
                     Slovenije v njeno civilizacijsko območje. To je pot k resnici in spravi. Še
                     drugače to prizadevanje pomeni, da čaka slovenski narod ena največjih zgodb v
                     njegovi zgodovini, ki mu je ne pripovedujejo ne vsakršni "demokrati" in ne
                     stranke slovenske pomladi, namreč osvoboditev samega sebe od notranjega
                     okupatorja. Šele to dejanje bo lahko slovo od totalitarizma, od polsto letnega
                     življenja v neresnici in nemorali, šele s tem bo spopad med komunizmom in
                     protikomunizmom, potekajoč od 1941, končan. Z njim bo končno mogoče preseči
                     narodovo duhovno razklanost v njegovo novo samozavest. Če bo slovenski narod
                     zmogel veliki preobrat, ga čaka nesluten razvoj, če ne, bo navznoter in navzven
                     životaril in še naprej poslušal pravljice o vsestranskem in nadaljnjem razvoju
                     in napredku ali zgodbe o uspehu. Letošnje volitve so v tem pogledu odločilne.
                     Nedemokratom so dovoljena vsa sredstva za osvojitev oblasti, demokratom le
                     demokratična, torej poštene volitve. Z njimi se bo za dalj časa odločila
                     slovenska usoda. Od osveščenosti slovenskega človeka, od prevlade njegovega
                     svobodomiselnega in demokratičnega duha, ki so mu na poti vsemogoče ovire, bo
                     odvisno, ali bo iz njih izvirala nova moč slovenskega naroda ali še naprej
                     njegova nemoč. Ali bo naposled zmogel končati iztirjenost iz tisočletne
                     evropske duhovne tradicije in se vrniti k svoji duhovni identiteti.</p>
               </div>
            </div>
            <div type="div2">
               <head>Očetje in sinovi</head>
               <docAuthor>Blaža Cedilnik</docAuthor>
               <div type="div3">
                  <p>Očetje in sinovi. Saj jo poznate, to televizijsko oddajo, kaj ne. Pred kamere
                     povabijo očeta in sina. Oba poznana, družbeno priznana, uveljavljena človeka.
                     Tam potem ob pomoči voditelja oddaje obujata spomine, predvsem pa se nenehno
                     hvalita. Mlajši očetovo vzgojo, njegov vpliv na njegov poznejši razvoj in
                     kariero. Starejši pa sina, kako je bil priden, vesten, spoštljiv, samostojen,
                     in oh in sploh in tako naprej. Včasih vpleteta v pogovor še mater, ki je tudi
                     kaj malega dodala k sinovi vzgoji in očetovi karieri. Pa sem pa tja kakšen
                     dedek, ki je tudi stal ob strani, ki je bil tu, kadar so ga potrebovali.
                     Skratka, povest o dobrih, poštenih, sposobnih, pametnih, nadarjenih, in kar je
                     še takih pridevkov, ljudeh. </p>
                  <p>Ja, ja, zanimivi so taki pogovori, le prav jih je treba poslušati. No, sama se
                     vedno spomnim na tisti stokrat prežvečeni izrek: "Najboljši so padli." In
                     spomnim se na mojega očeta in deda. In pomislim, kako bi bilo šele to zanimivo,
                     če bi se tadva srečala pred kamerami. In najbrž bi imela kaj povedati. Pa sta
                     žal oba umrla v cvetu življenja. Komaj sta se poznala. Pa je zares škoda. Škoda
                     takih LJUDI. </p>
                  <p>"Profesor Anton Rabuza (starejši) se je porodil 16. prosinca 1881 v Podgorju,
                     prijazni vasici blizu Št. Jurja ob južni železnici. Njegovi starši so imeli tu
                     majhno posestvece in so se, akoravno niso imeli nikakršnega pre moženja, po
                     svojih slabih močeh vestno trudili, da bi vzgajali svoje otroke kar najboljše
                     in jim pripravili boljši kruh. Ko je dovršil domačo ljudsko šolo, poslali so ga
                     njegovi roditelji leta 1894 na celjsko gimnazijo, katero je že pohajal njegov
                     starejši brat. Ker ga niso mogli zdoma podpirati, se mu je zlasti v začetku
                     godilo zelo slabo. Bil je skoro popolnoma odvisen od podpore raznih
                     dobrotnikov, katerim se je kmalu priljubil skromni, marljivi in nadarjeni
                     dijak. Leta 1902 je prebil na celjski gimnaziji zrelostni izpit ter šel nato na
                     graško vseučilišče, kjer se je posvetil klasičnemu jezikoslovju. Le raznim
                     dobrotnikom in denarnim zavodom se je imel zahvaliti, da je mogel, četudi je
                     moral mnogokrat pretrpeti veliko bede in pomanjkanja, dovršiti svoje študije.
                     Pa s svojo žilavo vztrajnostjo je premagal končno vse zapreke. Naj bo v tem
                     oziru zgled učeči se mladini, da ne sme sredi svoje težavne poti, če se ji godi
                     v gmotnem oziru slabo, obupati in omagati." </p>
                  <p>Tako piše o njem Bogoljub, cerkveni list za Slovence v majski in junijski
                     številki v letu 1917, kjer mu je bilo odmerjenega kar precej prostora. Po
                     končanem študiju je učil na gimnazijah v Ogrskem brodu, v Trstu in v Mariboru.
                     Leta 1912 je dobil službo blizu svojega doma, na celjski gimnaziji, kjer je
                     poučeval do februarja leta 1915, ko so ga poklicali k vojakom. Istega leta, 15
                     oktobra je padel, star štiriintrideset let. Zapustil je ženo in dva majhna
                     otroka, hčer in sina. Moj oče je bil takrat star komaj dobro leto. </p>
                  <p>Seveda piše tudi o njegovi ljubezni do žene in otrok, katerim se je posvečal v
                     največji možni meri, o njegovi ljubezni do domovine, za katero je tudi umrl, in
                     o njegovi globoki veri. Pa o njegovem vestnem in požrtvovalnem delu z dijaki,
                     ki jim ni bil samo odličen profesor, ampak tudi očetovsko razumevajoč
                     prijatelj, revnejše dijake pa je tudi gmotno podpiral. Pa še o tem, da je bil
                     literarno aktiven; dopisoval je sprva v dijaški list Mentor, potem pa v
                     stanovski časopis in v razne časopise in revije in prevajal iz različnih
                     jezikov, saj je zelo dobro govoril in pisal v sedmih jezikih. </p>
                  <figure>
                     <graphic url="slike_z_22/z_22_30.png"/>
                     <head>Večerna tišina <name type="author">Mirko Kambič </name></head>
                  </figure>
                  <p>Seveda je še mnogo napisanega o njegovem življenju, o njegovi poštenosti, o
                     njegovem čutu odgovornosti, o njegovi ljubezni do družine in domovine in seveda
                     o njegovi veri. </p>
                  <p>Kaj pa o njegovem sinu, o profesorju Antonu Rabuzi (mlajšem), ali se sploh kaj
                     ve o njem? Rodil se je 29. septembra leta 1914 v Šentjurju. Tudi ta ni imel
                     lahke mladosti. Njegov oče in mati sta sicer gmotno poskrbela za svoja otroka,
                     saj sta imela v Šentjurju kar veliko posestvo, pa je bila usoda dobesedno kruta
                     z njim in njegovo družino. Ko je bil star komaj kaj več kot eno leto, v
                     najnežnejši dobi življenja, je izgubil očeta. Mati je morala sama skrbeti za
                     posestvo in otroka. Pa vendar je dokončal šole, najprej ljudsko šolo v
                     Šentjurju, potem maturiral na celjski gimnaziji in končno diplomiral na
                     ljubljanski univerzi (ko je študiral njegov oče, je še ni bilo) iz klasičnega
                     jezikoslovja (kot njegov oče). Učil je na klasični gimnaziji v Ljubljani.
                     Posvečal se je dijakom in jim pomagal. Lahko bi kar prekopirala skoraj vse, kar
                     piše o njegovem očetu. Govoril in pisal je celo vrsto jezikov in se še kar
                     naprej učil kakega novega. Pisal je pesmi in se ukvarjal z glasbo. Veliko je
                     hodil v hribe. Z veseljem je tudi kuhal (stara mama, mama moje mame, nona smo
                     ji rekli, je vedno pripovedovala o tem, kako je bilo z njim "luštno" kuhati).
                     Veliko se je ukvarjal z mano, ki sem bila stara blizu dve leti in pol, z mojo
                     sestro pa ne kaj dosti, saj še ni imela pol leta, ko se je končal njegov križev
                     pot: Vetrinj, Teharje, mučenje do smrti. Še preden se je rodila, je odšel k
                     domobrancem, kjer je vodil postojanko, ki je čuvala Štampetov most. V njegovi
                     enoti so bili skoraj sami mladi fantje, ki so ga ohranili v zelo lepem spominu,
                     saj je skrbel zanje po očetovsko, pazil je, da se jim ne bi kaj zgodilo. Ko so
                     se umikali pred prihajajočo rdečo armado, jim je najbrž rešil življenje, ker so
                     bili sami prezeleni, da bi se sami tako znašli. </p>
                  <p>In zdaj si zamislite, da bi se pojavila v oddaji Očetje in sinovi, vsak na
                     svojem oblačku. Mislite, da bi se tako hvalila, vsak sebe in eden drugega,
                     kakor se hvalijo ti naši vrli očetje in sinovi. Ne verjamem. Bila sta namreč
                     zelo kritična do sebe. Bolj kot do drugih. Nikoli nista bila zadovoljna s tem,
                     kar sta naredila, kako sta naredila, kar sta dosegla. Ko sta poučevala, sta ves
                     čas študirala in tuhtala, kako bi obravnavano snov približala dijakom, da bi
                     le-ti uživali v učenju latinščine in grščine in drugih jezikov. Kar sem
                     napisala, so o Antonu Rabuzi (starejšem) pisali drugi in o Antonu Rabuzi
                     (mlajšem) govorili drugi. Sama sem poznala seveda le mlajšega in še tega
                     predvsem kot toplino, varnost, zavetje in ljubezen. In kot ime v krstnem listu.
                     Ime s križcem. </p>
                  <p>Je pa ena bistvena razlika med njima. Pa to ni toliko razlika med njima, ampak
                     med okoliščinami, v katerih sta se znašla. Starejši se je znašel v vojni, ki jo
                     je lahko razumel kot vojno za domovino. Z velikim navdušenjem se je odzval
                     pozivu v vojsko in je bil že od vsega začetka pripravljen za svojo domovino
                     žrtvovati tudi svoje življenje. Mlajši pa se je znašel v državljanski vojni, v
                     kateri nikakor ni mogel najti sebe. Večina njegovih kolegov je odšla čez mejo
                     in se po vojni potihem vrnila (ali pa tudi ne). In potem so pohlevno služili
                     novi oblasti. Ko so odhajali, so tudi njega vabili s seboj. Pa ni šel. Ne morem
                     pustiti družine. Ne morem pustiti žene z dvema majhnima otrokoma. Pa bi najbrž
                     bolj "pragmatično" ravnal. Pustil bi jih samo nekaj let, potem bi se vrnil.
                     Tako pa je njo in otroka zapustil za vedno in jih poleg tega še obremenil z
                     izvirnim grehom. Pa to ni očitek. To je le ugotovitev. Prav gotovo, kolikor se
                     poznam, če sem poštena do same sebe in do drugih, tudi sama ne bi ravnala
                     drugače. So stvari, ki jih narediš, in so stvari, ki jih nikakor ne narediš.
                     Med dvema zlema po svoji vesti, po najboljši možni presoji. In izbereš. Ne
                     glede na poštenost, visoko moralo, izbereš zlo. </p>
                  <p>Razlika pa je tudi v njuni smrti. Starejši je še tik pred smrtjo pisal, da se
                     mu zdi veličastno darovati svoje življenje za domovino in v dobri veri, da je
                     storil tisto, kar je bilo edino prav. Mlajši pa je bil najprej razočaran, tako
                     kot vsi, nad tem, kar so z njimi storili Angleži, prav gotovo niso vedeli za
                     barantanja, ki so bila posredi in katerih predmet so bili oni sami. Potem pa
                     križev pot s transportom v neposredno bližino rojstnega kraja, skozi Celje,
                     kjer je preživel gimnazijska leta, ki so tako rekoč najbolj brezskrbna, če ne
                     najlepša leta v življenju. Kot široko razgledan intelektualec se je precej
                     jasno zavedal, kako je bil zlorabljen odpor ljudi do okupacije in okupatorja in
                     kako perfidno so bili ljudje zapeljani v bratomorni vihar, pa pravzaprav niso
                     mogli ničesar. Če ne bi stala za njimi rdeča armada, bi se vse drugače
                     zasukalo, pravi eden tistih, ki je intenzivno doživljal tiste dni. Morda je
                     tako razmišljal tudi moj oče in se počutil prodanega, ogoljufanega. </p>
               </div>
               <div type="div2" subtype="poem">
                  <head>Krst pri Savici, </head>
                  <docAuthor>France Prešeren</docAuthor><lg>
                     <l>... kri po Kranji, Korotani </l>
                     <l>prelita, napolnila bi jezero ... </l>
                     <l>... Ne meč, pregnala nas bo sreča kriva. ... </l>
                     <l>... kdor hoče se podati, mu ne branim; </l>
                     <l>kdor hoče vas dočakat' temne zore, </l>
                     <l>neproste dni živet', nočem enake, ...</l>
                     <l>... tje bomo našli pot, kjer nje sinovi </l>
                     <l>si prosti vol'jo vero in postave. </l>
                     <l>Ak pa naklonijo nam smrt bogovi, </l>
                     <l>manj strašna noč bo v črne zemlje krili, </l>
                     <l>kot so pod svetlim soncem sužni dnovi! ... </l>
                  </lg>
                  
               </div>
               <div type="div3">
                  <p>Najbrž je tudi on razmišljal, kaj se bo zgodilo z nami vsemi, ko je doživljal
                     Teharje. Kako bo živeti v državi, kjer vladajo tisti, ki so ljudi pobijali po
                     tekočem traku. Pa ne samo to. Pred tem so jih zverinsko mučili. In tako je
                     umrl. Po hudem mučenju. Mučenju do nespoznavnosti. In nad njegovim grobom je
                     odlagališče odpadkov. In postal je neoseba. Ne oseba. </p>
                  <p>Tako si zamišljam nekatere misli iz oddaje Očetje in sinovi, kjer bi nastopala,
                     kot sem že rekla, vsak na svojem oblačku. Le kaj bi rekla v zvezi s tem, kar se
                     je zgodilo s posestvom. Ker se je očetova sestra bala, da jim bodo kaj hudega
                     naredili in jim vse pobrali, je dala za kmetijsko šolo v Šentjurju en lep kos
                     posestva. Pa so ji kljub temu še vzeli. Sestrična ni mogla dokončati šol, ker
                     je njen oče hudo zbolel in so jo kar potegnili iz šole. Mene, ki sem želela
                     nadaljevati tradicijo (pa ne samo zaradi tradicije; jezikoslovje me je vedno
                     zanimalo in me še vedno zelo zanima), ki sta jo vpeljala ded in oče, niso vzeli
                     na klasično gimnazijo (bila sem najboljša na šoli, ampak bila sem obremenjena z
                     izvirnim grehom - takih pa ne gre vključevati v elitne šole), ko sem se po
                     končani gimnaziji hotela vpisati na klasično jezikoslovje, me je dekan
                     dobronamerno (bolje rečeno blagohotno) opo zoril, da je to fakulteta za take,
                     ki imajo zagotovljen materialni položaj. Ker niti slučajno ne dobijo ustrezne
                     službe. Ker se niti slučajno ne morejo preživljati. Ker morajo opravljati vsa
                     mogoča dela, le tega ne, za kar so se izšolali. In sem odnehala. Ker nisem bila
                     tako vztrajna kot onadva. Morda vseeno nisem iz takega testa. Ali pa je postal
                     zid trši, ko sem prišla sama na vrsto, da z glavo izvrtam luknjo vanj. </p>
                  <p>Za konec lahko zapisem reklo: "Kogar bogovi ljubijo, umre mlad." Oba sta umrla
                     krute smrti v najlepših letih. In nista mogla spremljati svojih otrok ob
                     njihovem odraščanju, nista jim mogla pomagati v težavah in stiskah, nista se
                     mogla veseliti njihovih uspehov. In nista se mogla veseliti vnučkov in jih
                     razvajati. </p>
               </div>
            </div>
            <div type="div2">
               <head>Jaz, partizani in drugi</head>
               <docAuthor>Mira Dobravec</docAuthor>
               <div type="div3">
                  <p>Takole moram začeti - s spominom na globoko užaljenost in ponižanje ob
                     spoznanju: Poglej, za kakšno neumnico me pravzaprav imajo, za kakšno manjvredno
                     bitje! Ne smem vedeti, ne smem razmišljati! Res preveč za trmasto dekle, ki si
                     ni nikoli dovolilo, da bi mislilo, da misli, kar domislijo tuji možgani. </p>
                  <p>
                     <emph>Dekletce je vzklikalo: Kje pa so dokazi, da Amerika res je? Lahko mi
                        kažejo sliko potočka v sosednji vasi in me prepričujejo, da je deset tisoč
                        kilometrov daleč. Težaven otrok, je vzdihovala mama in me pošiljala na
                        krožke in k starim učiteljem, ki naj bi zadostili mojim tečnim, nenasitnim
                        vprašanjem in seveda tudi dvomom nad vsakim odgovorom. In - ga najde
                        nazadnje, ki bil ji je kos!</emph> Vso našo bližnjo zgodovino je otrok požrl
                     s kožo in kostmi, niti najmanjša iskrica se ni pojavila, da bi zanetila požar
                     dvoma! Bilo je vendar tako zelo lepo, tako polno domoljubnih, ponosnih misli,
                     povzdignjene sreče, da živi v svobodni, delovnemu človeku na kožo pisani
                     družbi. In koliko nasprotnikov je naša svoboda imela, preden je nastala, koliko
                     narodnih izdajalcev, in to celo izobraženih in bogatih! Aha, v tem je odgovor -
                     to so bili izkoriščevalci delovnega človeka, tako nekako kot graščaki, ljudje,
                     ki niso nič delali in so hoteli živeti na račun tujih žuljev! In izdajalski
                     kralj, še sreča, da je pobegnil in vsa njegova vlada z njim! Zdaj imamo deželo
                     delavcev in kmetov, delu čast in oblast! Zdaj imamo deželo, kjer smo združeni
                     bratski narodi in gradimo nov, pravičen svet! </p>
                  <p>In pesmi! Pesmi o materi treh partizanov, češnjev cvet, samo milijon nas je,
                     domov bom šel, na oknu glej obrazek bled, oh, pesmi! Kolikokrat si je dekletce
                     otrlo solzico, potočeno ob vsej tej žalosti in lepoti! Ne, nekaterih pesmic pa
                     že takrat ni maralo, rop, požig, umor, kri ni bencin, krvi ne zmanjka nikoli ...
                     ne, nekaterih pesmic dekletce ni prebralo več kot enkrat! </p>
                  <p>In filmi! Nančika in njena nesrečna ljubezen, Tildika in njene sanje: takrat bo
                     krog in krog svoboda ... in postelje in štruklji in mlad fant, ki v snegu
                     zakopan, lačen in napol mrtev sanja o materi ... In ne joči, Peter, prišla bo
                     svoboda! Našli bomo dolino miru, mi ponosni, pošteni ljudje! Ne, Temnikarja,
                     Nejčeve mame in izdajalskih duhovnikov pa dekletce res ni maralo! Kako more
                     slovenski človek pasti tako globoko! </p>
                  <p>Ne, tudi desantov in mostov ni maralo, njeni junaki bi morali biti popolni,
                     miroljubni, razneženi branilci domače zemlje. Pač izmišljija petošolke, ki hoče
                     dobrega in nežnega viteza, kot da se zmaju glava odseka z robčkom ali cvetlično
                     bilko! </p>
                  <p>Komaj se je dekletce naučilo pisati, je že tudi sama pisalo partizanske pesmi,
                     kaj pisalo, celo recitiralo jih je na krajevnem pokaži kaj znaš! Le oče ni imel
                     časa, da bi jo prišel poslušat ... Najbrž ni mogel, prav tako, kot ni mogel biti
                     partizan, ker so ga odvlekli Nemci in je v Franciji bolan ležal v bolnišnici ... </p>
                  <p>Toda dekletce je raslo, z neugnano mladostno radovednostjo požiralo knjige in
                     spoznavalo svet. Skozi debelo kopreno šolskih učenosti je tu in tam posvetil
                     žarek, ki se ni ujemal v mavrico znanega in tako preprosto razumljivega. In
                     počasi je popolna podoba kazala vedno več pomanjkljivosti, vedno več drobnih
                     kamenčkov v mozaiku je bilo napačnih, na silo zlepljenih in ponarejenih, prve
                     zanke v prelepi tkanini, izvezeni v podobah poguma in ponosne domoljubnosti, so
                     se začele spuščati in lepota je bledela. </p>
                  <p>Ko ga je vprašala, oče ni več molčal. Pred šotorom ob obali ji je nekega
                     poletnega večera povedal svojo različico zgodbe, oh, tako zelo drugačno od
                     vsega, kar je dotlej vedela! In njen oče vendar ne laže - in zakaj bi si
                     izmišljeval take grozote? Vsako nedeljo skupaj z njo stopi k obhajilni mizi in
                     ona ve, da je pošten, resnicoljuben mož! </p>
                  <figure>
                     <graphic url="slike_z_22/z_22_31.png"/>
                     <head>Po boju <name type="author"/></head>
                  </figure>
                  <p>Kaj naj zdaj s tema dvema podobama, tako popolnoma različnima - in ena je znana
                     vsem, za drugo pa vesta samo oče in ona! </p>
                  <p>"Mami to ve?" ga je takrat pretresena vprašala, kot da je očetova podoba samo
                     njegova stvar, ne pa nekaj, kar so vsi doživeli! In če so vsi doživeli in če
                     njen oče ne laže, ampak govori resnico, potem to resnico vedo vsi! Potem lažejo
                     drugi, lažejo v šoli, laže tisti mili glas še pomnite tovariši, lažejo šolske
                     knjige, lažejo pesmi in filmi, lažejo, lažejo ... </p>
                  <p>Zmedeno se je po počitnicah vrnila v šolo in v njej je kar naprej odmevalo:
                     lažejo, lažejo, lažejo ... in neustavljiva želja, da bi vprašala še druge, še
                     koga, če to ve, če pozna ono drugo podobo, tako strašno drugačno. Knjige! V
                     njih bo vendarle morala biti zapisana resnica, ljudje umrejo, njihove knjige pa
                     ostanejo, stoletja ležijo na policah in sporočajo o času, ki ga ni več. </p>
                  <p>Težaven otrok, zmedeno dekletce v svetu, ki je videti, da ni, kar hoče biti, v
                     svetu, kjer oče in mati govorita eno, vsi drugi pa drugo ... Ubogo dekletce! </p>
                  <p>V knjižnicah je bilo knjig veliko in vse so očeta postavljale na laž. </p>
                  <p>Pri dedu na podstrehi so bili stari časopisi, stare revije in tudi kakšne
                     večernice - iz vsega tega je dekletce sicer spoznalo osupljivo veliko
                     presenetljivih dejstev - da je pred vojno, s katero je mislilo, da se je začelo
                     kulturno in socialno urejeno življenje, bilo že marsikaj, bila so tudi otroška
                     in mladinska združenja, pa skrb za siromake in celo za zamorčke, pa telovadna
                     društva, pa amaterska gledališča, oh, videti je bilo, da se narodovo življenje
                     ni začelo malo pred njenim rojstvom, pač pa je bilo bogato in plodno že prej.
                     Aha, vse tisto je bilo vedno povezano tudi z duhovniki, ti so hodili kar v šolo
                     in imeli tam obvezno mašo, hodili so na stadione in po mestih so bile procesije
                     - zato, seveda, ker so se duhovniki tako vtikali v javno življenje, zato zdaj o
                     tem nihče ne govori! Da duhovniki in maše sodijo samo v cerkev in naj tja hodi,
                     kdor že mora, so jo vendar dobro poučili. In kot se je dekletce naučilo, da
                     jemo v kuhinji, spimo pa v spalnici, se je naučilo tudi to, kako naj bi otrok
                     podvomil! Vsaka stvar na svoje mesto! Tako je stari časopisi niso naredili nič
                     pametnejše in niso odgovorili na njeno vprašanje, kako je pravzaprav šlo tole
                     med vojno - tako kot pravi oče ali tako kot govorijo drugi. </p>
                  <p>Imela je tisoč tudi prav navadnih vprašanj: zakaj so morali partizani zažgani
                     tisto vas, pa tisto šolo, pa tisti grad z vsemi knjigami in starinami, zakaj so
                     morali lepemu kipu Matere božje odbiti glavo in od vrha do tal prestreliti vse
                     naslikane svetnike v kapeli na Turjaku, zakaj so raznesli dragocenosti iz lepih
                     hiš neznano kam, zakaj so imeli v bazi 20 dva kotla, enega za navadne partizane
                     in drugega za voditelje, zakaj zdaj, v svobodi, hišo, v kateri živijo
                     voditelji, varuje miličnik - pred kom, zakaj hodijo partizanski otroci na morje
                     in v toplice, ona pa ne ... in še tisoč drugih, prav tako navadnih vprašanj.
                     Vendar nanje ni nikjer dobila odgovorov, oče pa jo je opominjal: Bodi tiho in
                     se uči! </p>
                  <p>In ker niti v knjigah ni našla odgovora, ga je nehala iskati, opustila je
                     branje zgodovinskih del in se lotila pesmi. Pesem je nad vsemi temi rečmi,
                     pesem je vsečloveška, velja za vse ljudi in vse čase. </p>
                  <p>Pesmi! Da je neki Balantič pisal v slovenščini in da ga ne more prebrati? Oh,
                     prosim vas! Ne mi take nakladat! Mi vendar spoštujemo svojo literarno
                     dediščino, samo neki zagrizeni škof, ki o poeziji ni imel pojma, si je dovolil
                     in onemogočil goriškega slavčka! Pa seveda še prej, ko so zažigali knjige, še
                     celo Cankarja! To je vendar sramota, ki si jo je privoščila duhovščina, ker pač
                     ni imela nobenega posluha za jezik in umetnost in se je bala, da bi se ovčice
                     pokvarile! Mi pa vendar človekovemu ustvarjalnemu navdihu namenjamo vso skrb in
                     pozornost! Gotovo je tale Balantič pisal kakšna nepomembna skropucala, ki jih
                     ni vredno tiskati! </p>
                  <p>Da je pisal sonete in to celo dobre? Lepo vas prosim! </p>
                  <p>Kje? Kdo je izdal njegovo zbirko? Kje pa je to, Buenos Aires? Argentinci so
                     tiskali slovenskega pesnika? Kakšni Slovenci? Koliko da jih je? Zakaj pa ne
                     pridejo domov? </p>
                  <p>Tako se je zagrinjalo pretrgalo na dvoje. </p>
                  <p>Vidiš, dekletce, ki ni verjelo, da je morda tudi kakšna Amerika, je končno
                     spoznalo, da svet res ni tak, kakršnega prikazujejo šole in knjige v
                     knjižnicah. </p>
                  <p>Dobila je Balantičevo zbirko. Še zdaj se spomni hvaležnosti, ki jo je čutila do
                     pogumnega človeka, ki je drobno knjižico kot sovražni material skrivaj prinesel
                     čez mejo. In spomni se tudi sramu, ki ga je občutila ob tem novem poglavju
                     svojega spoznavanja sveta. Take pesmi! Tak pesnik! O ti moj ljubi Bog, ves
                     mozaik svoje domovine bo morala zgraditi na novo, sama postaviti kamenčke tja,
                     kamor sodijo, vse ponarejene in goljufive pa zavreči. </p>
                  <p>Ljudje pod bičem - ne, to nista učitelja, ki sta odšla, to sem jaz, ker ne smem
                     poznati prošnje za besede, ki naj se razbolijo v molitev; ne smem vedeti, da je
                     imel deklico, ki ga je zapredla v žarke sanjanih obljub in ki bo ostala sama na
                     meji grobov, on pa bo miren onkranj iskanj, ko bo nehal v ognju groze plapolati
                     in bo lep molk s prstjo zasutih ust ... </p>
                  <p>Po tistem ni nikoli več nikogar nič spraševala. Odrasla je in vedela, da je
                     svet okoli nje zgrajen na pesku laži. </p>
                  <p>Ne samo rop, požig, umor, tudi in predvsem laž. </p>
                  <p>Laž ima vendar kratke noge! O, poglej, v tej deželi celo pregovori ne držijo!
                     Toliko let, tako popolna, nepremagljiva laž! </p>
                  <p>Kaj pa more proti njej ona sama? </p>
                  <p>In ker z odraslostjo pridejo tudi zaljubljenost, ljubezen in prebujena želja po
                     materinstvu, se je kakor v zavetje popolnoma potopila v toplo majhnost svoje
                     družine, v družbo pa hodila le delat za denar. </p>
                  <p>Če že ne more spremeniti lažnjivega sveta, lahko vsaj okoli sebe naredi otoček
                     miru, ljubezni, dobrote, poštenosti in resnice. </p>
                  <p>Tako se je zaprla v svoj ozki krog in ji še za mar ni bilo, da bi poiskala, ali
                     so morda vendarle še drugi taki otočki, ki so spoznali zlaganost in se zaprli
                     pred njo v svoj dom. </p>
                  <p>Srečevala je seveda mnogo ljudi v cerkvi, ne le starih, ki bi se mamili s tem
                     opijem za preprosto, neuko ljudstvo, ampak tudi mladih, pa izobraženih
                     svetovljanov in modrijanov ... </p>
                  <p>No ja, mi smo pač drugačni, svet pa drugačen, da le imamo mir in vsakdanji kruh
                     ... </p>
                  <p>Potem ji je Jožica zaupala pretresljivo zgodbo svojega življenja: ko jo je mati
                     še nosila pod srcem, so prišli nekega lepega dne v zlati svobodi in povabili
                     očeta na kratek pogovor. Zdaj je Jožica že zelo odrasla gospa, pogovor pa še
                     kar traja ... </p>
                  <p>Morda ima oče v Kočevskem rogu novo življenje, novo družino - kako naj bi
                     desetletja živel sam, zvest materi? In pravijo, da so tam cela mesta, tovarne
                     za vojaške potrebe, in v njih delajo vsi ti zaprti ljudje. Pravijo ... Šepetanja,
                     šepetanja ... </p>
                  <p>In potem je svoboda izbruhnila drugič. Nocoj so dovoljene sanje, je bilo rečeno
                     in vsi smo sanjali. </p>
                  <p>Zdaj bo konec laži, zdaj bo Jožičin oče, sicer res star, utrujen in zagrenjen,
                     prišel končno domov - če ima še eno družino, no, nič hudega, da bi ga le smela
                     videti in objeti, vsaj enkrat! </p>
                  <figure>
                     <graphic url="slike_z_22/z_22_32.png"/>
                     <head>Deček s piščalko <name type="author">Izidor Mole </name></head>
                  </figure>
                  <p>Zdaj se bodo ljudje izpod argentinskih hribov lahko vrnili na domače livade,
                     zavriskali na vrhu naših gora in zapeli: Domov bom šel ... in v meni več ne bo
                     nobenih zapletenih misli, le ena sama sreča: svoboden ljubim svobodno zemljo! </p>
                  <p>Ah, vsi sanjači, tako zlahka pripravljeni sanjati, so spregledali eno samo
                     besedico, eno samo! Nocoj! Samo nocoj so dovoljene sanje. Jutri je nov dan.
                     Pride dan in človek se zbudi! </p>
                  <p>Seveda, sanjači si krmežljavo manejo oči in spet, še enkrat, nočejo verjeti v
                     aroganco in v laž in v sprenevedanje ... In jutro mine, mine pomlad, in v žgočem
                     poletju so spet, kjer so bili! In ko pride jesen, bodo drugi pobirali sadove
                     skupne setve in jih spravljali v svoje trdno zgrajene, samo zase postavljene
                     kašče. </p>
                  <p>Kulturni, svetovljanski, popustljivi nadškof, navajen evropskih manir pa ljudi,
                     ki jim dana beseda pomeni neovrgljiv imperativ, nadškof bo pač že petič maševal
                     ob ubogi lipi sprave in namenil nekaj spodbudnih besed peščici poštenih in
                     dobromislečih ljudi, ki sejejo v veter svoje besede in svojo pripravljenost. </p>
                  <p>Kajti lipa sprave je vendar tako popljuvana, simbolično in v resnici tolikokrat
                     izruvana, tako onečaščena, da je samo božja volja, da se revica ne posuši,
                     tokrat nepopravljivo. Spavaj, spavaj, lipica, večno ne boš spala ... </p>
                  <p>Tisti, ki so desetletja dolgo v vsak dogodek, v vsako nedeljo, v vsako šolsko
                     knjigo, v vsako otroško prireditev, v vse naše dejanje in nehanje vpletali našo
                     slavno revolucionarno preteklost z večnim refrenom še pomnite tovariši, zdaj
                     kar naenkrat nočejo več gledati v preteklost. Glej naprej, nazaj ne glej
                     nikoli! Glej naprej! Kot da smo postali lebdeč narod, ki ga veter nosi, ker
                     noče več imeti korenin. Ko čez zemljo zatulijo viharji, drevesa se svojih
                     korenin zavedo! Aja, te korenine so v naši poganski preteklosti, preden nas je
                     ta imperialistična in fevdalna Cerkev v krvi in solzah pokristjanila! Te naše
                     korenine so Trubar in njegovi - pa ne le jezikovno in kulturno, ampak predvsem
                     versko! In slovenski narod ne more nadaljevati spravljen med seboj, dokler
                     Cerkev odpadniškega duhovnika spet ne sprejme vase! O, hvala Bogu, da Galileo
                     Galilei ni bil Slovenec! Vse težave naše sedanjosti in prihodnosti bi bile
                     povzročene z dejstvom, da ga Cerkev noče priznati za svetnika! </p>
                  <p>Domobranci? Neznani grobovi? Mrliški listi tisočev? Odvzeto premoženje,
                     pohojena čast, ponos? Odvzeta domovina? Prosim vas! Glejmo naprej! </p>
                  <p>Laži in prevare, potvarjanje resnice in na tem grajena družba? Prosim vas, koga
                     pa še zanima preteklost! </p>
                  <p>Odstranjevanje spomenikov? Prosim vas! To počno samo barbari, mi pa smo
                     kulturen narod! Če že, potem s spomenikov izbrišimo, da so namenjeni
                     revoluciji, ki je vendar ni bilo, toda pustimo jih tam, da bodo še poznim
                     rodovom oznanjali našo slavno preteklost! </p>
                  <p>Ko zdaj že res odraslo dekle iz dneva v dan gleda to našo, spet "novo"
                     stvarnost, se v njej občutek sramu in neresničnosti vzdiguje do neba. In si
                     reče: hvala Bogu, da nihče mojih ni bil ne partizan ne domobranec! Hvala Bogu,
                     da nihče mojih ni bil ubit in ne leži v kakšni neznani grapi brez križa nad
                     sabo! Hvala Bogu, da mojim ni bilo odvzeto nobeno premoženje! Hvala Bogu, da se
                     me vse to osebno ne tiče! </p>
                  <p>Kajti tako mi je dana možnost, da neobremenjeno kričim na ves glas: povejte
                     vendar končno resnico, vso resnico in samo resnico! Pravico imamo do tega!
                     Nočem, da bi še kakšno dekletce tavalo v takih temačnih labirintih, da bi še
                     kdo po tako zavitih, skrivnostnih in prepovedanih poteh iskal resnico o svojem
                     narodu! Ne morem dovoliti, da zgodovina ne bi bila napisana po resnici - briga
                     me, če se bodo tako končale lažnive pravljice, ki so si jih pripovedovali
                     zmagovalci. </p>
                  <p>Najprej resnico! </p>
                  <p>In vendar vem, da se to ne bo zgodilo, dokler ne bodo pred lipo sprave stali
                     vsi, prav vsi predstavniki naše države. In seveda brez fige v žepu. </p>
                  <p>In prosim Boga, naj nadškofu in peščici ob lipi nakloni potrpežljivost, ko
                     vendar že tako dolgo ponujajo roko, ki ni sprejeta. Naj jim da moč, da se ne
                     umaknejo, zagrenjeni in prizadeti, ob spoznanju, kako omalovažujoče oni drugi
                     prezirajo, sramotijo in zaničujejo poskus sprave. </p>
                  <p>Kajti resnica vedno pride na dan, pa če je zasuta še s takimi gorami odpadkov!
                     Mrtva usta kričijo in nihče jih ne more utišati, laž in krivica kričita do neba
                     in nihče ju ne more spremniti v resnico in pravico. </p>
                  <p>Počakati je samo treba na pogum, ki ga potrebujejo, da si bodo upali pogledati
                     resnici v oči in jo izgovoriti. </p>
                  <p>Potem samo še stisk roke, odpuščanje in mir. </p>
                  <p>In takrat bo krog in krog svoboda. Za vse. </p>
                  <p>In vsako dekletce bo vedelo, da je treba nekatere stvari v življenju pač
                     verjeti, čeprav jih ne vidiš na svoje oči. In bo živelo mirno, z varnim
                     občutkom trdnosti in resničnosti sveta okoli sebe. </p>
               </div>
            </div>
         </div>
         <div type="div1">
            <head>Pred petdesetimi leti</head>
            <div type="div2">
               <head>General Leon Rupnik</head>
               <docAuthor>Tine Velikonja</docAuthor>
               <div type="div3">
                  <p>Pred petdesetimi leti, 4. septembra 1946, je umrl general Leon Rupnik. Umrl je
                     junaško. Preden so ga pokosile krogle strelskega voda, je zaklical: "Naj živi
                     slovenski narod!" Izstradano in trpinčeno telo ga ni ubogalo, še stati ni mogel
                     brez opore. S pomočjo neznanih sil je vseeno glasno izpovedal tisto, kar je
                     čutil. Kako neutrezen se je moral zdeti njegov vzklik ljudem, ki so nadzirali
                     zadnje dejanje. Besede, ki so si jih lastili izključno oni, je zavpil človek z
                     dna, zanje skupek fizične in moralne bede. </p>
                  <p>Ko se oziramo nazaj in razmišljamo o vlogi, ki jo je Rupnik igral v tako
                     usodnem času, smo v zadregi. V predvojnem življenju ga Slovenija ni poznala.
                     Vedelo se je, da imamo Slovenci generala in da se po njem imenuje utrjena bojna
                     črta proti Italiji. Ob napadu na Jugoslavijo je zasedal visok vojaški položaj v
                     Zagrebu, se po ustaškem puču znašel na cesti, se po razpadu za nekaj tednov
                     ustavil v Celju, nato pa prišel v Ljubljano. Spomladi leta 1942 je bil skupaj z
                     drugimi oficirji interniran v Italiji, se po dobrem mesecu vrnil in kmalu
                     postal ljubljanski župan. Zasedel je mesto, ki ga je izpraznil dr. Juro
                     Adlešič. Ta je odstopil, ker je spoznal, da je njegova vloga nenaravna in
                     tvegana. Rupnik z vaškimi stražami ni imel posebnih stikov. </p>
                  <p>Ko je nastala po kapitulaciji Italije na ozemlju Ljubljanske pokrajine
                     praznina, ni bilo dvoma, da je nekaj treba napraviti. Nazaj se ni več dalo.
                     Partizani so v tistih šestih tednih, ko je bil okupator tako rekoč odsoten,
                     pokazali, da jih zanima samo revolucija. Zato tako silovit obračun z domačim
                     nasprotnikom. Vaški stražarji so kljub hudim izgubam in porazom vseeno bili še
                     tu. Ohranili sta se dve močni bojni skupini, skupina Vuka Rupnika, ki se je v
                     borbi pri Zameškem ubranila partizanov, in skupina, ki je pritavala iz Zapotoka
                     čez Ljubljansko barje v Ljubljano. Obenem pa so ostale nedotaknjene močne
                     posadke vaških straž v Polhograjskih Dolomitih in na robu Ljubljanskega barja.
                     Upanje, da se bodo zahodni zavezniki v kratkem pojavili v Istri ali Kvarnerju,
                     je splahnelo. Preostalo je samo, ali iti v gozd ter se na žive in mrtve tolči s
                     partizani, ali pa doseči dogovor z nemškim okupatorjem in skrbeti za red in mir
                     na ozemlju, za katerega so upali, da ga bodo lahko obvladovali. </p>
                  <p>Veliko je pisanja o tem, kdo je bil tisti, ki je pokazal na Rupnika. Ni
                     bistveno, kako je prišlo do tega, da je ravno on postal prezident Ljubljanske
                     pokrajine. Vsem je bilo razumljivo, da nekdo to nalogo mora prevzeti in da so
                     se vsi, ki so delovali v Narodnem odboru, oddahnili, ko je bil izbran on. Drugo
                     dejstvo pa je, da Nemci ne bi pristali na kogarkoli in Rupnik je bil eden
                     redkih, ki je bil na nek način sprejemljiv za obe strani, morda celo edini.
                     Zanje je bil visok oficir stare avstrijske šole z odličnim znanjem nemščine. </p>
                  <figure>
                     <graphic url="slike_z_22/z_22_33.png"/>
                     <head>General Rupnik na enem od mnogih protikomunističnih taborov <name
                           type="author"/></head>
                  </figure>
                  <p>Rupnika zmotno ali zlonamerno primerjajo s Quislingom in Petainom, pa tudi
                     Pavelićem </p>
                  <p>in Tisom. Omenjeni štirje so zasedli svoje položaje takoj, ko so njihove države
                     zaradi nemškega napada razpadle, in to v času, ko je bila Nemčija na vrhuncu
                     svojih moči. Med njimi je Quisling prišel zraven zaradi politične sorodnosti
                     svojega gibanja z nacifašizmom, Petain po sili, da bi vsaj delu okupirane
                     Francije napravil življenje bolj znosno; Paveli? in Tiso sta bila nacionalista,
                     ki sta izkoristila nastale razmere in oklicala nacionalni državi. Rupnik pa je
                     postal prezident na ozemlju Ljubljanske pokrajine v času, ko je bilo jasno, da
                     je za sile osi vojna izgubljena, da pa se pri vzdrževanju reda in miru ni
                     mogoče zanesti na okupatorja. V uporu proti komunističnemu terorju mora
                     sodelovati tudi domače prebivalstvo. Zdaj mu sicer očitajo, da je do konca
                     verjel v zmago sil osi, kar pa je za prekaljenega vojaka neverjetno. Nekaj je
                     retorika, drugo pa ocena dejanskega položaja. Šlo mu je za dobro Slovenije in
                     Slovencev. Odločal se je iz čistih pobud in mu moramo priznati, da je ravnal
                     kot pravi rodoljub. </p>
                  <p>Nemško vojaško poveljstvo je za razliko od Hitlerja in njegovih najbližjih
                     sodelavcev, ki so skoraj do konca verjeli v čudež, takrat že spoznalo
                     breizglednost položaja. Zato je bilo hitro pripravljeno na dogovore s
                     partizani. Ne smemo pozabiti, kako sta se spomladi leta 1944 Djilas in Popovi?
                     v spremstvu nemških generalov sprehajala po Zagrebu. Samo Hitler je preprečil,
                     da se niso do konca pobotali. Obenem pa so bili Nemci skrajno nezaupljivi do
                     svojega zaveznika po sili. Samo po sebi se jim je zdelo umevno, da jim bodo
                     slovenski domobranci prej ali slej pokazali vrata in se postavili na lastne
                     noge. Varšavski upor jim je dodatno nagnal strah v kosti. Kaj podobnega so
                     skušali preprečiti na vse načine. Zato stalni pritisk gestapa na domobransko
                     vodstvo in tako silovito ukrepanje, čim se je razvedelo, da iščejo domobranci
                     pot iz dotedanje druščine. </p>
                  <p>Rupnik bi se moral bolj zavedati, kako nezanesljiv zaveznik je okupator. Ob
                     kapitulaciji Italije je italijansko vojaško vodstvo v Sloveniji takoj našlo
                     skupni jezik s partizani, obenem pa gladko pustilo na cedilu svojega zaveznika.
                     Vedeti je moral, da se Nemci ob porazu ne bodo obnašali drugače. Tako kot
                     Italijani bodo morali tudi oni prej ali slej oditi, domobranci pa bodo ostali
                     sami. Ko je torej gestapo zaprl njegove oficirje in vojake, ker so se skušali
                     povezati z zahodnimi zavezniki, bi moral ukrepati. Nekaj je že vedel, kakšen je
                     mednarodni položaj in da se protikomunistični strani ne piše dobro. Prihajala
                     so opozorila, da je treba ukrepati, če se hočejo domobranci rešiti, pa ni
                     napravil nič. Celo nasprotno. Dopustil je, da je šel glavni transport njegovih
                     oficirjev v Dachau, in to prvega marca 1945, ko se je vojna že skoraj končala.
                     Takrat bi moral zahtevati njihovo izpustitev in pri tem zagroziti z odstopom. </p>
                  <figure>
                     <graphic url="slike_z_22/z_22_34.png"/>
                     <head>Na Orlovem vrhu na domobranskem pokopališču <name type="author"/></head>
                  </figure>
                  <p>Nemci so hoteli lojalnostno izjavo in zato izsilili domobransko prisego, ki bi
                     se ji morda dalo izogniti. Smemo reči, da je Rupnik mejo, ki jo določa
                     mednarodna zakonodaja za obnašanje med okupacijo, večkrat po nepotrebnem
                     prekoračil. Ustavil bi se samo ob njegovem slovarju, predvsem o komunizmu kot
                     židovski zaroti. O tem ni govoril nekje na začetku, ampak tudi kasneje in celo
                     zadnje mesece vojne. Početi kaj takega v času, ko je nemški uničevalni stroj
                     sistematično iztrebljal judovsko prebivalstvo v deželah, ki jih je obvladoval,
                     in je šlo število pomorjenih v milijone, pomeni najmanj pomanjkanje političnega
                     čuta. </p>
                  <p>Še najlaže mu odpustimo njegov zagovor na procesu. Bil je posledica polletnega
                     pranja možganov v oznovskih zaporih. Takrat smo bili razočarani, ko smo
                     poslušali njegove odgovore, da so bili duhovniki, ki so jih partizani pobili,
                     obsojeni na smrt zato, ker so bili izdajalci, in ne, ker so bili duhovniki; da
                     so se vaški stražarji in domobranci borili za oblast, da so vodili borbo proti
                     ljudstvu; da domobranski borci niso bili plemeniti borci in da se za svoj upor
                     niso odločili iz ljubezni do naroda. Posebno nas je prizadel njegov zaključni
                     govor, ki ga je prebral iz svojega notesa, v njem je izrazil obžalovanje, da se
                     je dal zapeljati na napačno pot. Ko pa smo čez dve leti poslušali
                     samoobtoževanja obtožencev na dachauskih procesih, smo zaslutili muke, skozi
                     katere so ga gnali, preden so ga pripravili za nastop. </p>
                  <p>Naš zaključek bi bil, da se je slovensko politično vodstvo izognilo
                     odgovornosti in ponudilo vodilno mesto nepolitičnemu vojaškemu človeku. Podobno
                     kot to vodstvo se tudi on v času, ki ga je dvignil, da se je v lastnih očeh
                     spreminjal v očeta naroda, a se nazadnje uničil, ni znašel. Slovensko politično
                     vodstvo, ki je skušalo zaustaviti komunistični projekt, je delovalo zmedeno in
                     neenotno. Če se že ni dalo ustaviti navala Rdeče armade in jugoslovanskih
                     vojaških enot, ki so drvele proti Sloveniji, bi vendar bilo treba napraviti
                     korake, ki so se ponujali, da bi vsaj rešili tisto, kar bi se moralo,
                     domobransko vojsko. Rupnikova zamisel, da bi zgradili na Gorenjskem nekako
                     protikomunistično trdnjavo, v kateri bi kljubovali nasprotnikom nekaj tednov, s
                     tem pa spodbudili zaveznike, da pridejo na pomoč, ni slonela na realni oceni
                     položaja. Nedavni dogodki v Bosni so nam pokazali, da bi zavezniki obstali in
                     čakali, dokler ne bi Rdeča armada in njeni zavezniki opravili svoje. Podobno
                     kot ob kapitulaciji Italije, ko zaradi neodgovornega ravnanja vodstva Italije
                     niso vedeli, kako naj ravnajo, čeprav kapitulacija ni prišla iznenada, so se ob
                     zlomu Nemčije domobranci znašli osamljeni in jim ni preostalo drugega kot beg v
                     neznano in zaupanje v vojaško obljubo prevarantskih Angležev. </p>
                  <p>Politiki so se Rupniku odpovedali. Tako kot je bil osamljen takrat, ko je
                     neprevidno taval po italijanskih taboriščih in iskal pomoči, je osamljen tudi
                     danes. Ostali so samo njegovi vojaki, ki so ga ljubili in mu zaupali. Ni jih
                     pustil na cedilu. Okoliščine so bile take, da so bili žrtvovani. Domobranci ga
                     imamo za svojega. Za preživele je ostal naš, domobranski in kot tak je delil
                     našo skupno usodo. V tem je njegova veličina, ki ne bo nikoli pozabljena. </p>
               </div>
            </div>
            <div type="div2">
               <head>Strelišče na Dolenjski cesti</head>
               <docAuthor>Tine Velikonja</docAuthor>
               <div type="div3">
                  <p>Zakaj sta se 4. septembra 1946 oskrbnik strelišča na Dolenjski cesti Franc
                     Jager ter njegov prijatelj in pomočnik Stane Galič znašla pod češnjo v
                     Indofovem sadovnjaku na severnem grebenu enega od stranskih podaljškov Golovca,
                     ki oklepata ozko dolino, nista vedela niti sama dobro povedati. Saj nista bila
                     otroka. Nista odšla domov kot drugi. Zdaj sta ležala skrita v travi in
                     oprezovala, kaj se dogaja spodaj. Če bi ju zalotili, bi bilo hudo narobe. Eden
                     od vojakov, ki so stražili, je bil samo za lučaj oddaljen od njiju. Gledala sta
                     ga, kako se je usedel in jima delal skomine. Prižigal si je cigareto za
                     cigareto in lagodno puhal v zrak. </p>
                  <p>Na strelišče se pride z Dolenjske ceste z zahodne strani. Glavno poslopje zdaj
                     popolnoma zakriva pogled na trideset metrov široko dolino. Ta se nadaljuje med
                     dvema jezikoma Golovca tristo metrov daleč, kjer jo zapira hrib. V stavbi je
                     bil takrat nastanjen vod knojevcev. Stari so bili okrog dvajset let, črnolasi
                     in temnejše polti, kar je pričalo, da so doma iz trikotnika med Črno Goro,
                     Bosno in Sandžakom. Poveljevala sta jim dva oficirja. Zanje je skrbel še eden,
                     ki se je prikazoval ob posebnih priložnostih. Vojaki so bili oholi in surovi.
                     Dela niso imeli veliko, stražili so dostop z Dolenjske ceste, predvsem pa
                     sodelovali pri ustrelitvah. Sicer so se prerivali med seboj in popivali.
                     Športnih strelcev, članov predvojnih strelskih družin, samo prve mesece niso
                     pustili zraven. Potem so jim določili nekaj strelnih ležišč. Samo prijaviti se
                     je bilo treba dežurnemu oficirju, potem pa si lahko vadil, kolikor se je komu
                     dalo. Streliva je bilo na pretek. Pripeljali so ga od bogvekod kot vojni plen.
                     Zaboji so bili naloženi v visoke kupe. Od tam si lahko neovirano odbiral
                     strelivo različnih kalibrov in oblik, od navadnih, svetlečih, dimnih, do
                     nabojev dum-dum. </p>
                  <p>Ko se je tega dne ob treh popoldne pripeljal na motociklu oficir, ki je skrbel
                     za zvezo, je bilo zgodnje jesenske idile konec. Prišel je z ukazom, da morajo
                     civilisti takoj zapustiti strelišče. Povelje je povelje. Med civilisti so bili
                     strelci različnih starosti. Ubogljivo so pobrali svojo robo in odšli. Jager in
                     Galič sta se nekaj zamudila z orožarskimi opravili. Ni jima bilo prav pustiti
                     delo nedokončano. V upanju, da bo hitro konec, sta ušla skozi stranska vrata in
                     se med akacijami neopazno splazila po pobočju. Na grebenu sta si v sadovnjaku
                     poiskala češnjo, da sta imela senco in obenem lep razgled na strelišče in
                     poslopje. Grizla sta travo in šepetala. Tekanje, klici in povelja so
                     napovedovali, da se bo zgodilo nekaj posebnega. Vedela sta, kaj bo. Streljali
                     bodo. Nista vedela koga. Deset vojakov je obkolilo strelišče tako, da so
                     najbolj oddaljeno polovico proti Golovcu pustili prosto. Drugih deset se je s
                     puškami v rokah naveličano postopalo in brezbrižno čakalo, da pridejo na vrsto
                     za svoj posel. </p>
                  <p>Pri usmrtitvah na tem prostoru še nista bila. Franc je postal oskrbnik že prve
                     dni, takoj ko so ga demobilizirali. Niso ga izbrali slučajno. V hribih je
                     marsikaj počel. Razgovoril pa se je samo v zaupni pivski druščini, kadar so šli
                     na kozarček pijače čez cesto na vrt gostilne pri Marenčetu. Za prvo streljanje
                     25. junija 1945 so izkopali jamo v stranski dolini kakih sto metrov levo, v
                     kateri je bilo kasneje strelišče za hitrostrelne pištole. Naslednjega dne se je
                     dalo priti do gomile. Lastnik sadovnjaka na levem pobočju strelišča jima je
                     pravil, da so pripeljali okrog petnajst ljudi. Še nekaj streljanj večjih skupin
                     je bilo. Kar na kraju so pokopavali samo na začetku. Kasneje so streljali na
                     koncu doline in trupla odvažali. Dogodkov se ni dalo skriti, saj so na začetku
                     ostajale zasute jame, kasneje pa poteptana trava in črnikasta kri. Nemški
                     vojaški tovornjak značilne barve je zavil z Dolenjke na dvorišče in se ustavil
                     pod borovci zraven poslopja. Z njega so skočili oficirja in civilista. Potem
                     sta zagledala generala Leona Rupnika z značilno brado, suhega in prosojnega.
                     Nerodno je pridrsal na rob in se usedel tako, da so mu noge bingljale. Naprej
                     ni šlo. Dva oficirja sta mu pomagala sestopiti, vendar je kar zdrsnil v travo.
                     Razvezali so mu roke in ga dvignili. Nekaj se je menil z oficirji. Ni mogel
                     stati, še manj hoditi. Ko so ga spustili, se je sesedel in mežikal v nebo. V
                     tem času se je pripeljal še osebni avtomobil, v katerem so bili trije
                     uniformirani in dva v civilnih oblekah, med njimi sta bila verjetno sodnik in
                     zdravnik. Dva oficirja sta dvignila generala vsak na svoji strani. Noge je
                     vlekel po travi. Ni se branil. Sto metrov v polju je stala prva vrsta kolov za
                     strelske tarče za vojaško puško. Visoki so bili meter in pol, debeli okrog
                     petnajst centimetrov, oddaljeni eden od drugega pet metrov. Naslonila sta ga ob
                     prvega na desni strani, tik ob stezici, ki je na robu strelišča peljala proti
                     hribu navzgor, in samo toliko privezala, da ne bi padel. </p>
                  <figure>
                     <graphic url="slike_z_22/z_22_35.png"/>
                     <head>Čas, v katerega je bil postavljen general Rupnik <name type="author"
                        /></head>
                  </figure>
                  <p>Slika je bila preprosta in spokojna. Jesensko sonce, ki je počasi zapuščalo
                     nebo, tako da je senca postajala vedno daljša, bujno zelenilo samotne doline in
                     strelska vrsta. Oficir je dajal zadnja navodila deseterici vojakov. Postavili
                     so se kakih petnajst metrov pred moža, naslonjenega ob kol. Neprizadeto jih je
                     gledal, kot da se ga nič ne tiče. V isti razdalji kot strelci se je ob robu
                     strelišča zbrala skupina oficirjev in civilistov. Tišino je zmotilo glasno
                     povelje oficirja, ki je stal poleg generala: "Prinesite trugo!" Pripeljali so
                     jo z istim tovornjakom. Vojaka, ki sta bila prosta, sta skočila do vozila,
                     izvlekla krsto in jo prinesla prav do obsojenca, kjer sta jo položila na travo.
                     Jagru se je zdelo kasnejše pisanje, da Rupnik ni vedel, kaj ga čaka, na moč
                     čudno, saj je vendar ta že na tovornjaku lahko seštel ena in ena in vedel, koga
                     bodo dali v krsto. </p>
                  <p>Ko so bili vojaki postavljeni v vrsto, je general nenadoma z izredno močjo
                     zavpil na ves glas: "Naj živi slovenski narod!" Nepovabljena gledalca sta samo
                     gledala in se čudila, odkod ta sila, saj je še malo prej izgledalo, da je na
                     koncu svojih moči. Čez nekaj minut so sledila so povelja : </p>
                  <p>"Na gotovs!" </p>
                  <p>"Nišani!" </p>
                  <p>"Pali!" </p>
                  <p>General je do zadnjega odločno in brez strahu gledal v cevi. Ob strelih se je
                     sesedel ob kolu in obležal negiben. Krvi je bilo nenavadno veliko. Ker teren
                     visi, je tekla po poti navzdol. </p>
                  <p>Šele po desetih minutah so se opazovalci približali mrtvemu in ga obkrožili.
                     Civilist, verjetno zdravnik, je kimal z glavo in razlagal. Truplo so položili v
                     krsto in naložili na kamion. Tovornjak je naglo odpeljal na cesto in zavil
                     proti Dolenjski. Strelski vod se je v neredu počasi in neprizadeto napotil v
                     stavbo. Straže so se spustile s pobočij. Avtomobil je odpeljal. Tudi drugi so
                     zapustili strelišče. Nepovabljena gledalca Franc in Stane sta neopazno odšla.
                     Samo potoček krvi, ki se je strjeval, je pričal, da se je na kraju nekaj
                     dogajalo. Življenje je teklo dalje, kot da se ni nič zgodilo. Kri na stezici ni
                     motila nikogar. Naslednje dni je postajala vedno temnejša in se spajala z
                     ilovnato zemljo. Izpralo jo je šele deževje. </p>
                  <p>Knojevska enota je naslednje leto odšla, Jager in Galič sta že dolgo mrtva,
                     dogodek pa ni ostal pozabljen. O njem so predvojni strelci, kadar so se zbrali
                     pod Marenčetovimi kostanji, vsaj še eno leto šepetali in razglabljali o
                     podrobnostih. Naduta morilska vojska jim je šla na živce. Oddahnili so se, ko
                     so leta 1947 strelišče prevzeli civilisti. Pred sedmimi leti so ga za nekaj
                     tednov zaprli. Odpovedali so vsa tekmovanja in srečanja. Pripeljala se je
                     vojska z gradbenimi stroji in opravila zemeljska dela. Dolino so poglobili
                     tako, da so zemljo odvažali neznano kam, nekaj pa odrinili v dolinico na levi
                     strani, kjer so bili prej pokopavali. Odhajajoča jugoslovanska vojska je
                     naredila slovenskim komunistom še zadnjo uslugo, da je razkopala in z
                     buldožerji razrila ves teren in s tem zabrisala sledi nekdanjih pobojev,
                     predvsem grobove. Ni treba biti zgodovinar za domnevo, da so zadnje dejanje
                     pripravili in vodili iz istega centra. </p>
                  <p>Zdaj vidimo s ceste mogočno poslopje. Od starega ni ostalo nič. Daje vtis, da
                     je za njim življenje. Ko stopiš bliže, vidiš, da prostore oddajajo. Gostišče,
                     trgovine, agencije. Ob glavnem vhodu table z napisi strelskih organizacij.
                     Govori se, da bodo lastninili. Noter me ne mika. Raje po parkirišču na desni
                     strani naprej. Po petdesetih metrih ograja. Vrata so zaklenjena, mrežasta
                     ograja pa šibka. Ker ni pritrjena k tlom, jo je mogoče dvigniti in zlesti
                     noter. Pogled je nepričakovan. Mrtva dolina, zapleveljena, z močvirnatimi
                     lužami. Levo v stranski dolini deset metrov visoko nanesena in odrinjena
                     ilovnata zemlja, pomešana s peskom. Ravno tu naj bi ležal moj oče. Slika je
                     taka, kot bi imel pred seboj teharsko taborišče pred leti. Glavna dolina je
                     izravnana, vendar se še vedno komaj opazno dviga. Nekaj nizkih zemeljskih
                     pregrad je samo na začetku, v zapuščeno ravnico pa se s pobočij steguje divja
                     rast. Prava goščava. Na desni strani se da vzpeti po ravni kolovozni poti
                     navzgor. Zaraščena je s travo in plevelom. V zgornjem delu ovira prehod
                     polomljeno drevje. Na vrhu v gostem gozdu mrežasta ograja z veliko luknjo.
                     Najprej ne veš, kaj je notri in kaj zunaj in kam pelje. Ker je na drugi strani
                     mreže dobro uhojena pot, spoznaš, da se skozi luknjo v mreži pride ven. Zložno
                     naprej po pobočju Golovca do Lurške Marije na Rakovniku. </p>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>François Furet - Konec neke iluzije </head>
               <docAuthor>Katarina Bogataj-Gradišnik</docAuthor>
               <div type="div3">
                  <head>Komunizem in fašizem</head>
                  <p>Konec neke iluzije je naslov obsežnega, več kot 700 strani obsegajočega dela
                     francoskega zgodovinarja Françoisa Fureta, s podnaslovom Komunizem v 20.
                     stoletju, ki je izšlo lani, leta 1995 v Parizu. Knjiga je takoj po izidu
                     zbudila veliko pozornost tudi zunaj francoskih meja, doma se je naglo vzpela na
                     prvo mesto med uspešnicami. Pri nas je mesečnik Tretji dan že lani prinesel
                     predstavitev avtorja izpod peresa Igorja Senčarja ter prevedene odlomke iz dveh
                     poglavij: Revolucionarna strast in Druga svetovna vojna (Tretji dan XXIV/1995,
                     št. 5. in 6/7). Uredništvo Zaveze se je odločilo, da objavi povzetek treh
                     poglavij: Komunizem in fašizem, Komunizem in antifašizem ter Kultura
                     antifašizma; posamezna poglavja so namreč preobsežna, da bi jih revija mogla
                     objaviti v celoti. Povzetek se opira na nemški prevod Furetove knjige, ki je
                     izšel letos pri založbi Piper v Münchnu; ocenjevalci so ta bleščeče in
                     elegantno napisani "esej" iz duhovne zgodovine 20. stoletja uvrstili ob dela
                     Hannah Arendtove, Raymonda Arona, Georgea Orwella in Arthurja Koestlerja.
                     François Furet (rojen 1927, zdaj profesor na Univerzi v Chicagu) je eno
                     najvidnejših imen med sodobnimi zgodovinarji, znan predvsem po raziskavah
                     francoske revolucije. Prav to daje posebno globinsko razsežnost tudi njegovi
                     inovativni analizi totalitarnih sistemov našega stoletja - komunizma, fašizma
                     in nacionalsocializma v njihovem medsebojnem učinkovanju ter v njihovem
                     razmerju do meščanskih demokracij. </p>
                  <p>Avtorjeva velika prednost pri osvetlitvi "velike iluzije", ki je odločilno
                     zaznamovala 20. stoletje, je nedvomno v tem, da je komunizem poznal iz prve
                     roke, tako rekoč od znotraj. Bil je namreč v mladosti sam član francoske
                     Komunistične partije, in to v letih 1949-1956, ko je bila komunistična ideja na
                     Zahodu najbolj razširjena in uspešna. Kakor pravi avtor sam v uvodu v svoj
                     "esej", gleda iz razdalje 40 let na svojo mladostno zaslepljenost brez
                     prizanesljivosti, a tudi brez zagrenjenosti; brez prizanesljivosti, ker po
                     njegovi presoji nevednost ne more biti opravičilo, in brez zagrenjenosti, ker
                     je prav ob tej izkušnji prišel do marsikaterih spoznanj. Prav njegov
                     komunistični angažma mu je naposled spro žil celo vrsto vprašanj, na katera
                     skuša odgovoriti v svoji najnovejši knjigi. </p>
                  <p>Novost in posebnost Furetovega "eseja" je v tem, da se ne ukvarja z zgodovino
                     komunizma, kakor je vzniknil in se udejanjal v Evropi 20. stoletja, še manj z
                     zgodovino Sovjetske zveze. Njegovo delo se sicer opira na obsežno znanstveno
                     literaturo z zgodovinskega področja, na pričevanja sodobnikov in dokumentacijo,
                     vendar je predmet njegovega zanimanja "velika iluzija", tj. učinkovanje
                     komunistične ideje v duhovnem in kulturnem prostoru Evrope, zlasti med
                     izobraženci na Zahodu. Zgodovina komunistične ideje je pomembnejša od njene
                     politične moči in ozemeljske razširjenosti. V Evropi je ta ideja živela v dveh
                     različnih okoljih: v deželah, kjer je postala državotvorni koncept, in v tistih
                     deželah, kjer je živela podtalno v javnem mnenju meščanskih demokracij. In prav
                     na Zahodu, kjer komunistična ideja ni bila v službi represivnega državnega
                     aparata, je obdržala svoj čar in privlačnost dlje kakor na Vzhodu, kjer so jo
                     državljani občutili na svoji lastni koži. Komunistična ideja je segla tudi k
                     neevropskim ljudstvom in civilizacijam, vendar se avtor omeji na Evropo kot na
                     rojstni kraj komunizma, ki je tudi glavno prizorišče njegovega udejanjenja in
                     središče njegove zgodovine. V Evropi je komunizem tudi propadel, postal
                     preteklost in s tem predmet zgodovinske raziskave. </p>
                  <figure>
                     <graphic url="slike_z_22/z_22_36.png"/>
                     <head>Vijuga <name type="author">Mirko Kambič </name></head>
                  </figure>
                  <p>Avtor v uvodu spregovori posebej prav o tem dogajanju, o razkroju in zatonu
                     sovjetskega oblastniškega sistema, ki je v klavrnem nasprotju z njegovim
                     spektakularnim vzponom in razmahom. Povsem drugače kakor nacionalsocialistična
                     Nemčija in fašistična Italija Sovjetska zveza ni bila poražena na bojišču,
                     nasprotno, bila je med zmagovalkami 2. svetovne vojne. Tudi po vojni je ostala
                     do zob oborožena vojaška sila, ki so jo morali nasprotniki zelo upoštevati,
                     njeno ideološko mesijanstvo pa je imelo vsepovsod na Zahodu občudovalce in
                     privržence. Komunistični svet torej ni bil pokončan v vojni, temveč se je sesul
                     sam v sebi; ta proces je trajal vsaj tri desetletja, ustaviti ga niso mogli
                     nobeni reformni poskusi, za kakršne sta si prizadevala Hruščov in Gorbačov ali
                     v kratki epizodi "češke pomladi" Dubček. Osupljivo je tudi dejstvo, da je
                     komunistični sistem po svojem padcu pustil za seboj tolikšno praznino, čisto
                     drugače kakor francoska revolucija in Napoleonovo cesarstvo. Napoleon je sicer
                     izgubil vsa osvojena ozemlja, po njem pa je ostala dediščina (delno
                     revolucijskih) idej, zakonov in ustanov, ki so jih nato prevzeli celo njegovi
                     nasprotniki. Lenin ni zapustil nobene primerljive dediščine. Po propadu
                     Sovjetske zveze se je razkrilo, da je bila ta svetovna sila brez civilizacije,
                     ki bi jo lahko zapustila naslednjim rodovom. Ostalo ni tako rekoč nič - pač,
                     ostali so ljudje iz oblastniškega aparata, in ti so brez težav prestopili v
                     novi red ter se prelevili v zagovornike tržnega gospodarstva, podjetniške
                     svobode, zasebne lastnine, demokratičnih volitev in celo človeških pravic.
                     Ostalo pa je tudi ljudstvo, ki je v novi red odneslo s seboj svoje stare šege
                     in navade; ljudstvo, razpršeno in otopelo do te mere, da ni zmoglo niti toliko
                     moči, da bi staro nomenklaturo pregnalo s položajev. </p>
                  <p>Avtor sklene z ugotovitvijo, da je komunizem v Sovjetski zvezi in njej
                     podložnih deželah končal v niču, da v evropski zgodovini 20. stoletja ni
                     pomenil preboja v prihodnost, temveč eno izmed velikih reakcij na evropski
                     liberalizem in demokracijo. Ena od velikih skrivnosti njegovega uspeha na
                     zahodu pa je bila njegova temeljna teza, da odrešitev človeštva biva v
                     zgodovini: diktatura proletariata je torej nujna stopnja v nezadržnem razvoju
                     in napredku človeške zgodovine. Tako je marksizem podelil znanstveni značaj tej
                     iluziji, ki je bila sorodna religioznemu verovanju in je med privrženci zbujala
                     globoko predanost. Bila pa je to tudi izredno prožna iluzija, ki se je na
                     Zahodu nenehno prilagajala spreminjajočim se okoliščinam in tako tudi
                     preživela. </p>
               </div>
               <div type="div3">
                  <head>Komunizem in fašizem</head>
                  <p>Primerjave med komunizmom in fašizmom (italijansko in nemško, tj.
                     nacionalsocialistično obliko) so se začele pojavljati že med obema vojnama.
                     Bile so pogostne v vseh tedanjih političnih smereh, zlasti med liberalnimi
                     misleci. Eden najbolj daljnovidnih, Elie Halévy, je leta 1936 sprožil burno
                     polemiko, ko je v svojem predavanju primerjal in analiziral vse tri "tiranije".
                     Tako primerljivost so zapažali tudi levo usmerjeni avtorji, kakor je bil Karl
                     Kautsky, z ugotovitvijo, da Stalinov cilj v deželah zunaj Sovjetske zveze ni
                     sesutje kapitalizma, temveč uničenje demokracije in delavskega gibanja. Po
                     drugi svetovni vojni, ko je bila Sovjetska zveza kot zmagovalka na vrhuncu
                     svoje slave in vplivnosti, pa so se take primerjave zazdele skoraj blasfemične.
                     Tudi zgodovinarji so jih začeli izrivati kot konstrukt hladne vojne, ki da hoče
                     Sovjetsko zvezo diskreditirati s tem, da jo vzporeja s Hitlerjevo Nemčijo. Ta
                     primerjava je bila namreč neprijetna tudi za zahodne zmagovalke, ki so leta
                     1945 Stalina sprejele v demokratični tabor. Ker pa ni bilo nobenega pozitivnega
                     koncepta, ki bi mogel povezovati zahodne demokracije in stalinizem, je prišel v
                     rabo negativni izraz: antifašizem. Ta koncept je bil dovolj nejasen, da je
                     Stalin lahko v njegovem imenu v osvojenih deželah zatolkel demokracijo, vendar
                     pa dovolj razločen, da je izključeval sleherno primerjavo med Stalinovo in
                     Hitlerjevo obliko vladanja. - Seveda pa te ugotovitve ne zanikajo, da je
                     primerjava med stalinizmom in fašizmom v času hladne vojne tu in tam rabila
                     tudi v propagandne namene kot svarilo proti sovjetski grožnji. Med misleci, ki
                     so bili dovolj drzni, da so si upali vztrajati pri tej primerjavi, je bila na
                     vidnem mestu protinacistična bojevnica Hannah Arendt. </p>
                  <p>Velika težava sodobnega zgodovinopisja, ki se loteva raziskovanja fašizma in
                     komunizma, je poleg sprotnega pritiska današnjih političnih strasti in javnega
                     mnenja popolna novost teh dveh pojavov. Komunizem in fašizem sta v obeh svojih
                     pojavnih oblikah, kot gibanje in kot sistem države, nastala v 20. stoletju;
                     pred našim stoletjem je bila ta oblika vladavine popolnoma neznana.
                     Zgodovinarjem zato manjkajo vzporednice in izhodišča iz preteklosti, zato tudi
                     neredko podležejo skušnjavi enačenja novega z že znanim; lotevajo se novega
                     časa iz zornega kota 19. stoletja in tako boj antifašizma s fašizmom enačijo z
                     nekdanjem bojem za demokracijo ali proti njej. Prav izenačevanje komunizma z
                     antifašizmom je v nekaterih deželah, zlasti v Franciji in Italiji, dolgo časa
                     prav onemogočalo kakršno koli stvarno analizo komunizma, hkrati pa je otežilo
                     tudi raziskave fašizma. Ta pojem je namreč v takih okoliščinah naglo razvodenel
                     in se je začel na široko in zelo ohlapno uporabljati za kateri koli avtoritarni
                     režim. Pri tem se je zabrisala tudi razlika med italijansko Mussolinijevo in
                     nemško Hitlerjevo varianto fašizma. - Zlasti pa je fašizem preživel svoj
                     dejanski zaton v domišljiji svojih zmagovitih nasprotnikov. Ta pošast se v
                     zavesti evropske javnosti prebudi vedno znova takrat, kadar antifašisti
                     začutijo, da morajo spet strniti svoje vrste, pri tem pa jim je očitno začelo
                     zmanjkovati konkretnih povodov. </p>
                  <p>Spričo novosti komunizma in fašizma in skrivnosti njunega uspeha manjka
                     sodobnemu zgodovinopisju ustrezen instrumentrij. Grozote takih neslutenih
                     razsežnosti se z običajno verigo vzrokov in posledic pač ne dajo pojasniti.
                     Manjka pa tudi ustrezna terminologija za predelitev take novosti, kakor je
                     družba, ki jo vodi ena sama državna stranka in kateri vladata ideologija in
                     teror. Izraza "despotizem" in "tiranija" iz klasičnega besednjaka ne zadoščata
                     več za te vrste moderno izvajanje oblasti, ki je zavoljo tehničnega napredka
                     neprimerljivo popolnejše, kakor je moglo biti kdaj v preteklosti. Za tovrstne
                     nove pojave se je naposled uveljavil izraz totalitaren, totalitarizem. Izraz
                     izvira iz italijanskega fašizma - Mussolini se je leta 1925 pred somišljeniki v
                     govoru ponašal z "našo neupogljivo totalitarno voljo" - in pomeni dvoje:
                     podreditev družbene ureditve politični volji ter ključno vlogo diktatorske
                     odločitve znotraj nekega političnega gibanja. Ne pomeni samo absolutne oblasti
                     kakega diktatorja, ampak tudi državo, ki nadzoruje celotno družbeno življenje v
                     taki meri, kakor je despotske oblasti iz prejšnjih časov niso zmogle. Konec 30.
                     let so izraz že začeli uporabljati nemški emigranti in opozicijska inteligenca
                     za obtoževanje Hitlerjevega režima. Med obema vojnama je prišel pojem
                     totalitarizma v rabo tudi v znanosti kot označba enostrankarskih držav s
                     Sovjetsko zvezo vred. Analitično natančnost pa je ta termin dobil šele po 2.
                     svetovni vojni pri Hannah Arendt in ameriških politologih, ki so ji sledili. </p>
                  <p>Pojem totalitarizem pomaga k osvetlitvi temačnega četrtstoletja med obema
                     vojnama, ki je ostalo še po 2. svetovni vojni dalj časa neraziskano. Opisuje
                     posamezne stopnje, ki so jih nove oblike oblasti dosegle med svojim
                     nastajanjem, vendar ima vsebina tega izraza neke meje: ne pove namreč nič o
                     tem, v kakšnem razmerju so bili totalitarizmi do zunanjih okoliščin svojega
                     nastanka in vzpona, nič tudi o njihovi medsebojni odvisnosti in skritih
                     povezavah. Razmerje med komunizmom in fašizmom je bilo namreč silno zapleteno,
                     pri tem se posnemanje in sov ražnost ne izključujeta. Furetova knjiga pa skuša
                     dognati prav to, kaj imajo vse tri oblike totalitarne oblasti - dve fašistični
                     in ena komunistična - skupnega in kaj vsaka izmed njih posebnega. Razkriti
                     skuša njihova medsebojna razmerja, takó mržnjo in spopade kakor tudi
                     izposojanje idejnega blaga in metod, tiha zavezništva in zlasti skupne
                     sovražnike. Kronologija nastanka treh totalitarizmov je opozorljiva - Lenin
                     prevzame oblast leta 1917, Mussolini leta 1922, Hitler leta 1933 - vendar bi
                     linearna vzročnost lahko vodila do pretirane razlage: zmago ruskega boljševizma
                     bi lahko prikazovala kot izhodišče verižne reakcije, v kateri bi se kot odgovor
                     na sovjetsko grožnjo skotila italijanski fašizem in nemški nacionalsocializem.
                     Sovjetska grožnja je sicer bila eden od dejavnikov pri nastanku slednjih dveh,
                     vendar ne edini; tudi ne more teh dveh pojavov pojasniti v celoti. </p>
                  <p>Vsi trije totalitarni sistemi imajo skupni izvir: vojno. Prva svetovna vojna
                     ima za zgodovino 20. stoletja enako inovativen značaj kakor francoska
                     revolucija za zgodovino 19. stoletja. Iz nje so izšla gibanja, ki so pripeljala
                     do nastanka vseh treh totalitarnih sistemov. Vojna je namreč zapustila
                     rodovitna tla za nastanek takih gibanj. Premaganci so bili zagrenjeni, njihov
                     narodni ponos ponižan, zmagovalci pa izčrpani in razočarani. Italiji se po
                     napol izgubljeni vojni niso uresničile vse ozemeljske zahteve; še bolj kritičen
                     je bil položaj v Nemčiji, kjer je velik del javnega mnenja obtoževal podpisnike
                     versajske pogodbe, češ da so izdali nacionalne interese. Vojna je dala ljudskim
                     množicam, ki zdaj prvikrat dobijo odločujoč vpliv na politiko, najslabšo
                     državljansko vzgojo. Vstop množic na politično prizorišče bi v drugačnih
                     razmerah lahko pomenil napredek demokracije, v povojni Evropi pa to ni bila več
                     civilizirana tekma za oblast. Množice so se privadile nasilja, utrdilo se je
                     bojevniško tovarištvo iz strelskih jarkov, ki prezira sleherno avtoriteto. Iz
                     vojne se je porodila primitivna oblika politične civilizacije, ki zavrača
                     občutljive mehanizme ustavne vladavine, zaničuje parlamentarizem in s tem eno
                     glavnih sestavin moderne demokracije. Notranjepolitični boji ne potekajo več po
                     pravilih, ki so veljala v ustanovah Evrope v 19. stoletju, nagoni in strasti
                     dobijo prosto pot. Povojno politično prizorišče je odprto za politično
                     gangstrstvo. Mržnja obubožanih množic se obrne proti meščanstvu in kapitalu, iz
                     težnje po enakosti vseh ljudi in po nekem novem redu se izoblikujeta dva velika
                     mita 20. stoletja: novi svet kot diktatura proletar iata ali kot nacionalna
                     občestvena drža. Obe obliki druži sovraštvo do meščanske demokracije in njenih
                     ustanov. </p>
                  <p>Vsem trem totalitarizmom je skupno to, da so se njihove kolektivne strasti
                     utelesile v osebnostih z izjemno voljo do moči. Velik del sodobnega
                     zgodovinopisja skuša to dejstvo zamegliti in v skladu z marksističnim modelom
                     prikazati komunizem in fašizem kot zgodovino razrednega boja: za Leninom naj bi
                     stal delavski razred, Mussolini in Hitler pa naj bi bila marioneti kapitala.
                     Vendar njihovega početja ni mogoče poenostaviti na interese kakega družbenega
                     razreda; genocid nad Judi npr. zagotovo ni bil v interesu nemškega velikega
                     kapitala. Eden izmed redkih avtorjev, ki so osvetlili veličino zla v teh
                     osebnostih, je bil Alan Bullock s prepleteno biografijo Hitlerja in Stalina.
                     Podobno kakor Lenin sta imela tudi Mussolini in Hitler opravka s šibkim,
                     obotavljivim nasprotnikom, z vlado meščanskih strank, ki niso pravočasno
                     spoznale nevarnosti in so z napadalcem skušale sklepati kompromise, sicer pa
                     tudi niso imele moči, da bi se bile učinkovito uprle. Furet ugotavlja, da še
                     nikdar poprej ni bila velikanska politična volja tako grozljivo zgoščena ob
                     istem času na tako tesnem prostoru. </p>
                  <p>Tako komunizem kakor fašizem temeljita na dvojnem političnem sistemu: na
                     filozofiji zgodovine in na politični praksi; prvo sestavljajo ideje, te so pri
                     obeh različne, drugo pa sredstva, ki vodijo do cilja - ta pa so načeloma enaka:
                     vsa so dovoljena, če le služijo ideji. Če so boljševiki postrelili buržuje, so
                     fašisti razbijali glave delavcem, oboji pa so postavili vladavino ene stranke
                     na laž o enotnosti ljudstva. Obljube revolucionarjev v obeh taborih so
                     različne, oblike vladanja pa že po nekaj letih povsem primerljive. </p>
                  <p>V razvoju totalitarnih sistemov sta razvidna dva velika kompleksa: prvo etapo
                     oznamujeta Lenin in Mussolini, drugo Stalin in Hitler. Lenin in Mussolini
                     prihajata iz sorodnega političnega okolja, tj. iz revolucionarnega socializma.
                     Skupna jima je subverzivna vehemenca, nagnjenje k nasilju, obsedenost z močjo,
                     podrejanje vseh moralnih kriterijev političnim ciljem. Vendar ima Mussolinijev
                     politični ekstremizem druge izvire in je kot ideologija zelo eklektičen;
                     Mussoliniju se je posrečilo združiti raznorodne prvine, celo take, ki si
                     nasprotujejo. Izšel je iz skrajno levega krila socialističnega tabora, iz
                     revolucionarnega sindikalizma, oprl se je na izročilo risorgimenta in izrabil
                     razočarani italijanski nacionalizem povojnega časa. Pozneje, ko je bil
                     Mussolini poražen in diskreditiran zavoljo svojega zavezništva s Hitlerjem, so
                     zmagoviti komunisti vsilili svojo razlago dogodkov in pri tem zabrisali
                     dejstvo, da je bil fašizem revolucionarno gibanje milijonskih množic, ki so v
                     njem videle utopijo novega reda in konec meščanske ere; zameglila se je tudi
                     samobitnost tega pojava. Posebnost Italije je bila npr. v tem, da je tu
                     prvikrat potekal politični boj na treh frontah: med revolucionarno desnico
                     (fašisti), zvezo meščanskih strank (socialisti, liberali, "populari") ter
                     revolucionarno levico. Slednja, tj. mlada KP Italije, pomeni začetek
                     "antifašizma" v tej deželi; zanjo je fašizem vse razen nje same - država,
                     demokracija, meščanski razred, vendar se bojuje proti Mussoliniju le z
                     verbalnimi izpadi. Italijanska partija se je prav kakor vse druge podrejala
                     ukazom Kominterne in je svoj resnični boj usmerila v uničenje socialistične
                     stranke. S tem in z gesli, ki so oživila strah pred boljševizmom, je bistveno
                     pripomogla k zmagi fašizma v Italiji. </p>
                  <p>Avtor v glavnih potezah oriše okoliščine, v katerih se je Mussoliniju posrečil
                     spektakularni "pohod nad Rim" oktobra 1922, njegove surove metode političnega
                     boja (demagoška retorika, masivna propaganda, paravojaške tolpe, obvladovanje
                     občil), začetne kompromise s staro elito, dokler ni dve leti pozneje pometel s
                     parlamentom in s starimi strankami ter vzpostavil absolutno oblast. Položaj v
                     povojni Nemčiji, ki je omogočil Hitlerjev vzpon, je do neke mere primerljiv s
                     tistim v Italiji, le da so razmere še bolj zaostrene. Gospodarska kriza
                     povzroči, da se javnost obrača k obema skrajnima poloma političnega prizorišča
                     in zoper socialno demokracijo, ki je nosilna sila Weimarske republike. Tudi v
                     Nemčiji se formirajo paravojaške skupine, ki jih druži čisto drugačen duh,
                     kakor je bil tisti v stari cesarski armadi. Iz okolja takih nacionalističnih in
                     revolucionarnih združenj izide Hitler, predsednik majhne delavske stranke. </p>
                  <p>Kljub takim in podobnim vzporednicam med Mussolinijevim in Hitlerjevim prihodom
                     na oblast pa ne gre enačiti italijanskega fašizma z nemškim
                     nacionalsocializmom. Hitlerjeva Nemčija in Stalinova Sovjetska zveza
                     sestavljata povsem novo politično kategorijo popolne podreditve posameznika
                     "totalni" oblasti in nadzoru ene ideološke stranke. Mussolinijeva Italija v to
                     kategorijo še ni uvrstljiva, pomeni le predigro k tragediji neizmerno večjih
                     razsežnosti; italijanski fašizem še ni zmogel tako temeljite rušilne moči kakor
                     boljševizem in nacionalsocializem. Medtem ko Stalin in Hitler sesujeta državo z
                     njenimi ustanovami vred, si jo Mussolini podredi; dopušča tudi nekatere
                     ustanove, kakor sta monarhija in Cerkev, le da nimata več besede pri odločanju.
                     Meščanski stan pod Mussolinijem izgubi sleherni delež pri upravljanju države,
                     ohrani pa nekaj svobode. Tudi preganjanje Judov v Italiji ni primerljivo s
                     tistim v Nemčiji; Mussolini je privolil v protisemitske zakone iz diplomatskih
                     razlogov, vendar se niso izvajali dosledno. Sovjetski zvezi in Hitlerjevi
                     Nemčiji, ki sta sicer dva povsem različna svetova, pa se je posrečilo, da sta
                     do temeljev podrla državni red in vpeljala teror enostrankarskega režima.
                     Mitologija enotnega ljudstva je v obeh primerih terjala milijone žrtev.
                     Revolucionarna cilja teh dveh režimov sta bila različna - eden ga vidi v naciji
                     oz. rasi, drugi v osvoboditvi delavskega razreda po vsem svetu - skupno
                     izhodišče obeh pa je sovraštvo do meščanske družbe. Boljševizem je sicer pod
                     Stalinom dobil nacionalističen zasuk: geslo "socializem v eni deželi" pomeni,
                     da je zmaga Rusije prvi pogoj za osvoboditev proletariata drugod po svetu. Že
                     pod Leninom pa je bila prav Nemčija tista dežela, kjer bo treba najprej
                     zanetiti revolucijo, če naj se ta razširi po vsej Evropi. </p>
                  <p>Obe obliki državnosti, komunistična in nacionalsocialistična, sta enkratna
                     novost v zgodovini človeške civilizacije, sistema brez pravil, v katerih je
                     absolutni oblasti ene stranke vse dovoljeno. Oba pojava sta izšla iz moralne
                     krize in nemoči meščanstva v povojni Evropi; vendar ostaja uganka, kako se je
                     skupini političnih pustolovcev posrečil prevzem oblasti v Nemčiji, eni najbolj
                     civiliziranih evropskih dežel z izobraženo in številčno močno elito. </p>
                  <p>Ob vseh navedenih vzporednicah med komunističnim in nacionalsocialističnim
                     totalitarizmom pa je treba opozoriti na idejne razlike med njima. Leninova
                     komunistična ideologija se je v vseh gospodarskih, filozofskih in zgodovinskih
                     vprašanjih oprla na marksizem, torej na znanstvena dognanja. Hitler pa ne
                     potrebuje nobenega velikega filozofa, je popoln nihilist in cinik, pripravljen
                     razdejati celotno evropsko izročilo. V svojih geslih je spojil raznorodne
                     prvine, kar se je posrečilo že Mussoliniju - idejo nacionalne enotnosti združi
                     z idejo socialne enakosti, poleg teh dveh še neke vrste socialni darvinizem
                     (močni naj vladajo šibkim). Vendar Hitler ni samo nacionalist, kakršen je v
                     teoriji rase. Ta zamisel ni nova, marsikaj skupnega ima tudi s pangermanstvom
                     iz začetka 20. stoletja, vendar je pri Hitlerju dobila sistematično izvedbo,
                     postala je jedro njegovega političnega programa. Isto velja za Hitlerjev
                     antisemitizem; sovraštvo do Judov v evropski zgodovini ni bilo nič novega,
                     judovski bogataš je veljal za parazita v družbi. Hitler mu je dodal še novo
                     vlogo, potem ko je uporabil vse obdolžitve iz antisemitskega repertoarja: Jud
                     je boljševiški agent. Hitlerjeva posebnost je patološka mržnja do Judov, in to
                     radikalna. Judje so poleg boljševiških Slovanov glavna ovira na poti arijske
                     rase, ki je zavoljo svoje večvrednosti poklicana, da obvlada svet. Hitler
                     načrtuje in uresniči uničenje Judov, tako kot je Stalin načrtoval in izpeljal
                     uničenje "kulakov". S Hitlerjem in Stalinom se prvikrat pojavi v evropski
                     politiki kot načelo nihilizem. Res je bilo tudi dotlej v politiki dovolj
                     nemorale, vendar so rivalstva med narodi ostajala v nekih mejah, postavljenih s
                     pripadnostjo isti evropski kulturi. Tudi notranjepolitični boji so dotlej
                     potekali po nekih splošno priznanih pravilih. S Hitlerjem in Stalinom pa je moč
                     povzdignjena v religijo, vsa sredstva so dovoljena. </p>
                  <p>Avtor ob koncu poglavja načne še eno vprašanje v razmerju med Hitlerjevo
                     Nemčijo in Stalinovo Sovjetsko zvezo, namreč njuno podtalno zavezništvo, ki ni
                     omejeno le na skrite gospodarske in vojaške stike (Rusi so od Nemcev kupovali
                     industrijske izdelke, Nemci od Rusov surovine, Rdeča armada je po stari
                     tradiciji za šolanje svojih vojakov najemala nemške častnike itn.). Gre za eno
                     najbolj skrbno varovanih skrivnosti komunistične politike. Sovjetska politika
                     namreč ni niti malo poskušala ustaviti Hitlerjevega pohoda na oblast,
                     nasprotno, skušala ga je usmeriti proti skupnemu sovražniku, nemški
                     socialdemokraciji. Nemška KP, ki jo je manipulirala Moskva, naperi vse sile
                     proti temu sovražniku. Delavske množice v Nemčiji so namreč po vojni še
                     ohranile zvestobo socialdemokratski stranki; ta je bila vodilna v Weimarski
                     republiki in do leta 1930 zastopana v vseh vladah, pluralistično in prozahodno
                     usmerjena. Uničenje Weimarske republike je bil skupni cilj nacionalsocialistov
                     in boljševikov. Pod "antifašizmom" nemške KP se je torej skrivala povsem
                     drugačna politika, ki je močno škodovala protinacistični koaliciji. Vendar ta
                     politika ni nič nenavadnega, saj za komuniste vprašanje: parlamentarna
                     demokracija ali fašizem ni pomenilo resnične alternative; zanje sta bili to le
                     dve različici kapitalistične diktature. </p>
               </div>
            </div>
            <div type="div2">
               <head>Stane Okoliš: Žrtve druge svetovne vojne na ožjem notranjskem</head>
               <docAuthor>Tine Velikonja</docAuthor>
               <div type="div3">
                  <p>Knjiga je nastajala kot delo Komisije za raziskavo množičnih pobojev, pravno
                     dvomljivih procesov in drugih nepravilnosti pri donedavni občini Cerknica. V
                     komisiji je bilo od skupno devetih članov kar šest diplomiranih zgodovinarjev. </p>
                  <p>Glavno delo je opravil Stane Okoliš, ki ga je komisija imenovala za strokovnega
                     sodelavca. Pripravil je celovit pregled vseh medvojnih in povojnih žrtev in s
                     tem tudi tisto, kar smo drugi pri popisovanju nasilno umrlih na
                     protikomunistični strani zanemarili, popisal je tudi umrle na nasprotni strani.
                     Samo tak popis nam omogoča primerjavo in orientacijo. Ker tega za vso državo
                     nimamo, so možne sedanje manipulacije. </p>
                  <p>Gre za prvo tovrstno knjigo pri nas, belo knjigo za ožjo Notranjsko, v kateri
                     je zajetih šest župnij bivše občine Cerknica. Njena posebna vrednost je ravno v
                     tem, da obravnava širše področje. Ker bo nekaj takega treba napraviti za vso
                     Slovenijo, nam spremno besedilo nazorno nakaže, na kakšne čeri bomo naleteli. </p>
                  <p>Predvsem bi omenil birokratsko nagajanje na matičnih uradih. Tam so se
                     sklicevali, da so v Odloku o ustanovitvi, nalogah, sestavi in številu članov
                     komisije navedeni izključno povojni množični poboji, ne pa žrtve vojne. Za te
                     naj bi veljala zakonodaja o varovanju osebnih podatkov. </p>
                  <p>Ko je komisiji vseeno uspelo dobiti soglasje Ministrstva za notranje zadeve, se
                     je vse ustavilo pri uslužbenki na matičnem uradu. Kljub temu je Okolišu uspelo,
                     ne vemo, koliko s pomočjo drugih članov komisije, da je prišel do zelo
                     natančnih podatkov. Uporabil je vse možne vire in uspelo mu je. O tem nas
                     podrobno obvešča v začetnem delu. S tem nam je dal tudi napotke, kako delati
                     naprej. </p>
                  <p>Ob predstavitvi smo izvedeli, da so bile težave že pri izrazoslovju, zlasti
                     kako označiti žrtve komunističnega nasilja. Nekateri člani komisije so
                     zahtevali podrobnejšo označitev civilistov, ki so bili pobiti na
                     protikomunistični strani (ovaduh, propagandist, kurir), kar je večina članov
                     zavrnila. Tudi kratica MVAC, ki se uporablja za vaške straže, je pač formalna
                     okupatorska označba za vaške straže - prostovoljna protikomunistična policija.
                     Take jih je videl okupator. Potem bi morali biti dosledni in tudi za druge
                     skupine uporabljati okupatorjeve izraze. Vprašanje je tudi, zakaj so posebna
                     skupina v partizane mobilizirani vaški stražarji. Morda je smiselno zato, da se
                     razloži, zakaj so jih kar 36 ustrelili partizani sami, le 10 jih je padlo v
                     boju z Nemci ali umrlo v internaciji. </p>
                  <figure>
                     <graphic url="slike_z_22/z_22_37.png"/>
                     <head>Nad mnogimi grobovi <name type="author">Mirko Kambič</name></head>
                  </figure>
                  <p>Slabo je rešena zadrega, kako označiti izvajalce povojnih pobojev. V knjigi je
                     kot taka označena jugoslovanska vojska v duhu znanega Ribičičevega stavka, ki
                     ga je zapisal še pred slovensko pomladjo: </p>
                  <p>"V okviru zaključnih bojev smo pobili nekaj tisoč najhujših zločincev." V
                     resnici se je pri pobojih domobrancev izkazal partijski talent za organizacijo.
                     V akcijo so vpletli najbolj zanesljive in najbolj sposobne kadre. Povelje za
                     poboj je moralo priti z najvišjega državnega vrha, saj je znano, da je bila
                     praksa partijskega vodstva taka, da se je vtikalo v najmanjše podrobnosti in ni
                     mogoče verjeti, da bi pri tako pomembni reči, kot je obračun s političnim
                     nasprotnikom, stalo ob strani. Seveda povelje ni bilo pisno, ampak ustno.
                     Celotno akcijo je vodila OZNA (nadzor nad taborišči, seznami, vozni red vlakov,
                     tovornjakov), taborišča so upravljale in izvrševale poboje predvsem tiste enote
                     KNOJ-a, v katerih so bili partizani nekdanjih slovenskih partizanskih brigad.
                     Na splošno se govori, da so na Teharjah gospodovali vojaki iz partizanskih
                     brigad, ki o spadale v XIV. divizijo, na Kočevskem Rogu do prvih junijskih dni
                     hrvaška enota, ki sta ji poveljevala Simo Dubaji} in Milka Planinc, kasneje pa
                     Gubčeva brigada. Če se zdi, da je pojem partizani preveč splošen, bi najbolj
                     ustrezalo, da bi za povzročitelja povojnih pobojev imenovali komunistično
                     oblast. </p>
                  <p>Za nas je seveda najpomembnejša rubrika o povzročiteljih. Umrlih na
                     protikomunistični strani med vojno in pobitih po vojni je bilo skupaj 1026, kar
                     je v odstotkih skoraj polovica, 48,4% vseh žrtev </p>
                  <p>V internaciji je umrlo 251 ljudi. Sedaj namreč govorijo o tem, da je v nemških
                     in italijanskih taboriščih umrlo 16 000 Slovencev, kar pomeni 1% prebivalstva.
                     Številka se nam zdi pretirana. Kolikor vemo, da je bilo daleč največ ljudi
                     odpeljanih v internacijo ob Roški ofenzivi. Ljudje z Notranjske in Dolenjske so
                     napolnili taborišče na Rabu, ki je bilo vsaj za Slovence najbolj usodno, saj
                     jih je tam umrlo 3 000 do 4 000. Če zdaj računamo v odstotkih, pomeni teh 251
                     ljudi pri prebivalstvu 17 000, 1,5% prebivalstva. Za primerjavo bi omenil
                     Šentjernej, kjer je v taborišču umrlo samo devet ljudi. Po naših ocenah je
                     umrlo v vseh taboriščih približno 6 000 Slovencev, od tega polovica na Rabu. </p>
                  <p>Kar pogrešamo v tej knjigi, je podrobnejša razčlenitev za obe strani: ni
                     posebej napisano, koliko partizanov je padlo v boju in koliko vaških stražarjev
                     oz. domobrancev, manjka tudi podrobnejši pregled žrtev med civilisti. Iz
                     številk ne moremo razbrati, koliko teh civilistov so ubili partizani, koliko
                     vaški stražarji in domobranci, koliko je bilo moških in koliko žensk, pomemben
                     bi bil podatek, koliko civilistov je bilo ubitih, še preden je bila
                     organizirana na območju postojanka vaških stražarjev. </p>
                  <p>Seveda lahko to napravi vsak sam, saj je v knjigi na razpolago popoln seznam z
                     vsemi podatki, in nekaj tega sem se lotil. </p>
                  <p>Zanimiva je razčlenitev padlih v boju. Vso operacijo sem napravil na pamet,
                     zato so možne manjše napake. Tudi sicer se številke popolnoma ne ujemajo. Nisem
                     namreč upošteval civilistov, ki so se nehote znašli v vojnem metežu in pri tem
                     izgubili življenje, ampak samo vojake. Izpustil sem padle Nemce in Italijane,
                     čeprav jih je nekaj poimensko napisanih, vendar ne vsi. Upravičeno pa sodimo,
                     da je njihovo število zanemarljivo. </p>
                  <p>V boju je padlo 380 vojakov, od tega partizanov 315. Sem sem prištel tudi v
                     partizane mobilizirane vaške stražarje in tudi tiste, za katere ni jasno, kdo
                     je bil povzročitelj smrti in kako so umrli. Vaških stražarjev je po naših
                     seznamih padlo 112, ker smo v to rubriko šteli vse, ki so umrli v tistem času.
                     Po podatkih v tej knjigi jih je v boju padlo samo 23, kar pomeni, da so bili
                     drugi pobiti večina ob italijanski kapitulaciji. Domobrancev je padlo v boju 53
                     in so tu všteti tudi pobiti in v ogenj pometani domobranci v Grahovem, mi smo
                     jih našteli 67, toliko jih je namreč umrlo kot vojakov domobranske vojske. Če
                     sedaj prištejemo še 560 po vojni pobitih domobrancev, je očitno, da večina
                     protikomunističnih vojakov ni padla v boju, ampak je bila pobita. Od 739 vaških
                     stražarjev ali domobrancev, ki so izgubili življenje, jih je samo 76 padlo v
                     boju. </p>
                  <p>Oglejmo si podatke za partizane: </p>
                  <p>Povzročitelji Italijani: </p>
                  <p>boju 46 </p>
                  <p>likvidacije, represalije 37 </p>
                  <p>internacija 4 </p>
                  <p>drugo(bomb., nesreča) 6 </p>
                  <p>skupaj 93 </p>
                  <p>Povzročitelji Nemci: </p>
                  <p>v boju 132 </p>
                  <p>likvidacije 13 </p>
                  <p>internacija 18 </p>
                  <p>drugo 3 </p>
                  <p>skupaj 166 </p>
                  <p>Povzročitelji vaški stražarji: </p>
                  <p>v boju 15 </p>
                  <p>likvidacije 1 </p>
                  <p>skupaj 16 </p>
                  <p>Povzročitelji domobranci: </p>
                  <p>v boju 82 </p>
                  <p>likvidacije 14 </p>
                  <p>skupaj 96 </p>
                  <p>Povzročitelji partizani: </p>
                  <p>likvidacije partizanov 48 </p>
                  <p>likvidacije v partizane mobil. V Š 36 </p>
                  <p>skupaj 84 </p>
                  <p>Drugi povzročitelji(ustaši, četniki, bolezen, samomor, nesreča, posledica
                     vojne), neznan povzročitelj 18 Če ne drugega, pade v oči, da je trikrat več
                     partizanov padlo v boju z Nemci kot z Italijani in da so partizani likvidirali
                     več svojih borcev, kot so jih Nemci, Italijani, vaški stražarji in domobranci
                     skupaj! </p>
                  <p>Na pamet sem preštel in razčlenil tudi civilne žrtve in dobil sledečo sliko: </p>
                  <p>Likvidacije repres, talci Internacija Drugo Skupaj </p>
                  <p>Italijani 297 140 17 454 </p>
                  <p>Nemci 18 78 28 124 </p>
                  <p>Vaške straže 2 2 </p>
                  <p>Domobranci 23 8 31 </p>
                  <p>Partizani 173(113+60) 15 188 </p>
                  <p>Ustaši 2 2 </p>
                  <p>Grki 1 1 </p>
                  <p>Drugo(pozvročitelj neznan, angl. bombardiranje, samomor, nesreča) 48 48 </p>
                  <p>Skupaj 516 238 116 850 </p>
                  <p>Iz pregleda razberemo, da so civiliste pobijali predvsem Italijani in
                     partizani, skoraj nič vaški stražarji, nekaj domobranci in Nemci znatno manj,
                     kot se jim pripisuje. Najhujše je bilo, dokler so si neko področje podajali
                     Italijani in partizani. Vaški stražarji in domobranci so dejansko varovali
                     civilno prebivalstvo pred vojnim nasiljem. Do civilistov so bili najhujši
                     Italijani, saj jih je zaradi njih (likvidacije, represalije, talci,
                     internacija) umrlo več, kot zaradi vseh drugih skupaj. </p>
                  <p>Avtor je popisal, kolikor je mogel, tudi partizane in nekaj domobrancev od
                     drugod, ki so padli na obravnavanem področju.Verjetno bi se našel še kdo.
                     Seveda lahko te podatke uporabimo samo kot gradivo za belo knjigo področij,
                     kamor so spadali. Sicer se bo zgodilo kot na partizanskih spomenikih, kjer so
                     kot žrtve napisani dvakrat, enkrat na področju, kjer so umrli, drugič pa tam,
                     kjer so prej živeli. Za zgled bi omenil partizanski spomenik v Žužemberku na
                     Cviblju, kjer je med čez tisoč napisanim imeni samo nekaj deset ljudi doma s
                     tega območja Suhe krajine. </p>
                  <p>Če uporabimo še podatke za župnijo Šentjernej, dobimo že precej jasno sliko o
                     žrtvah na območju nekdanje Ljubljanske pokrajine. V tej župniji je na
                     protikomunistični strani umrlo 429 ljudi, na partizanski (vštete tudi žrtve
                     bombardiranja, talci) 186. </p>
                  <p>Ožja Notranjska Šentjernej Skupaj </p>
                  <p>Število prebivalcev 17.120 6.069 23.189 </p>
                  <p>Umrlo na protikomunistični strani 1.103 429 1.532 </p>
                  <p>Umrlo na partizanski strani 1.011 186 1.197 </p>
                  <p>Skupaj umrlih 2.11 4.615 2.729 </p>
                  <p>Slika je jasna. Na ozemlju nekdanje Ljubljanske pokrajine je v času vojne in
                     revolucije ter neposredno po njej umrlo okrog 12% prebivalcev. Partizani in
                     povojna oblast so jih pobili več, kot jih je umrlo zaradi Nemcev, Italijanov,
                     vaških stražarjev in domobrancev skupaj. </p>
                  <p>Zgodovinarju Okolišu čestitamo za njegovo knjigo. Izšla je pravočasno in zanjo
                     se moramo zahvaliti spletu srečnih okoliščih, ki jih drugje ni zaznati. Prva je
                     resnična želja nekaj narediti in druga poklicna usposobljenost sodelujočih.
                     Treba bo pohiteti tudi za druge slovenske pokrajine. Če namreč tega ne bomo
                     napravili mi, ne bo nihče. Nam pa se čas izteka. </p>
                  <p>Knjiga stane 2 600 tolarjev. Nabavite jo lahko na naslednjih naslovih: </p>
                  <p>Stane Okoliš, Slovenski šolski muzej, Plečnikov trg 1, 1000 Ljubljana, </p>
                  <p>tel. 213 024 in 213 127 </p>
               </div>
            </div>
            <div type="div2">
               <head>Štirideset let star drobec</head>
               <docAuthor>Marijan Smolik</docAuthor>
               <div type="div3" subtype="intro">
                  <p>V Argentini je pred 40 leti izhajala revija Slovenska beseda, ki je v
                     slovenskih knjižnicah praktično neznana. Odkar je dr. Janez Arnež svojo
                     ustanovo Studia Slovenica iz New Yorka prenesel v svobodno Slovenijo in je
                     zanjo dobil prostor v šentviškem Zavodu sv. Stanislava (p. pr. 28, 1210
                     Ljubljana-Šentvid, tel. 1521513), oskrbuje knjižnice z informacijami o redkih
                     tiskih povojnih slovenskih skupnosti v zdomstvu, o čemer poroča v glasilu
                     Pogledi (doslej 7 številk). Objavlja seznam knjig in revij, ki jih lahko proda
                     tistim, ki bi jih radi dobili, pa v povojnih letih tukaj nismo niti smeli
                     vedeti, da izhajajo. </p>
                  <p>Ta uvod je bil potreben, da razložim, kako sem dobil v roke revijo Slovenska
                     beseda, ki je devet let izhajala (1950-1958) kot kulturna revija, v kateri so
                     zdomci objavljali leposlovne in zgodovinske prispevke. Ob listanju posameznih
                     številk sem bil posebej presenečen ob članku dr. Miha Kreka, ki je bil
                     objavljen v začetku 8. letnika 1957. Bivši minister je v njem poročal o članku
                     iz ameriške revije, v katerem pisec toži, kako nedostopne so ameriške oblasti,
                     če kdo išče arhivske podatke o ravnanju ameriških osvoboditeljev, ki so leta
                     1945 nasilno vrnili Sovjetom tiste Ruse, ki so se zatekli pod ameriško in
                     angleško varstvo. Dr. Krek je takrat z objavo svojega članka hotel spodbuditi
                     preživele slovenske domobrance, naj bi poskrbeli za ohranitev čimveč
                     zanesljivega gradiva o tem, kaj so doživljali slovenski begunci na Koroškem in
                     v Italiji. </p>
                  <p>Zakaj po tolikih letih spet prebiramo ta članek? Ker tudi zdaj kar naprej
                     doživljamo, da slovenski oblastniki nikakor ne dopuščajo preveč vnetega
                     "brskanja" po arhivih ali spominih - stališče vsakršne oblasti je torej
                     predvsem skrb zase, ne pa zavzetost za resnico. </p>
               </div>
               <div type="div3">
                  <head>Po zadoščenju vpije kri</head>
                  <p>"The American Mercury" mesečna revija, ki izhaja v New Yorku, je v svoji
                     številki za januar 1957 objavila članek o prisilnih izročanjih sovjetskih
                     državljanov po drugi svetovni vojni. Članek vsaj v neki meri osvetljuje
                     razmere, ki so tedaj vladale, da je bilo mogoče izvesti zločinske izročitve
                     tolikih protikomunističnih borcev. V tistem strupenem vzdušju, ki je krivo, da
                     so bili izročeni slovenski protikomunistični borci iz Vetrinja, je izgubilo
                     življenje po krivdi zapadnih sil tudi več tisoč ljudi drugih slovanskih
                     narodnosti. Članek odkriva zopet del strašnih tedanjih razmer. Zato se nam zdi,
                     da je ta članek važen tudi za nas Slovence. Takole piše "The American Mercury": </p>
                  <p>Kar se je godilo v povojnih letih, je sicer že spravljeno v zgodovinskih
                     arhivih in spada tja, toda izbrisati iz zgodovine tega ne bo mogoče. Slej ko
                     prej je dolžnost, da ameriški narod zahteva, naj se stvari razčistijo, naj se
                     preišče temeljito in popolnoma vse, kar se je zgodilo v zvezi s prisilnim
                     vračanjem ljudi. Kongres bi moral izvesti to preiskavo. Očitek in obtožba za
                     tiste ostudne zločine in dejanja, storjena zaradi brezprimerne neumnosti, naj
                     se končno prilepi na tiste osebe, ki to zaslužijo. Izgleda, da bo to huda
                     naloga. Treba bo premagati velikanske ovire. Kadarkoli kdo v Washingtonu skuša
                     priti blizu in odkriti presenetljivo in sramotno sliko dogodkov po drugi
                     svetovni vojni, naleti na tajne pa neskončno močne vplive, ki se prizadevajo,
                     da bi to vprašanje pokopali v pozabljenje. Razlog je očit: Resnica bi zadela
                     doslej nedotakljivo dobro ime nekaterih prejšnjih in sedanjih visokih in
                     najvišjih uradnikov. </p>
                  <p>Najbolj značilen dogodek v tem vprašanju je resolucija kongresnika Bosch-a
                     (H-137). Kongresnik Albert Bosch iz New Yorka je dne 8. februarja 1955
                     predlagal, naj se takoj sestavi izbrana komisija - Odbor poslanske zbornice, ki
                     naj bi preiskal vso zgodovino prisilnega vračanja. V utemeljitev svojega
                     predloga je kongresnik navajal tudi tole: </p>
                  <p>"Prisilna izročitev in prisilno vračanje milijonov protikomunističnih ljudi je
                     povzročila smrt in nesrečo neštetih tisočev. </p>
                  <p>Prisilne izročitve ne more opravičiti niti jaltska konferenca. </p>
                  <p>Prisilna izročitev je bila v popolnem nasprotju z vsemi odredbami našega
                     lastnega ministrstva zunanjih zadev glede izvrševanja jaltskega sporazuma. </p>
                  <p>Prisilno izročanje je bilo v nasprotju z mnenjem glavnega državnega odvetnika
                     naše voj ske, kakor je bilo to mnenje ponovno povedano v zadnjih štiridesetih
                     letih. </p>
                  <p>Prisilno izročanje je neizbrisna packa na našem ameriškem izročilu, da moramo
                     namreč biti pripravljeni dati azil političnim izgnancem. </p>
                  <p>Prisilno izročanje še vedno zastruplja naše duhovne odnose z živahno-odločno
                     zunanjo politiko." </p>
                  <p>Boscheva resolucija je bila takoj poslana v glavni odbor za določanje
                     nadaljnega postopanja. Odbor ni storil ničesar. Resolucija je obležala tam. Ker
                     brez dovoljenja tega odbora ne more nobena stvar v zbornico, je resolucija tako
                     zatrta. </p>
                  <p>Niti zunanje ministrstvo niti ministrstvo za vojsko ne bi marala kake preiskave
                     strahovitih zločinov, ki so se zgodili v zvezi z vračanjem protikomunistov
                     proti njihovi volji, s silo. </p>
                  <p>Dobro ime premnogih generalov, državnih tajnikov direktorjev pomožnih
                     organizacij bi bilo za vedno pokvarjeno, če bi ameriško ljudstvo kdaj zvedelo
                     to resnico. Ker je demokratska vlada edina odgovorna za vse dogodke v letih
                     1945 do 1947, je demokratska večina uporabila vsa mogoča sredstva, da je
                     pokopala resolucijo Boscha. </p>
                  <p>Kaj pa je najvažnejše v celi zadevi. Vsega ni mogoče tu navajati. Za to bi bila
                     potrebna cela knjiga. Za naš namen pa bo zadostovalo, če ugotovimo naslednja
                     dejstva, ki so dokazana izven vsake sumnje in dvoma: </p>
                  <p>1) Vse do 1. februarja 1945 je bila naša stalna politika, da nismo dovoljevali
                     prisilnega vračanja sovjetskih državljanov, tudi če smo jih dobili v nemških
                     uniformah, kot so bili Vlasovi vojaki. Ta dan je še pisal tedanji poslovodeči
                     državni tajnik Joseph C. Grew noto g. Novikovu, sovjetskemu zastopniku v
                     Washingtonu, da bi vsako prisilno izročanje takih vojnih ujetnikov, ki so v
                     ameriških rokah, pomenilo grobo kršitev Ženevske konvencije. </p>
                  <p>2) Ta zdrava politika pa je bila v Jalti zavržena in naša delegacija je tedaj
                     podlegla Stalinovemu pritisku. </p>
                  <p>3) Ko pa niti jaltski sporazum ni izrecno omenjal uporabe sile pri vračanju
                     sovjetskih državljanov, so ga člani našega skupnega generalnega štaba, posebno
                     general Marshall, vendar tako tolmačili. </p>
                  <p>4) Med dokumenti, ki so še vedno označeni kot "skrajno tajni" in ki potrjujejo
                     to resnico, je zlasti "Navodilo za ravnanje z razseljenimi osebami v Nemčiji",
                     ki ga je izdala G5 divizija, oddelek za razseljene osebe, Vrhovno poveljstvo
                     zavezniških sil, ki ga tu navajamo prvič. Na strani 22 dobimo poglavje:
                     "Osvobojeni sovjetski državljani". Točka c) se glasi: </p>
                  <p>"Ko bodo sovjetski zastopniki za repatrijacijo ugotovili sovjetsko
                     državljanstvo, bodo dotične sovjetske razseljene osebe vrnjene brez ozira na
                     njihove osebne želje". </p>
                  <p>5) Prisilno vračanje sovjetskih državljanov je bilo izvršeno. Izvedle so ga
                     ameriške vojaške oblasti na najbolj okruten način, ki si ga je mogoče misliti.
                     Naša vojaška policija je razbila lobanje stoterih, če ne tisočerih sovjetskih
                     vojnih ujetnikov. Veliko ujetnikov je naredilo samomor, ko so ameriški vojaški
                     tovorni avtomobili obkolili posamezna taborišča, drugo za drugim. Poklekali so
                     pred ameriškimi vojaki in prosili, naj jih raje ustrele kot izroče sovjetskim
                     mučiteljem. Pa ni bilo nikakega usmiljenja. V mnogih primerih so se ujetniki
                     zatekli v cerkve ali barake, ki so jih zažgali. Naši vojaki so mirno stali in
                     gledali, ko so Stalinovi agenti vlekli svoje žrtve, svoje "osvobojene"
                     državljane. </p>
                  <p>6) V mnogih primerih se je v mnogih taboriščih zgodilo to potem, ko so ameriški
                     častniki slovesno zagotovili ujetnikom, da nikdar ne bodo nasilno vrnjeni. To
                     je bilo zlasti v Plattlingu na Bavarskem. </p>
                  <p>7) Mi nismo le prisilno vrnili milijonov protikomunistov v roke Stalinovih
                     rabljev, vrnili smo celo junake ruskega pokolenja, ki so se bojevali v naših
                     vrstah proti nacistom v Italiji. Mnogi med njimi so dobili naša odlikovanja za
                     "izvrstno opravljena dela preko vsega, kar so bili dolžni storiti". Ti ruski
                     državljani niso nikoli bili vojni ujetniki. Po pravu jih ni bilo mogoče
                     uvrstiti pod določbe jaltskega sporazuma. Pa vendar so bili izročeni. To je bil
                     zločin in nič drugega kot zločin. Lt. general Edvard M. Almond je pričal pred
                     kongresom, da je moral izročiti takega junaka, ki se je zval Tinio in celo
                     skupino njegovih tovarišev. Odlok za izročitev je podpisal general Joseph T.
                     McNarney. </p>
                  <p>8) V juliju 1945 so naše vojaške oblasti v Fort Dix, N. J., omamile okoli 200
                     sovjetskih vojnih ujetnikov, da so mogle premagati njihovo upornost in jih
                     omamljene izročiti. V nezavesti so bili, ko so jih prenesli na krov sovjetske
                     ladje v New Jersey. </p>
                  <p>9) Sramotna zgodovina prisilnega izročanja je zapisana v uradnem dokumentu naše
                     vojske: "383.7-14. 1 Prisilna izročitev razseljenih oseb, sovjetskih
                     državljanov, operacija Keelhaul". Listina je "skrajno tajna" in celo senator
                     Eastland se je zastonj trudil, da bi jo dobil. Je pa še več drugih dokumentov,
                     ki slikajo to sramoto. Vojno ministrstvo ni nikdar pustilo vpogleda v nobeno
                     teh listin, kljub temu da je predsednik odredil, da naj bodo listine tajne le,
                     če je ogrožena varnost ameriškega državljana ali ameriške države. </p>
                  <p>10) Ni mogoče dvomiti, da se je Trumanova vlada dobro zavedala pravega značaja
                     prisilnih izročitev. Posredni dokaz za to je sijajno nastopanje državnega
                     tajnika Deana Achesona v zboru Združenih narodov proti vsakemu prisilnemu
                     izročanju protikomunističnih ujetnikov na Koreji. Tedaj smo raje podaljšali
                     vojskovanje za celih 14 mesecev, kot da bi silili vojne ujetnike nazaj kot so
                     zahtevali sovjeti. Dean Acheson je imel tedaj resnično velik govor in je
                     utemeljil trditev, da je prisilno vračanje bilo vedno zločinsko, zločin proti
                     človeku in kršitev Ženevske konvencije. Na žalost je ta velik nastop in odločno
                     ameriško stališče vsebovalo tudi obtožbo proti nam samim, je bilo priznanje
                     naše lastne krivde. Achesonovi argumenti niso bili veljavni samo leta 1952,
                     ampak tudi v letih 1945, 46 in 47. </p>
                  <p>11) Nič se ni zgodilo v naši zgodovini, kar bi tako temeljito užalilo naše
                     tajne zaveznike za železno zaveso, kot zločin prisilnega izročan ja. To je
                     skoraj popolnoma zastrupilo odnose, duhovne zveze s temi narodi, kot je
                     pravilno trdil kongresnik Bosch, ko je utemeljeval svojo resolucijo. </p>
                  <p>Užaljenost teh milijonov je toliko hujša, ker nismo niti mi niti Britanci, ki
                     imajo prav tako temno zgodovino, nikdar skušali dati kakega zadoščenja za ta
                     zločin. Prav nasprotno: Ameriška in britanska vlada sta storili vse, kar sta le
                     mogli, da sta preprečevali uradno odkrivanje teh zločinov in sta skrivali
                     dokumente, ki jih izkazujejo. </p>
                  <p>Pa ni drugega sredstva kot priznanje, obžalovanje, zadoščevanje. Ameriško
                     ljudstvo mora zahtevati popolno preiskavo v kongresu, kot je to zahteval
                     kongresnik Albert H. Bosch. Nadaljno molčanje samo dodaja staremu zločinu še
                     nove." </p>
                  <p>Članek, ki smo ga v vseh njegovih glavnih delih tu prevedli, je napisal Julius
                     Epstein. Za Slovence je članek važen, ker dokazuje, da so vendar še ljudje v
                     svobodnem svetu, ki mislijo na one strahovite krivice, ki so se zgodile po
                     drugi svetovni vojni, ki so povzročile smrt slovenskih protikomunističnih
                     borcev. Vetrinjsko tragedijo bo treba objaviti v tujih jezikih z vsemi
                     dokumenti, ki so dosegljivi, in z vsemi pričevanji. </p>
                  <p>Dr. Miha Krek </p>
               </div>
               <div type="div3" subtype="intro">
                  <p>Zanimiva je tudi prošnja dr. Mihe Kreka, ki jo je zapisal v isti reviji nekaj
                     mesecev pozneje (na ovitku št. 4-6/1958), naj vsi, ki kaj vedo, pomagajo
                     zgodovinarju vetrinjske tragedije, da bi mogel v svoja raziskovanja vključiti
                     čimveč zanesljivih podatkov o vrnjenih Slovencih. Krek tega zgodovinarja ne
                     imenuje, verjetno pa gre za grofa Tolstoya, ki smo ga v naši reviji že imeli
                     priložnost spoznati. </p>
                  <p>Čeprav ni tukaj pravi prostor, da bi več pisal o bogati vsebini argentinske
                     revije, ki je na približno 1200 straneh v tistih že tako oddaljenih letih
                     povezovala slovenske pisce in bralce ne samo v Argentini ampak tudi drugod po
                     svetu (le doma ne). Ob koncu leta 1949 jo je začel izdajati duhovnik in bivši
                     poslanec Karel Škulj (rojen 10. aprila 1883 v Dobrepolju), ki je z drugimi
                     Slovenci med prvimi prišel v Argentino in tam v San Martinu že 1948 začel
                     izdajati Šmartinski vestnik - Glasilo domobrancev in drugih protikomunističnih
                     borcev, ki ga je 1953 preimenoval v Vestnik. Ko je 1957 postal glasilo Zveze
                     bivših slovenskih protikomunističnih borcev, razkropljenih po vseh državah
                     sveta, so se uredniki zahvalili gospodu Škulju (str. 5 v štev. 1 letnika VIII),
                     "ki je dal življenje temu našemu glasilu, ki ga je hranil in vodil preko vseh
                     težav, ne meneč se za ovire ... Kakor glas vpijočega v puščavi je bil njegov klic
                     v dneh, ko se je zdelo, da je vse pokopano. Ni se strašil nemega odziva, ne
                     velikega dela, ki je čakalo pred njim. Silnejše kakor to je bil krik mrtvih iz
                     neznanih grobov, krik zasutih ust mladosti, s katero je živel tako tesno, se
                     veselil njenih zmag in jokal ob silnem izdajstvu v oni pomladi ... Samo on, preč.
                     g. duhovni svetnik Škulj bi nam mogel govoriti o težavah, skozi katere je
                     morala revija, on bi lahko govoril o silni volji, ki je bila potrebna, da je
                     glasilo dočakalo to novo leto 1957 ... Za vse to, za vse neprecenljive zasluge,
                     za veliko poslanstvo glasila, prejmite preč. g. svetnik naše skromno, a iskreno
                     priznanje!" Revija je zato mogla izhajati vse do leta 1991 (ena številka) in
                     celo 1993 - bila je glasilo skupine, ne posameznika. </p>
                  <p>To je bilo treba napisati, da bi lažje razumeli, zakaj Slovenska beseda po
                     smrti g. Škulja (22. julija 1958) ni več izhajala. Kulturni ustvarjalci, ki jim
                     je Škulj takoj po preselitvi v Argentino dal priložnost in jim vlival pogum, da
                     so v njej objavljali, so v naslednjih letih še zbudili k življenju druge
                     primerne revije. Zbrali so se v Slovenski kulturni akciji (20. februarja 1954),
                     ki je začela izdajati revijo Meddobje, znanstvene prispevke pa so že prej
                     objavljali v reviji Vrednote, ki je v 5 zvezkih izšla od 1951 do 1968. V vseh
                     teh pri nas zelo malo znanih revijah in še mnogo drugih je polno gradiva, iz
                     katerega bi bilo koristno še kaj objaviti tudi našim sedanjim bralcem. Ob tem
                     bi bolj začutili, kakšen silen prepad je v tistih desetletjih zijal med
                     slovenskimi zdomci in domovino, res ni čuda, da ga ni mogoče premostiti v nekaj
                     letih in brez prizadevanja. Ponatiskovanje besedil, ki so bila pri nas
                     zamolčana, pa bi bila vsaj simbolična poklonitev tistim, ki so se kljub
                     vsakdanjemu boju za fizično preživetje, hoteli ukvarjati z leposlovjem,
                     zgodovino in drugimi znanostmi. Le malo je še živih, o rajnih pa večina ne
                     pozna niti imen, kaj šele da bi lahko o njihovem življenju in delu mogli kaj
                     zvedeti v naših leksikonih in enciklopedijah. </p>
               </div>
            </div>
         </div>
         <div type="div1">
            <head>Imeli smo jih</head>
            <div type="div2">
               <head>Domobranski major Ivan Boh</head>
               <docAuthor>Janez Grum</docAuthor>
               <div type="div3">
                  <head>Ob petletnici smrti</head>
                  <p>Na mali šmaren (1991) je v kraju Lethbridge v kanadski provinci Alberta umrl
                     major Ivan Boh. Bil je eden najbolj udarnih domobranskih oficirjev. </p>
                  <p>Doma je bil z Iga, kjer se je izučil za ključavničarja in avtomehanika. Vojaški
                     rok je služil pri letalcih v Kraljevu sredi Srbije in postal rezervni
                     narednik.Kmalu po ustanovitvi Fantovskih odsekov (1937) je postal njihov
                     telovadni in športni vaditelj. Zato je obiskoval razne kraje, ne le okrog
                     Ljubljane, ampak tudi po delu Dolenjske in Notranjske. Ko se je v začetku
                     junija 1941 prebil iz Srbije, kamor je bil mobiliziran, nazaj v Slovenijo, se
                     je takoj pridružil Slovenski legiji in postal eden vidnih in aktivnih članov.
                     Zato je bil v tesnih stikih z njenim predsednikom Rudolfom Smersujem in večkrat
                     tudi z dr. Šmajdom. Ko nas je osem ali devet Poljcev zaradi ustanovitve VS v
                     domačem D. M. v Polju v noči od 14. na 15. september 1942 prišlo v "Smrekce",
                     tj. k vodovodu v Savljah, kjer je bila že ena prvih VS (poveljnik Janez Kos),
                     je bil Boh že tam. Takoj zjutraj mi je rekel: "Zgleda, kot da so fantje prišli
                     sem le taborit." Zato je energično zahteval urjenje in ga sam prevzel. V
                     oktobru je postal poveljnik VS na Brezovici. Večkrat je obiskal sosednje
                     postojanke in sodeloval pri ustanavljanju novih. Spomladi 1943 je pomagal
                     majorju Karlu Novaku pri ustanavljanju četniškega odreda v prostoru med Zaplano
                     in Rovtami, a na Dolenjsko z Novakom ni odšel. Ob italijanskem zlomu se je s
                     posadko v Podpeči (v njej je bilo več Brezovčanov) pridružil VS Ig in VS
                     Tomišelj in skupaj s tema že 9. septembra pozno popoldne prišel na Turjak. To
                     skupino je stotnik Cerkovnik drugi dan poslal na Zapotok. Tudi tam je Boh
                     pokazal iniciativnost. V živem spominu ga imam, da je stopil na zahodni rob
                     prostora pred šolo (12. septembra) in skupini oficirjev in vojakov zavpil, prav
                     za prav zarjul, kot je znal le on: "Mi se tu razgovarjamo, debatiramo, tamle
                     dol v dolini pa grejo cele vrste partizanov proti Golemu in Kureščku." Takoj
                     nato je stotnik Cerkovnik ukazal sestaviti večje zasede v smeri proti Osredku
                     in Kureščku. In še sedaj se čudim, da Boh na Zapotoku ni postal poveljnik
                     bataljona namesto Branka Jana. V tem je bilo bolj malo vojaka. </p>
                  <p>V nedeljo 12. septembra proti večeru je na Cerkvenikovo željo Boh z majhno
                     patruljo odšel v Želimlje, da bi dobil zvezo z Ljubljano. Ker je kot Ižanec
                     dobro poznal širšo okolico, je neopazno prišel tja in tam pridobil svojo
                     svakinjo, da je v Ljubljano nesla Cerkvenikovo poročilo o položaju poveljniku
                     vseh VS podpolkovniku Peterlinu. Ker pa Peterlina ni našla, je pismo drugi dan
                     zgodaj oddala dr. Šmajdu. V pismu je bila tudi zahteva, naj pride Peterlin na
                     teren prevzet glavno poveljstvo, kar se ni zgodilo. </p>
                  <p>Pri vračanju na Zapotok (13. septembra) je Boh izvedel od ljudi, da so na
                     Škofljici prejšnji dan terenci ubili nekega civilista. Šele po umiku z Zapotoka
                     in po prihodu v Ljubljano smo izvedeli, da je bil ta civilist Franc Casar.
                     (Tega je vozil dr. Arko na motorju. Tudi tega so kasneje partizani ubili nekje
                     južno od Trebnjega.) Zato so na Turjaku zaman čakali na Casarjevo vrnitev, kar
                     je veliko pripomoglo, da so turjaški odklonili povelje za izpad iz gradu. (Več
                     o tem v 8. pogl. I. dela Stalinistične revolucije na Slovenskem.) </p>
                  <p>Pri umiku z Zapotoka proti Želimljemu je udarni Boh vodil dobro oboroženo
                     predhodnico. V njej so bili tudi drugi Ižanci (na pr. Janez Benko), ki so
                     poznali teren. Tik pred Želimljem so razbili partizansko zasedo ter tako odprli
                     zapotoški skupini (okrog 700 vaških stražarjev in nekaj civilistov) pot proti
                     Barju in Igu, ob močnem partizanskem ognju z brega na levi strani. </p>
                  <p>Kot komandir 22. domobranske čete je bil Boh v začetku 1944 poslan v Velike
                     Lašče. Večkrat je bil poslan v pomoč drugim četam v akcijah, npr. na Velikih
                     Poljanah, kjer je prevzel poveljstvo in uspešno izpeljal operacijo proti
                     partizanom. Konec pomladi je bila Bohova četa poslana v Ribnico, ker je bila
                     nezasedena razdalja od Lašč do Kočevja prevelika. Pa vsaj del Ribničanov je
                     želel dobiti domobransko postojanko. Iz Ribnice je šel večkrat v akcijo proti
                     partizanom na Notranjskem. </p>
                  <p>Tudi kot domobranski oficir je Boh zastopal gledanje, da mora domobranstvo
                     računati z zmago zahodnih sil. Zato je podpiral ilegalne priprave v tej smeri
                     in bil v zvezi s stotnikom Bertom Ilovarjem, ki je bil glavni domobranski
                     obveščevalni oficir ter član angleškega Intelligence Servica. V spominu imam
                     snidenje dr. Šmajda, Ilovarja in Boha sredi jeseni 1944 v Leonišču. (Sem jih le
                     pozdravil in odšel!) Kot mehanik je bil Boh pritegnjen tudi k tajni radijski
                     oddajni postaji, ki je leta 1944 nekaj časa delovala v stavbi Vzajemne
                     zavarovalnice in za katero so vedeli le štirje ljudje, morda pet. </p>
                  <p>Zaradi uspešnih vojaških akcij je tajnik NO dr. Šmajd predlagal na seji NO 6.
                     aprila 1945 povišanje Boha v majorja. V stotnika je bil povišan že prej. Boh je
                     bil po svoji naravi res vojak. Bi pa rekel, da je bil bolj uspešen kot izredno
                     pogumen poveljnik, in sicer bolj s svojim močnim glasom, kakor pa strateško
                     načrtno. </p>
                  <p>Pri umiku iz Ljubljane je bil Boh v bataljonski zaščitnici, ki je v Tržiču in
                     nad njim morala odbijati partizanski pritisk od vzhodne strani in terenskega od
                     zahodne. Skozi ljubeljski predor je šel s to zaščitnico v noči na 12. maj. V
                     Vetrinju je bil postavljen za poveljnika enemu bataljonov 1. (Cofovega) polka.
                     Dne 31. maja je bil že na tem, da odide z zadnjo skupino domobrancev, čeprav je
                     bilo že znano, da Angleži izročajo domobrance Titovim partizanom. Sestra in
                     njena prijateljica sta ga pregovorili, da je stopil z angleškega kamiona, in ga
                     zapletli v pozgovor. Med tem so kamioni odpeljali. Očitki, ki jih je zaradi
                     tega kasneje slišal, so bili zanj grenki. </p>
                  <p>Na zahtevo komunističnega režima so Angleži Boha prijeli proti koncu l. 1946 in
                     imeli zaprtega v Wolfsbergu 5 mesecev. Nekoč mi je povedal, da so ga Angleži
                     trdo zasliševali in da je začutil nevarnost, da ga vrnejo v Jugoslavijo. Da se
                     je rešil te nevarnosti, je sprejel angleški predlog, da gre v Slovenijo
                     izpolnit neke naloge. Mejo je prekoračil od italijanske strani, prišel do
                     Brezovice in tam s pomočjo prijateljev skušal izvedeti podatke, ki so jih
                     Angleži želeli. Srečno se je vrnil na Koroško v Wolfsberg in bil nato izpuščen. </p>
                  <p>Iz spittalskega taborišča je skupaj z družino, ki jo je sredi decembra 1948 iz
                     Ljubljane pretihotapil pri Dravogradu na avstrijsko stran, nato v marcu 1949
                     odšel v Kanado in se naselil v provinci Alberta. Tam je po končanem obveznem
                     delu za Kanado ustanovil svoje podjetje za ogrevanje in hlajenje hiš, kasneje
                     pa skupaj s sinom športno trgovino. Saj telovadec in športnik je res bil. </p>
                  <p>Z Bohom sva si dvakrat ali trikrat na leto pisala, ob koncu tedna pa včasih
                     spregovorila po telefonu. V začetku pomladi 1991 je bil njegov glas še vedno
                     glas vojaka, v juniju pa se je v glasu čutila slabost. Bolezen mu je hitro
                     razjedala pljuča in končno podrla tega udarnega domobranskega oficirja. </p>
               </div>
            </div>
         </div>
         <div type="div1">
            <head>Naša spominjanja</head>
            <div type="div2">
               <head>Združeni z roškimi mučenci</head>
               <docAuthor>Bogomir Štefanič ml.</docAuthor>
               <div type="div3">
                  <p>Spominska slovesnost z obletno mašo za pobite domobrance ter druge žrtve vojne
                     in revolucije je v nedeljo, 23. junija ob breznih Kočevskega roga kljub slabemu
                     vremenu zbrala več tisoč ljudi, ki so združeni z roškimi mučenci na daritveni
                     oltar položili desetletja prisilno zamolčevano trpljenje in prošnje za milost
                     odpuščanja. </p>
                  <p>Šest let po prvi slovesnosti, ki je v slovenski spomin priklicala tragično
                     podobo bratomornega nasilja, glas roških brezen znova opozarja na zablode
                     revolucionarne norosti; jasno govori o tragični zgodovinski resnici, s katero
                     pa se nekateri še vedno nočejo sprijazniti in zato izumljajo zgodbo o več
                     resnicah, kot je v osrednjem govoru prireditve dejal predsednik Nove slovenske
                     zaveze dr. Tine Velikonja. Roška slovesnost je tako izzvenela kot potrditev
                     sporočila, ki ga je v Slovenijo med svojim obiskom le dober mesec prej prinesel
                     papež Janez Pavel II.: "V zgodovini je bila vaša krščanska skupnost
                     izpostavljena težkim preizkušnjam, nedavno tudi grozotam obeh svetovnih vojn.
                     Kako naj bi pozabili na nasilno komunistično revolucijo? Trpljenju, ki ga je
                     povzročila tuja okupacija, se je pridružila še državljanska vojna, v kateri je
                     brat dvignil roko nad brata." </p>
                  <figure>
                     <graphic url="slike_z_22/z_22_38.png"/>
                     <head>Nadškof in metropolit dr. Alojzij Šuštar med pridigo <name type="author"
                        /></head>
                  </figure>
                  <p>Kočevski rog je kraj trpkega spomina. Kako drugače bi bilo lahko v tej današnji
                     samostojni Sloveniji, ko bi roškim mučencem ne bili zaprli ust, jih ne
                     odstranili zgolj zato, ker so pričali o življenju po večnih vrednotah, ne takih
                     kratkega veka, "rojenih iz sebičnih namenov in blodne vere, da je življenje
                     mogoče rešiti v celoti tu in zdaj". Tako pa - zidamo </p>
                  <figure>
                     <graphic url="slike_z_22/z_22_39.png"/>
                     <head>Rog 1996 - Med mašo <name type="author"/></head>
                  </figure>
                  <p>novo državo, a na skoraj slehernem koraku, na vsakem področju družbenega
                     življenja ugotavljamo, da pravih ljudi ni, saj ležijo v breznih Roga in drugih
                     postaj slovenskega med- in povojnega križevega pota. "Vemo, da bi bil svet pri
                     nas drugačen, ko bi bili še živi" (dr. Tine Velikonja). Tudi podoba slovenstva
                     bi bila verjetno drugačna, saj so roški mučenci padli prav zaradi zavezanosti
                     vrednotam, kot so dom, domovina, narodove korenine. V desetletjih totalitarizma
                     in vcepljanja stalinistične teorije o izginjanju malih narodov ob stapljanju z
                     velikimi so bile te vrednote načete. Žal pa se trgovanje s slovenstvom
                     nadaljuje še tudi danes - podrejamo se tujcem, "ko svoj jezik podrejamo tujemu,
                     ko svoj denar zametujemo v korist drugega, ko brezglavo zbiramo tujo porabniško
                     kramo". Hlapčevanje ostaja hlapčevanje, pa naj bo komurkoli že, "samo kot
                     ponosni Slovenci bomo našli svoje pravo mesto kot enakovredni člani mednarodne
                     skupnosti" (dr. Janez Arnež). </p>
                  <p>Kočevski rog pa je tudi kraj sprave, hotenja po miru in slogi v našem narodu.
                     Dolga je pot do te sprave, daljša, kot smo sprva - morda nekoliko naivno -
                     upali. Dostikrat čutimo, kako malo je pripravljenosti zanjo, "za odpuščanje in
                     premagovanje vsega hudega, kar se je dogajalo", kot je v mašnem nagovoru dejal
                     ljubljanski nadškof in metropolit dr. Alojzij Šuštar. Toda dolgotrajnost
                     celjenja narodovih ran nam ne sme vzeti poguma, zato dr. Šuštar - skupaj s
                     svetim očetom - poziva: "Ne bojte se, ne bojte se ljudi, ne bojte se vsega, kar
                     nas čaka v življenju." V zavesti odrešilne moči križa moramo stopati tudi po
                     poti sprave, najprej z Bogom, saj je to podlaga vsake sprave, nato s svojim
                     bližnjim, z različnimi skupinami v družbi, kajti šele tako bo možna tudi
                     narodova sprava. "Naj bo slovesnost v Kočevskem rogu izraz prav posebne
                     pripravljenosti, da se spravimo med seboj, da prosimo odpuščanja, da drug
                     drugemu odpuščamo, kajti le takrat nam bo tudi Bog odpustil," je zbrane povabil
                     ljubljanski nadškof. </p>
                  <p>V spomin na pobite v Kočevskem rogu je izvenel tudi kulturni pogram, v katerem
                     so zbrani prisluhnili pesmim Ivana Korošca in Pavla Kogeja ter glasbi v izvedbi
                     Marka in Veronike Fink ob spremljavi Nataše Valant ter mešanega pevskega zbora
                     iz Ribnice pod vodstvom Lojzeta Osvalda. </p>
               </div>
            </div>
            <div type="div2">
               <head>Spominske slovesnosti med rojaki v ZDA in Kanadi</head>
               <docAuthor>Janko Maček</docAuthor>
               <div type="div3">
                  <p>V začetku julija smo dobili pismo iz ZDA. Prijatelj nam piše, da so v nedeljo,
                     23. junija, imeli slovensko mašo v Triglavskem parku v Milwaukeeju. "Mislili
                     smo na vas, ki ste bili v Rogu. Kako lepo je bilo lani, ko smo bili tudi mi
                     tam. Ko boste pisali o slovesnosti v Rogu in Teharjah, dodajte še kaj o naših
                     slovesnostih. Prav je, da tudi pri vas nekaj veste o tem. </p>
                  <p>Res je prav, da tudi Zaveza kaj pove o spominskih slovesnostih med našimi
                     rojaki, zato v skrajšani obliki povzemamo nekaj njihovih poročil. </p>
                  <p>Društvo Tabor je tudi letos pripravilo osrednjo slovesnost na Orlovem vrhu v
                     Clevelandu. Orlov vrh je bil za to priložnost praznično okrašen. Na slavoloku,
                     ovitem s slovensko trobojnico, je visela slika generala Rupnika in pod njo
                     velik napis: Ob 50 letnici mučeniške smrti generala Rupnika. Kapelica
                     brezjanske Marije je bila vsa v cvetju in v njej je gorelo nešteto svečk v
                     spomin pokojnim. </p>
                  <p>Na lepo razsvetljenem hribu se je že v soboto zvečer, 15. junija, zbralo precej
                     ljudi. Program so vodili člani Tabora iz Toronta, ki so v lepem številu
                     prihiteli v Cleveland. Po uvodnem pozdravu in recitaciji so zbrani zmolili
                     rožni venec za vse pobite in umrle domobrance, nato pa je spregovoril
                     predsednik torontskega Tabora g. Blaž Potočnik. S spoštovanjem se je spomnil
                     škofa Rožmana in generala Rupnika, ki sta v najhujših časih okupacije stala na
                     braniku naroda. Pripomnil je, da vlada v samostojni Sloveniji ni naredila
                     ničesar, da bi bile pobitim domobrancem vrnjene pravice in dobro ime. Zaključil
                     je s pozivom: "Samo peščica nas je še, zato se strnimo in vztrajajmo. Bodimo
                     zvesti našemu geslu: Bog, narod, domovina." Ob kresu so še dolgo v noč odmevale
                     domobranske pesmi. V nedeljo, 16. junija, so se v velikem številu spet zbrali
                     na Orlovem vrhu k sloves ni maši, kateri je sledil še kratek kulturni program. </p>
                  <p>Društvo SPB v Clevelandu se je kot vsako leto spomnilo povojnih in medvojnih
                     žrtev komunizma že v nedeljo, 26. maja. Zbrali so se v cerkvi Lurške Matere
                     Božje v Euclidu, kjer je daroval spominsko mašo g. Jože Borštnar, župnik fare
                     Sv. Vida. Popoldne so obiskali še pokopališče vernih duš in tam molili za
                     rajne. </p>
                  <p>V nedeljo, 26. maja, so imeli spominsko slovesnost tudi v Chicagu. Dopoldne so
                     se udeležili spominske maše pri fari Sv. Štefana, popoldne pa so poromali na
                     ameriške Brezje, k Mariji Pomagaj v Lemont, kjer so se po šmarničnem govoru in
                     petih litanijah kar v cerkvi poklonili vsem, ki so pred enainpetdesetimi leti
                     širom slovenske zemlje trpeli in umirali. Vrstile so se recitacije in občuteno
                     zapete pesmi. Profesor Jože Goršič je v spominskem govoru poudaril, da je edina
                     pot v srečno, pravično in krščansko prihodnost iskreno priznanje, kaj se je v
                     Sloveniji med vojno in po vojni v resnici zgodilo. Na koncu so ob simboličnem
                     domobranskem grobu prižgali svečke in zapeli domobransko himno. </p>
                  <p>V ponedeljek, 27. maja, je bila spominska slovesnost v Milwaukeeju. Tako nam
                     pišejo: Odkar stoji kapelica v Triglavskem parku, se vsako pomlad bere prva
                     sveta maša na spominski dan v glavnem naših po vojni pobitih domobrancev, danes
                     po enainpetdesetih letih pa se že tudi spominjamo cele vrste Triglavanov, ki so
                     se jim pridružili v večnosti. </p>
                  <p>Sv. mašo je tudi letos daroval g. dr. Jože Gole. Med mašo je pel Triglavski
                     zbor. Takoj po maši se je g. Galič spomnil vseh medvojnih in povojnih žrtev
                     komunizma in prebral imena vseh rajnih članov Triglavskega društva. Sledili sta
                     pesem in recitacija, potem je pa prevzel besedo g. Franjo Mejač, predsednik
                     milwauškega Tabora. Glavni del svojega govora je posvetil življenju in delu
                     generala Rupnika ob petdesetletnici njegove tragične smrti. Slovesnost smo
                     zaključili z domobransko himno. </p>
                  <p>Za konec tega našega skromnega zapisa naj omenimo še vesel utrinek iz življenja
                     slovenskih izseljencev v Torontu. V znani restavraciji, ki je last nekdanjega
                     domobranca iz Dobrepolja, so priredili banket ob devetdesetletnici kanadskega
                     majorja Paula H. Barreja, ki je leta 1945 v Vetrinju odločilno pripomogel, da
                     okrog 6000 slovenskih civilnih beguncev ni bilo prisilno vrnjenih v domovino.
                     Na slovesnosti se je zbralo okrog 170 Slovencev. Mnogi od njih so maja 1945
                     bili v Vetrinju. Počastili so visokega jubilanta in se mu zahvalili za njegovo
                     pogumno dejanje, ki je tedaj tisočem rešilo življenje. Prav ta rešena
                     vetrinjska družina je potem ponesla slovensko ime na vse strani sveta, prav oni
                     so prvi začeli praznovati spominske dneve. </p>
                  <p>Njim vsem, tudi mnogim, ki se jih v tem kratkem sestavku nismo posebej
                     spomnili, naj velja naša misel. Predvsem pa hiti naša misel v Rog, v Teharje in
                     na druge, z mučeniško krvjo posvečene kraje naše zemlje, k vsem medvojnim in
                     povojnim žrtvam komunizma, ki se jih ob spominskih slovesnostih vsi spominjamo. </p>
                  <figure>
                     <graphic url="slike_z_22/z_22_40.png"/>
                     <head>Cleveland 16. julija - na poti k spominski kapelici na Orlovem vrhu <name
                           type="author"/></head>
                  </figure>
               </div>
            </div>
            <div type="div2" subtype="poem">
               <head>Srečanja</head>
               <docAuthor>France Papež</docAuthor>
               <lg>
                  <l>Najprej smo se srečali na cesti, </l>
                  <l>ki gre iz Ljubljane proti Kranju </l>
                  <l>in se nato med polji in gozdovi </l>
                  <l>obrne </l>
                  <l>v planino - </l>
                  <l>takrat smo se zavezali za to vstajo, </l>
                  <l>pustili vse, kar je bilo v preteklosti, </l>
                  <l>mah se je razraščal po skalnih stenah </l>
                  <l>gorovja, ki nas je združilo </l>
                  <l>v skupni usodi. </l>
                  <l>Nato smo sedli, pogrnili mize </l>
                  <l>na polju, pod zvezdami </l>
                  <l>in se spet srečali. </l>
                  <l>Skupaj smo premagovali začetni strah </l>
                  <l>po cestah, ob morju, v gorah. </l>
                  <l>Srečanja so se razraščala, </l>
                  <l>spoznavali smo nov svet, </l>
                  <l>tudi sebe videli v drugi luči, </l>
                  <l>v povojnih taboriščih. </l>
                  <l>O, tista srečanja </l>
                  <l>v Lienzu in Spittalu, </l>
                  <l>v Monigu, Serviglianu, Senigalliji, </l>
                  <l>kjer smo prebirali Prešerna in Balantiča, </l>
                  <l>poglabljali spoznanja o ljubezni in smrti, </l>
                  <l>se predajali hrepenenju, </l>
                  <l>govorili o usodi, </l>
                  <l>kako je biti zdoma, </l>
                  <l>skušali doumeti skrivnost prelite krvi, </l>
                  <l>prestane groze pekla. </l>
                  <l>Mar ni bilo to kljubovanje? </l>
                  <l>Še vedno se srečujemo, </l>
                  <l>bolj ali manj zreli, </l>
                  <l>v času, ki zažiga nov ogenj, </l>
                  <l>ko je skrivnost noči blizu </l>
                  <l>v mestnih okameninah, </l>
                  <l>po ameriških ravneh, </l>
                  <l>govoreč o stvareh svobode </l>
                  <l>in človeškosti. </l>
                  <l>Srečanja so nam v obstanek, </l>
                  <l>v možnost biti - </l>
                  <l>sestanki ob sobotah, nedeljah, </l>
                  <l>skupna romanja, </l>
                  <l>kjer se najdejo prijatelji in znanci, </l>
                  <l>in ne morem misliti, da bi prišel dan, </l>
                  <l>ko bi ne bilo več srečanj, </l>
                  <l>ko bi se več ne zbirali, </l>
                  <l>ne kljubovali, </l>
                  <l>takrat bi ne bilo več besed </l>
                  <l>med nami, </l>
                  <l>ne bilo bi več biti. </l>
               </lg>
               <p>(MEDDOBJE xvi/3) </p>
            </div>
         </div>
      </body>
      <back>
         <div type="div1">
            <div type="div2">
               <head>Pred izidom</head>
               <p>V zgodnji jeseni pričakujemo izid eseja K slovenski istovetnosti s podnaslovom
                  Leta tečejo, slovenski narod, ki iščeš odvzeto izkaznico, ali stopaš z njimi v
                  korak? </p>
               <p>Avtor napovedane knjige je diplomirani inženir Jože Hubad. Že desetletja živi v
                  Švici, kamor je emigriral pred komunističnim režimom v Sloveniji. S prodornim
                  prikazom pol stoletja slovenske zgodovine, zaznamovane z okupacijo, komunistično
                  revolucijo, pobojem slovenske narodne vojske in z vladavino rdečega carstva,
                  nakazuje pisec temeljne pogoje za svetlejšo prihodnost Slovenije, ki so - sprava,
                  pravica in resnica. Nedvomno gre za tehtno pisanje, za izostren pogled na usodno
                  medvojno in povojno dogajanje v Sloveniji. </p>
            </div>
            <div type="div2">
               <head>Dr. Stanko Kociper - Kako sem živel</head>
               <div type="div3">
                  <head>Napoved pomembne knjige!</head>
                  <p>Pri Mladinski knjigi bo v kratkem izšla knjiga spominov dr. Stanka Kocipra Kako
                     sem živel. Knjiga bo zajela pisateljevo življenje med letom 1941 in 1948. </p>
                  <p>Kako usoden čas je to bil in koliko pomembnih stvari se je v njem zgodilo,
                     nakazuje deloma že obseg bodoče knjige, ki bo imela nad petsto strani. Pomemben
                     pečat ji bodo dajali izvirni dokumenti in fotografije, predvsem pa seveda
                     pisateljev slog, ki bo, kakor drugod, tudi v tej knjigi stran za stranjo
                     prepričeval bralca o avtorjevi privrženosti resničnosti in resnici. Spomini
                     bodo imeli na sebi pridih svežosti, saj jih je začel pisati kmalu po prihodu v
                     Argentino, a tedaj niso mogli iziti, ne v tujini in še manj seveda v domovini.
                     Posebno vrednost knjige bo predstavljala spremna beseda, ki jo je napisal
                     zgodovinar mag. Boris Mlakar. </p>
                  <p>Dr. Kociper je posvetil svoje spomine Slovenskim domobrancem in generalu Leonu
                     Rupniku. </p>
                  <p>Dodajmo nekaj misli iz napovednika Mladinske knjige: </p>
                  <p>Spomini dr. Stanka Kocipra, pisatelja, politika, ideologa in političnega
                     emigranta zajemajo predvsem obdobje druge svetovne vojne (1941-1945),
                     okupacije, boja proti okupatorju, revolucije in državljanske vojne, leta
                     pisateljevih usodnih preizkušenj ter silovitih naporov in žrtev slovenskega
                     človeka. Dr. Stanko Kociper je bil viden predstavnik domobranskega tabora in
                     njegova osvetlitev dogajanja kaže usodna leta iz drugega, manj znanega zornega
                     kota. Zato bo za kompleksno sliko dogajanja slovenske zgodovine in njenih belih
                     lis Kociprova knjiga dobrodošla in potrebna. </p>
                  <p>VSEM PRIJATELJEM ZAVEZE KNJIGO TOPLO PRIPOROČAMO!</p>
               </div>
            </div>
            <div type="div2">
               <head>Šentjernej, domovina 1000 domobrancev </head>
               <p>Silvester Golob </p>
               <p>Sedaj, ko imamo popisane vse žrtve 2. svetovne vojne v župniji Šentjernej, nam je
                  šele postalo jasno, da naslov celostranskega članka v Slovenskem domu z dne 13.
                  maja 1944 "Št. Jernej, domovina 1000 domobrancev in njegove žrtve" ni bila nobena
                  propaganda, temveč resnična ugotovitev. To potrjuje tudi članek v glasilu III.
                  bojne skupine slovenskih domobrancev za BLAGOR OČETNJAVE (izhajalo je od 14. 11.
                  1943 do 6. 5. 1945), ki v številki 38 dne 6. 1. 1944 navaja: "Kraj Št. Jernej in
                  okolica sta zibel protikomunističnega pokreta. Ob ustanovitvi protikomunistične
                  milice v letu 1942, kakor sedaj v domobranstvu, je kraj Št. Jernej z okolico na
                  prvem mestu v pokrajini. Zdaj pri domobrancih nosi puško 760 mož in fantov. /.../
                  Bivši legionarji, ki so se udeležili vseh večjih bitk, so znani borci - junaki, ki
                  so doprinesli največ žrtev. Višek vseh bojev je bilo Kočevje. Na svežih grobovih
                  se zopet blesti pod imeni junakov kraj Šentjernej na prvem mestu." </p>
               <p>Vedeti je treba, da je do konca vojne vstopilo v domobranske vrste še več sto
                  fantov in tako gotovo prekoračilo število tisoč. </p>
               <p>Tudi komunistična sodna oblast je to potrdila. Na znanem "božičnem procesu" v
                  Ljubljani, je bil obsojen na smrt in 20. 3. 1946 usmrčen tudi šentjernejski župnik
                  Franc Cekovnik, kateremu so očitali krivdo ... "da so se povečale vrste izdajalca,
                  saj je glasom dobljenih objektivnih podatkov stopilo v okolišu obtoženčeve fare
                  nad 1000 mož v vrste izdajalskih domobrancev ... " </p>
               <p>Po podatkih, ki smo jih zbrali za knjigo Žrtve druge svetovne vojne - župnija
                  Šentjernej, je padlo med vojno 109 legionarjev in domobrancev, po vojni pa je bilo
                  pobitih 277, skupaj torej 386. Za farno ploščo (plošče) ali spomenik bo treba
                  prišteti še 37 civilnih oseb, ki so jih pobili partizani, v glavnem med vojno.
                  Skupaj je bilo torej na protikomunistični strani 423 žrtev. Po izidu knjige je
                  bilo sicer nekaj pripomb, zlasti s strani KO ZB Šentjernej, vendar se zaradi tega
                  to število ne bo bistveno spremenilo. </p>
               <p>Krajevni leksikon Slovenije navaja podatke o številu prebivalcev: leta 1931 je
                  bilo v župniji Šentjernej 5850 prebivalcev, leta 1961 pa 5392. Razlika je 458. Te
                  številke pa ne dajejo objektivne slike, saj vemo, da se pobiti domobranci vodijo v
                  veliki večini še danes v matičnih knjigah kot še živeči. Pravna država, kje si!
               </p>
            </div>
         </div>
      </back>
   </text>
</TEI>
