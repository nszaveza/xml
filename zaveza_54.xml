<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Zaveza</title>
            <title>Revija za duhovna, kulturna in politična vprašanja sedanjosti in prihodnosti – s
               posebnim ozirom na krizo slovenstva po boljševiški revoluciji in državljanski
               vojni</title>
            <title>Elektronska izdaja</title>
            <respStmt>
               <resp>Glavni urednik</resp>
               <name>Justin Stanovnik</name>
            </respStmt>
            <respStmt>
               <resp>Pomočnik urednika</resp>
               <name>Janko Maček</name>
            </respStmt>
            <respStmt>
               <resp>Člansko prilogo Mi med seboj ureja</resp>
               <name>Blaža Cedilnik</name>
            </respStmt>
            <respStmt>
               <resp>Grafično oblikovanje tiskane izdaje</resp>
               <name>Irena Tršar</name>
            </respStmt>
            <respStmt>
               <resp>Slikovno gradivo so prispevali:</resp>
               <name>Mirko Kambič </name>
               <name>Simon Dan</name>
               <name>Andrej Zgonc </name>
               <name>Tine Velikonja </name>
               <name>Tamino Petelinšek </name>
            </respStmt>
            <respStmt>
               <resp>Dokumentarne fotografije so iz družinskih arhivov oseb, ki nastopajo v
                  besedilih.</resp>
               <name/>
            </respStmt>
         </titleStmt>
         <editionStmt>
            <edition>0.1</edition>
         </editionStmt>
         <extent> KB XML </extent>
         <publicationStmt>
            <publisher>
               <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
            </publisher>
            <availability>
               <p>Revija izhaja štirikrat letno. Elektronska izdaja je prosto dostopna.</p>
               <p>© Avtorske pravice za besedila in slike: Nova slovenska zaveza</p>
            </availability>
            <idno type="issue">54</idno>
            <idno type="ISSN">xYxyxcc ??</idno>
            <date>2009-01-14</date>
         </publicationStmt>
         <sourceDesc>
            <biblStruct>
               <monogr>
                  <title>Zaveza</title>
                  <imprint>
                     <biblScope type="issue">54</biblScope>
                     <biblScope type="vol">XIV</biblScope>
                     <biblScope>številka 3, september 2004</biblScope>
                     <date when="2004-09">2004</date>
                  </imprint>
               </monogr>
            </biblStruct>
         </sourceDesc>
      </fileDesc>
      <revisionDesc>
         <change when="2010-11-20">
            <name>Alexander Jerman</name> - pregled besedila <name>Alexander Jerman</name> -
            pretvoril besedilo v zapis TEI, dodal strukturne oznake </change>
      </revisionDesc>
   </teiHeader>
   <text>
      <front>
         <titlePage>
            <docTitle>
               <titlePart>Zaveza št. 54</titlePart>
               <titlePart>Revija za duhovna, kulturna in politična vprašanja sedanjosti in
                  prihodnosti – s posebnim ozirom na krizo slovenstva po boljševiški revoluciji in
                  državljanski vojni </titlePart>
               <titlePart>Elektronska izdaja</titlePart>
            </docTitle>
            <docImprint>
               <publisher>Nova slovenska zaveza</publisher>
               <pubPlace>Ljubljana</pubPlace>
               <docDate>2010</docDate>
            </docImprint>
         </titlePage>
         <divGen type="toc"/>
      </front>
      <body>
         <div type="div1">
            <head>Aktualni kulturnopolitični komentar Nove Slovenske zaveze</head>
            <div type="div2">
               <div type="div3">
                  <p>Resnica ima, kakor knjige, sua fata –različne usode. Danes je njena usoda ta,
                     da se na splošno misli, da je ni. Če jo boste vpletali v svoje stavke, se vam
                     lahko zgodi dvoje: ali si bo občinstvo mislilo, da imate nekaj za bregom – da
                     imate nekaj v rokavu, kakor bi rekli Angleži, ali pa da imate “sekiro za
                     nabrusiti”, kakor bi se izrazili Amerikanci; ali pa, kar je veliko huje, da ste
                     velik preprostež. V obeh primerih bodo odslej z vami previdni ali pa se vas
                     bodo celo izogibali: v prvem zato, ker ste nevarni, v drugem pa zato, ker na
                     vas ni mogoče računati. Resnica na bančnem računu, da; resnica na zdravstvenem
                     kartonu, da; a resnica po kateri se na primer sprašuje Pilat, prosim vas, kdo
                     si pa danes s tem še beli glavo. Za vsem ni samo težavnost postopka, pri
                     katerem je treba sestaviti množico dejstev v verjetna sorazmerja; ni samo
                     težavnost iskanja resnice po sebi, ampak je tu tudi interes, ki naj bi vas pri
                     tem vodil in ki si je po dolgem upiranju civilizacije končno pridobil status
                     resnice. Interes je tudi postal resnica. In ker je interesov očitno in priznano
                     več, je jasno, da je tudi naših končnih postavitev sveta – resnic – več. Kar je
                     isto, kot če bi rekli, da resnice ni. </p>
                  <p>Stvar z interesom je namreč ta, da se mu človek ne more odtegniti. Dogaja se
                     nam nekaj podobnega kot pri spoznavanju sveta. Nikoli, pravijo, ne moremo z
                     gotovostjo vedeti, kakšen je svet po sebi, ker pridem do njega le tako, da
                     vidim, slišim, itd. Vedno ostaja dvom, če je predmet, ki so nam ga posredovali
                     čuti, ustrezen predmetu po sebi. Podobno se nam dogaja z iskanjem resnice.
                     Vedno ima neko vlogo interes in nam zapira pot do njene čiste podobe. </p>
                  <p>Tu se ne bomo ustavljali ob tem, ali obstaja način, kako je mogoče moteči
                     interes minimizirati ali celo izključiti. Raje bomo opozorili na neki drug
                     razvoj, ki je tudi usodno prizadel status resnice. V zadnjem stoletju in pol je
                     evropska misel naredila veliko odkritje. To se je zgodilo takrat, ko je v
                     interesu, kot smo ga opisali, zagledala ne oviro, ampak veliko možnost. Če je
                     namreč zaradi vloge interesa resnica sama po sebi nedostopna – tako je šla ta
                     misel – potem jo moram v vsakem primeru, če sploh hočem kaj imeti v rokah, vsaj
                     v nekem oziru postaviti. In če resnico v vsakem primeru vsaj nekoliko tudi že
                     postavljam, zakaj je ne bi postavljal v celoti: zakaj se ne bi zavedel svoje
                     osnovne nevezanosti in jo razumel kot razlog za zadnjo svobodo? Zakaj se ne bi
                     zavedel svoje suverenosti in postal zavesten postavljavec resnice. To je bil
                     tisti veliki evropski preobrat – novo samorazumetje človeka: iz iskalca resnice
                     je človek postal postavljavec resnice. Razumljivo je, da je človek, ko se je v
                     celoti zavedel, kakšnega se je našel, začutil veliko osamljenost. Nikoli v
                     zgodovini do sedaj še ni bil tako povsem sam. Einsamkeit – osamljenost – je ena
                     od besedil, ki dajejo osnovni ton Nietzschejevi knjigi Tako je govoril
                     Zaratustra, knjigi, ki je predstavljala sklepno dejanje te evropske drame. Da
                     je človek to osamljenost mogel vzeti nase, se je znašel še pred eno nujnostjo:
                     moral je postati nadčlovek. Kot übermensch, kot nadčlovek je tradicionalni
                     Evropejec nastopil svojo novo kariero. Nietzsche je oznanil: »Nadčlovek bodi
                     smisel zemlje!« </p>
                  <p>Ta razvoj se je razcepil v dve smeri. Prva je v celoti ostala v okviru
                     Nietzschejevega navdiha. Če hočemo pokazati, kakšno vlogo natanko je človek
                     sedaj igral, se lahko oklenemo formulacije Ronalda Dworkina: »igrati Boga«:
                     »Igrati Boga se pravi, igrati se z ognjem. Toda natanko to so smrtniki vse od
                     Prometeja, patrona nevarnih odkritij, počeli. Mi se igramo z ognjem in jemljemo
                     nase posledice, zakaj alternativa bi bila neodgovorna bojazljivost pred
                     neznanim.« V tej smeri obstaja torej še pojem nevarnosti, zavest tveganja in
                     rešpekt pred neznanim. Peter Sloterdijk, zadnji v vrsti teh prerokov,
                     zanikovalec »nepisanih zakonov« in protagonist »za popolno plasticiteto narave
                     onkraj judovsko-krščanskih tabujev«, čuti, da mora pri tem pokazati na
                     »poglavitni problem moderne«, ki je v tem, »kako moralno obvladati sproščene
                     proizvajalne sile tehnike«. V njem še živi spomin tistega Nietzscheja, ki je
                     priznal, da je v »krščanski zgodovini bila človeku privzgojena zavest osebnega
                     dostojanstva in vesti« in da ima »svoboda krščanskega človeka nekaj na sebi«. V
                     tradiciji teh smeri stoji tudi resnejši Jürgen Habermas, ki celo zavrača
                     Sloterdijkovo »brezrezervno apologijo storljivega« in navzlic vsemu misli, da
                     ne smemo pozabiti, kakšen »kognitivni sunek« je monoteizem prinesel človeku:
                     »da mu je dovolil svobodo reflekcije in moč, da se je distanciral od vrtoglave
                     neposrednosti sveta«. V eni veji velikega ničejanskega impulza se še vedno kdaj
                     pa kdaj zasveti nepozabljeni človek. </p>
                  <p>Veliko dlje pa so se razvile stvari na drugi veji tega razvoja. Ljudje, ki so
                     začutili, da so ustvarjeni za to pot, so nosili v sebi to zmožnost, da zanje ni
                     obstajala nikakršna »meja med razpoložljivim in nerazpoložljivim« več.
                     Odstranitev tiste meje je v novejši zgodovini dobila svoje ime: ideološka
                     revolucija. Njena odstranitev se je seveda najprej zgodila v glavah ljudi; še
                     preden je moglo priti do dejanja, se je morala v človeku vzpostaviti zavest
                     radikalne nevezanosti. V tej nezvezanosti je človek zagledal svet kot polje
                     neomejene poljubnosti. </p>
                  <p>Vse je potekalo na liniji, ki smo jo že nakazali: na liniji interesa. Marx je
                     »odkril«, kaj je interes delavskega razreda. Bil je pozitivist in zgodovinar in
                     je mislil, da je interes odkril – v normalnem pomenu te besede. A mi mislimo,
                     da je bilo v tem odkritju toliko hotenja, da nam dovoljuje pisati besedo v
                     narekovajih. Marx, še bolj pa Engels sta do svojega »odkritja« prišla z uporabo
                     dialektičnih zakonov mišljenja. V antiki v osrednjem veku je bila dialektika
                     oznaka za precizno ali znanstveno mišljenje sploh. S Heglom pa je dobila povsem
                     nov pomen: še vedno je pomenjala mišljenje, a sedaj mišljenje kot gibanje, ki
                     je edino ustrezno za ugotavljanje sveta, ki je tudi gibanje. Starejši se besede
                     dialektika dobro spominjamo, saj se je v socialističnem imperiju pričakovalo,
                     da bomo mislili dialektično in odkrivali dialektično danost sveta. Marx in
                     Engels sta bila, kot smo rekli, filozofsko izobražena in sta živela v dobi, ki
                     je poudarjala pozitivistične norme, in jima moramo zato do določene mere
                     pustiti prepričanje, da sta »interes delavskega razreda« odkrila, ne glede na
                     to, da sta to storila na dialektični način. Lenin in sodelavci pa so v
                     dialektiki zagledali način, kako je mogoče svet povsem poljubno postavljati. </p>
                  <p>Lenin in njegovi nasledniki so bili takšni ljudje, da so to možnost izrabili
                     tako, da so postavili svet, za katerega je potem obveljala oznaka: realni
                     komunizem. Ta pa je bil duhovni, politični in gospodarski sistem, za katerega
                     je Leszek Kolakovski postavil besedo, ki se je uveljavila in ostala: mendacity
                     – zlaganost ali lažnivost. »Mendacity is the immortal soul of communism.« – Laž
                     je nesmrtna duša komunizma. Na Inštitutu za znanost o človeku na Dunaju je bil
                     od 9. do 11. marca 2001 velik simpozij z naslovom Spomin na stoletje, na
                     katerem so zbrani posamezniki poskušali predstaviti temeljne izkušnje narodov,
                     ki so jim totalitarni sistemi »konfiscirali spomin«. Tam je Kolakovski, ki je
                     bil v mladih letih sam radikalen akter v tem gibanju, za komunizem povedal dve
                     stvari: prvič, da je bila »narava komunistične laži, zaradi svoje imunosti za
                     dejstva, enkratna v vsej politični zgodovini«; in drugič, da je »dialektika
                     omogočila komunistični laži, da je dejstva preoblikovala v njihovo nasprotje in
                     tako omogočila kulturo iskrenih laži«. Moramo priznati, da sta to dve
                     formulaciji, ki se ju kaže zapomniti /IWM, Newsletter 72/. Ob tako zavidljivih
                     uspehih, ki so jih komunisti dosegali z dialektiko, mogoče ne bo odveč, če
                     spomnimo na razgovor med Goethejem in Heglom, ki ga je zapisal Eckermann (/18.
                     10. 1827/ I. P. Eckermann, Pogovori z Goethejem, Lj. 1959, prevod Josip
                     Vidmar). Ko je Hegel hvalil dialektiko kot »dar, ki postane velik v
                     razlikovanju med pravim in napačnim«, je Goethe pripomnil: »Samo če ne bi
                     takšnih duhovnih umetnij in spretnosti često zlorabljali in izkoriščali za to,
                     da napačno delamo za pravo in pravo za napačno!!« Prav to se je čez sto let
                     dogajalo po vsej komunistični hemisferi, ponekod pol stoletja, ponekod več, in
                     duhovno tako zelo pohabilo cele narode, da še po desetletjih ne morejo k sebi. </p>
                  <p>Pa pustimo zgodovino. Talentiranost za dialektično igro z jezikom in
                     stvarnostjo ni reševala samo ustanovnih očetov komunizma v njihovih pionirskih
                     naporih pri postavljanju sistema. Če odprete danes, ko smo že visoko v
                     postkomuničnem času, kakega od dnevnih tiskanih medijev, vam ne bo treba dolgo
                     obračati strani, da boste pred sabo zagledali stavke, ki vas bodo z vratolomnim
                     dialektičnim nastopom prepričali, da »umetnija ali spretnost«, kakor je rekel
                     Goethe, nikakor ni izumrla. Mogoče na nove rodove prihaja z učenjem, mogoče
                     tudi kako drugače – na primer s polaganjem rok. Predlagamo, da se za trenutek
                     zadržimo pri enem od takšnih novejših primerov. </p>
                  <figure>
                     <graphic url="slike_z_54/z_54_01.png"/>
                     <head>Pri izviru <name type="author">Mirko Kambič </name></head>
                  </figure>
                  <p>V četrtek, 15. julija, je eden Delovih novinarjev posredoval bralcem daljši
                     odlomek iz govora, ki ga je imel nekdanji predsednik države pred svojimi
                     somišljeniki v Baški grapi, in ga glosiral z mislimi, ki so se mu utrinjale ob
                     tam izrečenih stavkih. O teh mislih bomo rekli kakšno besedo pozneje, sedaj pa
                     h govoru nekdanjega predsednika (kolikor ga, po navedku, atestirano lahko
                     vzamemo v premislek). Naj za uvod povemo, da so temeljna dejstva revolucije in
                     državljanske vojne zagledana in priznana, morda tudi od tistih, ki so z
                     njihovim sprejetjem in razumetjem imeli več dela kot večina. Menimo, da tudi
                     ljudje, ki tega javno ne priznajo, mislijo tako. Med dejstva, ki ne morejo da
                     ne bi ganila opazovalce s svojo nespornostjo, sodi to, da je bil slovenski
                     narod okupiran, razdeljen in obsojen na iztrebljenje (ne sicer takoj in sploh
                     ne med vojno, kar je tako važno, da s tem sploh ni mogoče pretiravati); da je
                     KPS skoraj istočasno s fašistično in nacistično agresijo na slovenski narod
                     prišla nanj tudi s svojo (na preizkušen način, s terorističnimi akcijami
                     partijske milice in z zgodovinsko) blokado političnih sil zunaj njenega dometa.
                     To je tako jasno, to tako zelo stoji, da še tako vdano agitropovsko srce
                     začuti, da se je treba vdati. Če bi nekdanji predsednik države res želel, da bi
                     imel obraz, ki bi mu, ko bi »govoril o viziji prihodnosti«, verjeli, bi tako
                     najdena in spoznana in občutena dejstva tudi povedal. Rekel bi, recimo,
                     naslednje: »Komunistična partija Slovenije je začela svoje vojaško in politično
                     delovanje zoper slovenski narod v času, ko je bil razkosan in obsojen na
                     iztrebljenje.« Potem bi mogoče še dodal: »Zato je pripisovati domoljubje temu
                     dejanju več kot zloraba te velike vrednote.« In potem bi se, ko bi se tako že
                     prepustil resničnosti, odločil – po impulzu tako rekoč – še za naslednjo
                     izjavo: »Dvignjena roka zoper lastni narod je namreč greh, ki ga ni mogoče ne
                     opravičiti ne oprati, ne z besedami ne z dejanjem.« Lahko si mislimo, da bi ga
                     poslušalci, ko bi jim tako govoril, vprašujoče gledali. Ali pa tudi ne! Morda
                     pa bi dobili občutek, kakor da se jih je nekaj neznanega dotaknilo in da so
                     odrešeni. Začutili bi, da sedaj tam stojijo v tem, kar resnično so: v tistem
                     pogumu, ki so ga resnično imeli, in v tistem patriotizmu, ki jih je resnično
                     nosil. Bili bi odrešeni zase – in za zgodovino. Nekdanji predsednik, njihov
                     sedanji govorec, jih ne bi k ničemur silil in jih ne bi nikamor gnal. Rekel bi
                     preprosto: »Jaz sem se odločil in izbral.« A nekdanji predsednik je natanko ta
                     stavek tudi izrekel, a je bil mišljen v nekem povsem drugem zgodovinskem in
                     moralnem kontekstu. Ni bil izraz »brezpogojne vdaje« resnici, ampak napoved, da
                     bo še naprej vodil dialektične turnirje na terenu zgodovinsko že zdavnaj
                     izgubljenih pozicij. </p>
                  <p>Da pa je te pozicije težko braniti, je pokazal tudi poudarjeni napor, ki ga je
                     nekdanji predsednik in še prej nekdanji partijski funkcionar, potreboval, da je
                     zdržal medijski dogodek v Baški grapi. Kljub dialektični rutini, ki je
                     oblikovala tudi ta nastop, je bilo v njem čutiti določeno forsiranost. Še bolj
                     pa je to zadrego – mogoče celo brezglavost – pokazal mladi mož, ki je govor
                     nekdanjega predsednika novinarsko opremil. Ne bomo se dlje ustavljali ob
                     takšnih trditvah, kot je tista, da so partizanski nasprotniki »računali na
                     zmago okupatorja«; da je medvojna slovenska oblast »izbrala sodelovanje z
                     okupatorjem«; da je Rožman že 1937 »ekskomuniciral Edvarda Kocbeka«; da se je
                     VOS pravzaprav branila pred »zločini nasprotne strani«. Z vsem tem se ne bomo
                     posebej ubadali, pač pa mislimo, da moramo postaviti v prava dejanska in
                     vrednostna razmerja novinarjev predlog za spomenik Vidkunu Quislingu v
                     Ljubljani. </p>
                  <p>S Quislingom nimajo nobene zveze ne domobranci ne ban Natlačen na škof Rožman
                     ne Katoliška akcija, sploh nobeden na protikomunistični strani. A je vseeno
                     tako, da bi po naši misli spomenik Quislingu v Ljubljani že lahko stal. Gre
                     samo za vprašanje, kdo ga bi bil moral postaviti. (Vendar je, vidite, že
                     govorjenje o tej stvari tako mrzko, da ga ne bi omenjali, ko ne bi bili
                     izzvani.) Naj razložimo, kaj mislimo. </p>
                  <p>Kdo je bil Vidkun Quisling, da napravimo kratek tour d’horizon? To je bil
                     norveški generalštabni oficir, ki je kot član vladnih delegacij in komisij
                     prepotoval precejšen del Evrope. Spoznal je tudi boljševizem in mislil, da je
                     nemški rasistični filozof Rosenberg najboljši odgovor nanj. Maja 1933, tri
                     mesece potem, ko je Hitler postal nemški kancler, je ustanovil fašistoidno
                     politično stranko Nasjonal Samling – Narodni zbor, ne da bi z njo kdajkoli imel
                     kakršnekoli možnosti za uspeh. Leta 1934, eno leto pozneje, je po zgledu drugih
                     totalitarnih gibanj ustanovil iz mladih aktivistov organizacijo telesnih
                     stražarjev. Decembra 1939, tri mesece po začetku vojne, je obiskal Hitlerja in
                     ga povabil, naj zasede Norveško. Tedaj so se dogovorili, da bodo to naredili
                     »na miren način« – tako, da bo Quisling Nemce poklical v deželo. Ko je Hitler
                     aprila 1940 zasedel Norveško, je Quisling na svojo roko nemudoma sestavil vlado
                     pod svojim predsedstvom, a je Nemci niso potrdili. To so storili šele februarja
                     1942. Zaradi njegovega ravnanja je londonski Times začel uporabljati njegovo
                     ime za označevanje vsakogar, ki se iz ideoloških razlogov priključi strani
                     napadalca in tako zagreši gnusni zločin narodnega izdajstva. </p>
                  <p>Vsakomur, ki prebere zgornje vrstice, pa naj je tudi učna leta prebil v
                     tempeljskem preddverju partije, je jasno, da nobeden od slovenskih
                     protikomunistov ni imel zveze s tako zavrženo kariero, ne na zunaj in ne na
                     znotraj. Najbolj pokvarjeno pa je s tem povezovati slovenskega duhovnika.
                     Slovenski duhovnik, ki je narod postavil pokonci – v najvažnejšem pomenu te
                     besede – ga je postavljal v boju z nemštvom in italijanstvom, kar je ustvarilo
                     v njem protinemški in protiitalijanski avtomatizem. Če že nič drugega! Poleg
                     tega pa obstaja še neka druga okoliščina, spričo katere je ta novinarjev
                     predlog tako zelo nesramen: Slovenci smo se namreč v primeri z drugimi
                     evropskimi narodi med okupacijo izredno dobro držali. Če bi to hoteli raziskati
                     in dokazati z dokumenti, bi seveda potrebovali mesece in mesece arhivskega
                     dela. Toda pri dejstvih, s katerimi razpolagamo, lahko že sedaj rečemo, da je v
                     Sloveniji bilo manj kolaboracije kot kjerkoli v zasedeni Evropi. (Umestno je
                     vprašanje, zakaj zgodovinarji tega prepomembnega dejstva na raziščejo.
                     Razumljivo, da tega niso počeli takrat, ko so jim plačo določali akademski
                     politkomisarji. Toda sedaj bo že kmalu poldrugo desetletje, odkar smo v
                     demokratični državi! Kaj pa je z zgodovinarji? Katera tekočina pa se pretaka po
                     kanalih njihove zavesti? Ali je z njimi tako, da sicer čutijo določeno
                     nelagodnost spričo tega, da se jim določeni vesoljski računi ne izidejo, a
                     vztrajajo, kljub vsemu, v ptolomajskem sistemu. Tako kot Kopernik, ki je tudi,
                     preden se je odločil za obrat, dolgo pomišljal. Ne izstopijo. Ne smejo? Si ne
                     upajo? Ne vedo, kaj bi s svobodo? Si zapirajo oči pred soncem kot Platonov
                     ujetnik, ki se reši okovov in pride iz jame?). A pustimo ta vprašanja in
                     ostanimo pri tem, da pri Slovencih kolaboracionizma in kvizlinštva preprosto ni
                     bilo. Niti toliko ga ni bilo, da bi lahko rekli, da je bil. A vrnimo se za
                     trenutek na Norveško. Njihova predsednica Harlem Brutland je pred leti
                     izjavila, da je več norveških mož padlo v vrstah SS, kot pa jih je bilo žrtev
                     nemške okupacije. Ali bi lahko navedli ime kake slovenske kvizlinške čete, ki
                     je sodelovala na italijanski ali nemški fronti. </p>
                  <p>Ko je lord Weidenfield 19. marca 1999 nastopil na IWM s temo Razmišljanje
                     evropskega Juda / Newsletter 64 /, je govoril tudi o tem, kako je novejši
                     razvoj Nemcem nekoliko odvzel edinstvenost njihove krivde. Ko so novi arhivski
                     dokumenti postali dostopni povsod po Evropi in se je poleg tega razživelo
                     zanimanje za nekdanje razmere, so Nemci začutili nekakšno olajšanje, da
                     »njihovo breme ni bilo več tipično nemško breme«. »Francozi, Nizozemci, Švedi,
                     Švicarji in celo Britanci so se zavedeli kršitev človečnosti in človekovih
                     pravic in aktivne in navdušene kolaboracije z okupacijsko oblastjo.« No, take
                     »aktivne in navdušene kolaboracije« v Sloveniji zares nikoli ni bilo.
                     Specifično glede judovskega problema pa pravi ENCYCLOPEDIA OF HOLOCAUST (G.
                     ISRAEL, N. Y., 1990), da je bil antisemitizem v predvojni Jugoslaviji »povsem
                     obroben pojav«. Prek 50.000 Judov je moglo čez jugoslovansko ozemlje zbežati z
                     dežel, ki jim je grozil nemški napad. Posebej Slovenija ni nikoli omenjena,
                     niti v tem okviru ne, ne za predvojne ne za vojne razmere (čeprav enciklopedija
                     registrira take podrobnosti, kot so »folklorne raziskave v Gottschee – Kočevje
                     v Sloveniji«, ki so potekale v okviru Himmlerjeve Družbe za prazgodovino nemške
                     duhovne dediščine). </p>
                  <p>Kaj torej napraviti z novinarjevim ironičnim predlogom, da bi se v Ljubljani
                     postavil spomenik Quislingu? Rekli smo že, da Slovenci Quislingu nimajo za kaj
                     postavljati spomenika, razen če bi njegova usoda ganila komuniste, da bi kaj
                     naredili. Zakaj ravno komunisti? Zato, ker jih s Quislingom veže ista politična
                     danost. Slovenski komunisti, kakor norveški kvislingi, niso imeli nobene
                     politične možnosti – razen v vojni. Ko ne bi bilo vojne, bi Quislingov Nasjonal
                     Samling lovil norveške posebneže, in če ne bi bilo vojne, bi KPS še naprej
                     štela kakšnih 800 mož in živela od članarine in od skrivne sponzorske
                     miloščine. </p>
                  <p>Če se bralci še spominjajo, je tema tega komentarja resnica. Ne resnica
                     nasploh, ampak njen težavni položaj, ki ga ima v posttotalitarni in postmoderni
                     Evropi. Obe določili sta zelo važni, čeprav ne smemo pozabiti tudi na korozivne
                     vplive, ki so se dogajali v okviru relativizma moderne. Poglavitni udarec pa so
                     resnici le zadali totalitarizmi – zlasti komunistični. V kakem drugem oziru sta
                     fašizem in nacizem čisto lahko bolj domišljena in bolj učinkovita, za resnico
                     pa je komunizem iznašel najbolj celostno in najbolj rafinirano kontrolo.
                     Njegova prednost je bila v tem, da je imel v lasti dialektiko, ki je, preprosto
                     povedano, omogočala, da vse oziroma karkoli, hkrati je in ni. Mimogrede –
                     passim, tako rekoč – smo na dveh primerih pokazali, kakšen mojster je na tem
                     orodju še vedno nekdanji predsednik republike Slovenije in kako kongenialno mu
                     zna slediti slovenski novinar. </p>
                  <p>Česar se človek v takem položaju najbolj boleče zave, je nemoč. Poglavitna
                     nemoč se napaja – če se to ne sliši paradoksno – iz osamljenosti. Muka
                     mislečega človeka v totalitarizmu – posebej v komunističnem totalitarizmu – je
                     ta, da se duši od praznine. Ballestrem, eden od raziskovalcev totalitarizma,
                     pravi naslednje: »Totalitarna partija ima strašno privlačno moč za vse, ki
                     hočejo kaj postati. Nanjo se osredotoči celotni oportunizem prebivalcev.«
                     /Totalitarismus im 20. Jahrhundert, p. 243/ Vsi, ki se podredijo partiji,
                     ustvarjajo praznino okoli mislečega človeka. Z vsako vdajo je praznina večja. </p>
                  <p>Toda kako važna je resnica, se je pokazalo šele takrat, ko se je v velikem
                     prostoru med Habarovskim in Prago prvič pojavil svobodni človeški govor. Na
                     desetine jezikov in na stotine idiomov se je v tem brezkončnem prostoru zlilo v
                     ti dve besedi: <emph>živeti v resnici.</emph> To, kar se je pol stoletja ali
                     več zbiralo v posameznikih, ki so kakor »suhi gomolji ohranjali pičlo
                     življenje« resnice skozi neskončno zimo, je sedaj prišlo na dan in obveljalo za
                     vse ljudi: živeti v resnici. Samo eden od njih je bil Václav Havel, ki je
                     natanko ti besedi izrekel, a so jim milijoni ljudi, ko sta bili enkrat
                     izrečeni, kot brez uma ponavljali: <emph>živeti v resnici.</emph> Kako ganljiv
                     je bil ta čas, kako poln milosti! Odprl je veliko možnost: v zemlji in zraku je
                     bila sicer jesen, skozi ljudi pa je šla pomlad in klicala po rojstvu, ne nazaj
                     v starega, ampak naprej v novega človeka – v človeka, ki bo sedaj vedel, kaj je
                     in kaj mu je lahko odvzeto. <emph>Živeti v resnici!</emph> Kako to, da to
                     veliko jutro ni bilo začetek večjega dne! Kako to! Morda pa je bilo preveč
                     vdaje, mogoče se je preveč ljudi vdalo. </p>
                  <p>Vprašati se moramo sedaj, kakšne so bile tako imenovane protielite, ki so v tem
                     svetu spontano nastajale in gradile svoj ugled in veljavo iz tega, da se niso
                     dale vsrkati požrešni središčni sili. V naravi stvari je bilo tako, da so bili
                     v te elite klicani umetniki, znanstveniki, duhovniki. Koliko se jih je odzvalo
                     in koliko jih je vzdržalo težavnost obstajanja, za katerega so se odločili? Ali
                     je morda tako, da heroičnemu obstajanju ni usojeno dolgo trajanje – da je pol
                     stoletja kratko malo nemogoče biti heroj. Pa tudi, koliko grehov so morali celo
                     ti izbrani ljudje narediti nad seboj. Za Pasternaka pravijo, da je pod izjavo,
                     ki je zahtevala eksekucijo Zinovjeva in Kamenjeva leta 1936, stal tudi njegov
                     podpis: »Krogla, ki je bila namenjena Stalinu, je bila naperjena tudi v moje
                     srce, zakaj Stalin je naša skupna last.« Koliko ponižanj so morali celo ti
                     čudoviti ljudje prestati. Potem pa je tu tudi vprašanje duhovne moči in
                     trdnosti značaja, pa naj to pomeni že karkoli. Koliko ljudi pa je, ki bi bili
                     zmožni tako govoriti s partijskimi bossi in šefi tajnih policij, kot je govoril
                     poljski kardinal Štefan Wyszynski s šefom poljske partije Gomulko. Govoril je
                     tako, da je Gomulka sredi pogovora vstal: »Saj tako govorite z nami, kakor da
                     bi bili okupatorji.« Komunisti so na Poljskem res bili okupatorji in kardinal
                     jim je to znal tudi pokazati. Škoda, velika škoda, da tistega prizora ni
                     posnela kaka skrita kamera! </p>
                  <p>Če pa se za trenutek ustavimo pri protielitah, kakor so nastajale v Sloveniji,
                     potem nas bo kmalu obšlo še neko drugo, ne prav veselo spoznanje. Slovenska
                     protielitna jedra so se zgoščala predvsem med katoličani – morda bi morali
                     reči, celo med katoliškimi duhovniki. Protikomunistična rezistenca v liberalnem
                     taboru partiji ni vzbujala večjih skrbi, ker ni imela trdnih duhovnih temeljev
                     in je večji del nastajala iz schöngeistovskih nagibov. Katoličane pa je njihova
                     temeljna duhovna in kulturna <emph>situacija</emph> postavljala v takšna
                     nasprotja s komunisti, da ga ni bilo mogoče skriti. Katoličani so bili
                     protikomunisti, ne da bi se za to posebej odločali. Imeli so svojo resnico, ki
                     je bila v koničastem nasprotju s partijsko resnico, umetno in postavljeno.
                     Nasprotje med komunisti in katoličani je bilo notranje in nujno, lahko bi rekli
                     avtogeno. Katoličani se torej niso mogli skriti, mnogi pa tega tudi hoteli
                     niso. In tisti, ki tega niso hoteli, so prišli s partijo v duhovni, največkrat
                     pa tudi v fizični spor. In sedaj pride to, kar se nam zdi važno in kar je treba
                     povedati. Posledice tako nastalega radikalnega spora so katoličani predvsem
                        <emph>prenašali</emph>. Prenašanje je tista beseda, ki najbolj določa
                     duhovni položaj katoličanov. Prenašali so trpljenje, dolgoletne zapore in druge
                     oblike maltretiranja, ki se ga je slovenska komunistična policija naučila po
                     sovjetskih akademijah in ga potem še sama ingeniozno doma dopolnjevala in na
                     novo izumljala. Reševali so to muko s prenašanjem in v pogovoru z Bogom. Niso
                     pa je preiskali z <emph>mislijo</emph>. Nikakor nismo pripravljeni načeti
                     reševanje tega težkega vprašanja nasploh: kaj je več: prenašati ali misliti.
                     Katera vloga je dodeljena katoliškim protagonistom v drami sveta? Ali so to
                     tisti, ki mislijo, ali tisti, ki prenašajo – tisti, ki so se odločili za
                     Pavlovo maksimo: in patientia fructus ferre – v potrpežljivosti prinašati
                     sadove. </p>
                  <p>Nikakor nočemo biti razsodnik v stvari, ki sega v sam misterij človekovega
                     obstajanja, v svetu in pred Bogom, vendar bi na tem mestu le radi pokazali na
                     posledice te slovenske katoliške odločenosti, ki ima po vsem videzu značaj
                     praodločenosti. Ker nismo imeli veselja, da bi to, kar se je z nami dogajalo –
                     kar nam je bilo naloženo, da <emph>prenašamo</emph> – tudi
                     <emph>mislili</emph>, je spomin na to, skozi kar smo šli, neprofiliran in
                     amorfen. Ne vemo prav, kaj je to sploh bilo. Ne gre za preteklost, gre za
                     sedanjost! Ni pravega razumetja! Tu pa je že vpletena naša prihodnost. </p>
                  <p>Kako polivalentna pa je beseda misliti, bi, ne glede na to, da stojimo trdno na
                     njenih pozicijah, radi pokazali s člankom, ki ga je 21. 12. 1940 ob smrti dr.
                     Antona Korošca napisal za tednik Slovenija dr. Jakob Mohorič. Avtor govori med
                     drugim tudi o Koroščevi avtokratskosti in o tem, da so mu množice, vesele, da
                     imajo voditelja »čistih rok«, vedno znova rade že vnaprej dajale status
                     opolnomočenega pooblaščenca. »Te množice so bile naravnost vesele, da jim ni
                     bilo treba politično misliti.« Toda urednikom in sodelavcem Slovenije, Mencinu,
                     Udetu, Fajfarju, ki očitno so politično mislili, to ni branilo, da leto pozneje
                     ne bi, kljub odločenosti, da mislijo, nasedli instalaciji KPS in vstopili v OF.
                     /Dr. Jakob Mohorič se je sicer raje pridružil dr. Antonu Gosarju in se odločil
                     za pravo misel./</p>
                  <p>Težave z resnico so danes v tem, da so komunistične elite ostale in – mutatis
                     mutandis – delujejo. Zanemariti pa ne smemo tudi vprašanja, kako smo mi
                     obstajali pod totalitarnim pokrovom in kakšni smo izšli izpod njega: Ali z
                     velikim védenjem ali pa le z medlim spominom na neko mučno preteklost, kot na
                     neko ujmo. Razlika je zelo velika: to, kar je v védenju, lahko povemo; iz
                     vedenja nastane lógos – beseda; spomin pa, nedotaknjen od misli, zgolj je. </p>
                  <p>V nedeljo 6. junija je imel kardinal Joseph Ratzinger v Caenu mašo v spomin na
                     zavezniški débarquement leta 1944. Govoril je o dolgem razdobju povojnega miru,
                     ki ga je dosegla »izjemna generacija politikov«: Adenauerja, Schumana in De
                     Gasperija. »Ti možje so postavili državo, ki jo je oblikoval nravstveni um.
                     Vera jim je pomagala, da so na novo postavili um, ki ga je ideološka tiranija
                     zasužnjila in zlorabila.« Današnji politiki pa hočejo postaviti drugačno
                     državo. »Laicizem je ideologija, ki hoče zgraditi državo čistega uma in je brez
                     zgodovinskih korenin in zato tudi ne pozna tistih moralnih temeljev, ki jih ne
                     uvidi katerikoli um. Tej državi ostane nazadnje samo pozitivizem večinskega
                     sistema in pravo, ki ga uravnava statistika.« Ko bodo zahodne države v celoti
                     krenile na to pot, se ne bodo mogle več dolgo upirati pritiskom »ideologij in
                     političnih teokracij«. </p>
                  <p>Človeku kot postavki v statističnem računu stoji nasproti razvito življenje
                     notranjega človeka. Toda »Notranjega človeka ni« je filozof Maurice
                     Merleau-Ponty radikalno zavrnil tiste, ki so, iščoč, na kaj postaviti človekovo
                     vrednost, priporočali Avguštinovo vrnitev v notranjega človeka. A če ni
                     notranjega človeka, potem ni marsičesa. Na primer, usmiljenja. Ko je v knjigi
                     Nikogar ni bilo zraven pisateljica Slavenka Drakulić prikazovala strahote
                     balkanske vojne in zločince, kot so bili Radislav Krstić, general JLA, ki je
                     leta »gradil bratstvo in edinstvo jugoslovanskih narodov, dokler ga ni
                     spremenil v genocid«, je posebej opozorila na okoliščino, da so bili na zunaj
                     to sami dostojni ljudje. Kaj pa je potem bilo z njimi narobe? Pisateljica
                     odgovarja: »Zlo je odsotnost usmiljenja«. Natanko takšna je tudi etična formula
                     Mela Gibsona, arhitekta filma Kristusovo trpljenje, ki je doživel tako viharne
                     proteste po celotni postmoderni Evropi: »compassion of passion« – sočutje s
                     trpljenjem ali usmiljenje. </p>
                  <p>To, čemur pravimo tranzicija, torej ni samo strukturna sprememba političnih
                     ustanov totalitarne države, tudi ni samo vzpostavitev lastninskih odnosov in
                     razmerij, ampak je tudi sprememba ideološke miselnosti. Tu pa smo spet pri
                     dialektiki. Če dialektiki ustreza, da je umor zločin, potem je tako; če pa
                     dialektiki to ne ustreza, potem pa umor lahko tudi ni zločin. </p>
                  <p>Področje, na katerem danes dialektika, v tej fakturi razumljena, najbolj
                     razposajeno izvaja svoje vaje, je vprašanje antifašizma in antikomunizma.
                     Postmoderna Evropa je postavila »zlato pravilo«: antifašizem da, antikomunizem
                     ne. Ta parola izhaja iz hotenja, da se komunizmu odvzame njegova zgodovinska
                     krivda. Če bi se to kako doseglo, bi bila nekoliko bolj upravičena tudi nečista
                     ljubezen intelektualcev do te ideologije. V tej luči postajajo nekateri pojavi
                     bolj razumljivi. </p>
                  <p>Goli otok na primer je ime za kraj, kjer se je zgodil nad človekom skupinski
                     zločin, ki po krutosti in rafiniranosti morda presega vse, kar je zgodovina v
                     tej kategoriji ustvarila. Zlo tega kraja se dviga nad dosežki sibirskih
                     taborišč in morda tudi Auschwitza. Tu so s posebnimi postopki ubijali duha. In
                     vendar in vendar. </p>
                  <p>Človek bi mislil, da bodo različni inštituti – politološki, sociološki,
                     psihološki, zgodovinski – pripravljali simpozij za simpozijem, da izkoristijo
                     edinstveno skrajnost, ki se je realizirala na Golem otoku in tako doženejo
                     nekoliko bolj, kaj je s človekom. Pa tudi zato, da se odprejo zaloge človeškega
                     usmiljenja do nesreče nekih ljudi. Nič od tega – nič v primerjavi z velikostjo
                     enigme, ki se tu postavlja človeškemu razumetju. Spričo tega ni treba
                     spraševati bralca, kako deluje nanj utrinek iz turističnega obiska na tem
                     otoku, ki ga je za Frankfurter Allgemeine 15. avgusta 2003 objavil njegov
                     nekdanji, tudi Slovencem znani urednik Johann George Reissmüller: »Nikjer na
                     Golem otoku ni nobenega spomenika ali spominske table, ki bi bila posvečena
                     neštevilnim, na tem kraju od Titovih komunistov mučenih in pomorjenih. Toda v
                     majhni vasi Klada, že na celini, nasproti Golemu otoku, stoji tabla, na kateri
                     so imena junakov, ki so se borili »proti fašizmu za boljšo prihodnost svojega
                     naroda«. Na kolodvoru v Bologni, kjer so 2. 8. 1980 fašisti izvedli enega
                     svojih največjih terorističnih napadov v italijanski zgodovini, stoji tabla z
                     napisom: »Žrtvam fašističnega terorizma.« Na Via Caetani, kjer so maja 1978
                     našli truplo umorjenega Alda Mora, je tudi spominska tabla, a ne govori nič o
                     storilcih: nobene besede o »rdečih brigadah«, o »levem ekstremizmu« ali o
                     »komunizmu«. </p>
                  <p>Ko je novembra 1989 padel berlinski zid, se morda nihče ni do kraja zavedal,
                     kako zapleten in težaven bo proces, ki ga je ta padec sprožil in zahteval in ki
                     bo šel v zgodovino pod imenom tranzicija. Nihče ni pomislil, da bo ta proces
                     zahteval postavitev nove družbe in da bodo to morali narediti ravno ljudje, ki
                     jih je ideološka in družbena revolucija katapultirala v orbito umetnega
                     obstajanja. Ni bilo prave zavesti, da so ljudje, ki naj bi življenje
                     normalizirali, v veliki meri sami postali umetni ljudje. Malo se je mislilo
                     takrat tudi na to, kako zelo oviran bo ta proces. Razumljivo, da se na to ni
                     mislilo, saj boste morda tudi sami zaman iskali zgodovinske analogije za to,
                     kar se je imelo zgoditi. Morda res še nikoli ni bilo tako, da bi storilci,
                     potem ko je bil njihov zločin odkrit in je doživel obsodbo, tako maltretirali
                     svoje nekdanje žrtve. </p>
                  <p>Tako večplasten je proces tranzicije. Njeni težavnosti ustreza podoba, ki smo
                     jo našli v podnaslovu neke knjige: remont ladje na odprtem morju. Poglavitna
                     reč pa je vseeno po našem mnenju vloga resnice, vsaj za slovenske razmere.
                     Evropa je namreč pol stoletja po drugi svetovni vojni živela dvojno življenje:
                     eni pod komunizmom, drugi v demokraciji. Z resnico tudi v demokraciji, iz nekih
                     povsem drugih razlogov, niso dovolj spoštljivo ravnali, zato jo pogrešajo tudi
                     sami, predvsem pa je nam, ki je bolj potrebujemo kot oni, ne morejo
                     posredovati. A mi, iz nedavnega evropskega komunističnega vzhoda jo mnogo bolj
                     potrebujemo.Ne samo za sproti, ampak za nekaj veliko bolj pomembnega – da se
                     izvlečemo iz rdečih številk epohalne zgodovinske izgube. </p>
                  <p>Zato se v pričujočem razmišljanju, kot ste gotovo že opazili, vedno znova
                     vračamo k resnici in njeni vrednosti. Ugotovili smo že nekaj pomembnih reči.
                     Znova smo videli – kar je Evropa z raznimi očmi že tolikokrat zagledala – da je
                     resnica vrednota zaradi sebe: da so druge stvari zaradi nje, sama pa zaradi
                     ničesar, kot je rekel Platon. Če se izkaže to, kar smo mislili, rekli,
                     napisali, storili, za resnično – s čimer ne povemo nič drugega kot to, da je v
                     območju resnice – potem smo dosegli stanje, s katerim smo lahko tako
                     zadovoljni, da smemo reči, da smo srečni. Dosegli smo človeško najbolje
                     branjeni prostor v vsej mnogoterosti obstajanja. Lahko nam bo šlo vse narobe, a
                     nas, na tistem kraju, ne bo nič zadelo. </p>
                  <p>To je zadnja možna misel. Lahko bi rekli, da je tudi prva, saj mora vedno biti
                     tukaj, če hočemo, da bo tudi zadnja – da bomo nazadnje nanjo lahko stopili in
                     se rešili. </p>
                  <p>V sedanjem času pa smo od resnice odvisni tudi na aktualen ali zgodovinski
                     način – tu in sedaj, v položaju, kakršen se je v času izoblikoval. Položaj pa
                     je tak, da smo od resnice eksistencialno odvisni. Tu ne mislimo na ontološko
                     odvisnost, o kateri smo govorili zgoraj, ampak na aktualno zgodovinsko
                     odvisnost. </p>
                  <p>Udeleženci slovenskega katoliškega protikomunističnega upora – ali kar
                     slovenski katoličani – smo tako šli skozi stoletje, da smo bili v isti vojni,
                     enkrat poraženci in drugič zmagovalci. Dvakrat zato, ker so se dvakrat
                     pregledovali računi: enkrat 1945, enkrat pa 1990. V tej misli ni niti senčice
                     česa hotenega, ampak je to zgolj misel, ki se je v sebi potrdila, potem ko je
                     videla, kako stvari so. Besedi zmaga in poraz sta dve čustveno zelo otovorjeni
                     besedi in ju ljudje sprejemajo ali zavračajo, kakor komu kaj prinašata, ali
                     veselje ali žalost. V resnici pa ti dve besedi nista drugega kot dve šifri za
                     isto resničnost. Leta 1945 smo bili kristjani in katoličani premagani, ker
                     postavke niso bile pravilno postavljene in izračunane; leta 1990 pa smo zmagali
                     zato, ker je prišlo do velike zgodovinske korekture in se je svet, ki je bil
                     zgrajen na napačnih računih iz leta 1945, zrušil. Resničnost je bila torej
                     vedno ista, samo računanje je bilo različno. </p>
                  <p>Revizija iz leta 1990 je bila korektna; vse instance, ki so za to področje
                     kompetentne, so jo potrdile. Ugotovljeno je bilo, da v ravnanju s postavkami,
                     ki so sestavljale novo bilanco, ni bilo napak. Stanje, ki ga je revizija
                     ugotovila, je bilo torej jasno in papirji, ki so bili izdani, so govorili o
                     zmagi katoličanov. Vendar se je tega tako rekoč birokratskega dejanja zgodovine
                     držala velika pomanjkljivost: stanje, ki so ga izdani papirji izražali, ni bilo
                     prelito v zakone, ki urejajo družbeno in politično življenje. Z drugo besedo:
                     nova bilanca zgodovine je bila pravilna in potrjena, a je ljudje niso hoteli
                     sprejeti. Za zdaj, človeške odločitve te vrste so zmerom samo začasne! Predvsem
                     je seveda niso hoteli sprejeti tisti, ki jih je falzifikat iz 1945 postavil za
                     zmagovalce, nove bilančne pole, ki so nekdanji falzifikat anulirale, pa so jih
                     postavile na mesto, ki ga jim je zgodovina že zmeraj odkazovala. Kako pa je
                     mogoče, da so lahko ignorirali dokumente, ki jih je izdala zgodovina in na njih
                     ni bilo mogoče najti napake? To je zato, ker je resnica izgubila pomen, ki ji
                     po osnovni konstituciji sveta pripada – in ga je nekoč že imela. V
                     civilizacijskem somraku, v katerem se je znašla resnica, je mogoče nesporne
                     dokumente začasno ignorirati in izdajati vsakovrstne falzifikate. </p>
                  <p>Katoličani smo torej na več načinov odvisni od resnice. Najprej ontološko, ker
                     nam edino resnica omogoča in zagotavlja človeški obstoj, drugič pa
                     eksistencialno ali aktualno, ker nam omogoča zgodovinski obstoj tu in sedaj. To
                     je tisti razlog, da smo katoličani za vso resnico. Vse naj se razkrije, vse naj
                     pride na dan – v tem, kako se je kaj zgodilo, in v tem, kako je bilo kaj
                     mišljeno, in v tem, kaj je kdaj kaj pomenilo. Vse naj se pokaže na velikem
                     ekranu, da bo na očeh vsem. Ne kakor da bi se nam ničesar ne bilo treba bati!
                     Sploh ne, ampak kljub temu, da se imamo marsičesa bati. Vse naj se razglasi »po
                     ulicah in strehah mest«. </p>
                  <figure>
                     <graphic url="slike_z_54/z_54_02.png"/>
                     <head>Na pot <name type="author">Mirko Kambič</name></head>
                  </figure>
                  <p>Tako bo, v prostoru, ki ga bo obvladovala resnica, imela možnosti tudi zadnja
                     resnica naše aktualne sedanjosti in preteklosti. V območju resnice se bo lahko
                     slišalo pričevanje zgodovine, da smo se katoličani prav odločili. Tega ne
                     govorimo zato, ker smo se ravno mi prav odločali, ampak zato, da povemo, kako
                     se je nazadnje treba odločati v <emph>vsakem času.</emph> To zahtevati imamo
                     pravico, naj nam nihče tega ne jemlje. Pravico imamo, da govorimo o svoji zmagi
                     tudi zato, ker smo jo tako drago plačali. <emph>Tudi zato, ker smo jo tako zelo
                        drago plačali.</emph>
                  </p>
                  <p>Da so komunisti mogli drugo svetovno vojno prirediti v prostor za revolucijo,
                     so morali izvesti dva slepilna manevra: enega za notranji, drugega za zunanji
                     svet. Taktično načelo je bilo v obeh primerih enako: raznorodnost ciljev ali s
                     primarnimi sredstvi dosegati sekundarne cilje. S slepilnostjo manevrov ni po
                     sebi nič narobe, če se bije boj z napadalci in sovražniki; če pa gre za način
                     obstajanja s svojim lastnim narodom ali z zavezniki, pa je tak način moralno
                     nedovoljen. </p>
                  <p>Da so komunisti mogli izvesti revolucijo, so morali najprej uprizoriti
                     »narodnoosvobodilni boj«. Narodnoosvobodilnemu boju kot primarnemu sredstvu
                     ustreza primarni cilj – narodova svoboda. Osvobodilni boj, ki ga je
                     organizirala partija, pa je bil ves čas pilotiran tako, da se je končal s
                     totalitarno boljševiško vladavino. </p>
                  <p>Med narodnoosvobodilnim bojem kot primarnim sredstvom in revolucijo kot
                     sekundarnim ciljem so komunisti izpostavili dialektično razmerje: če se je
                     manjšalo prvo, se je večalo drugo in obratno. Med vojno je bil v ospredju
                     narodnoosvobodilni boj, revolucija pa je, nič manj intenzivno, delovala v
                     ozadju; na višku povojne Kardeljeve ere se je revolucija razšopirila,
                     narodnoosvobodilni boj pa je postajal vedno manj opazna neznatnost; Kučanov
                     postkomunizem pa je revolucijo spet zatajil in trdil, da priznava samo enobe.
                     Kot pri Orwellu je trdil, da tako dela že od nekdaj. </p>
                  <p>Sopotniki tako vodene dialektične igre niso hoteli videti ne takrat ne sedaj.
                     Zanimiva je izjava tržaškega pisatelja Borisa Pahorja /Ampak, januar/ junij,
                     julij 2001/: »Kocbek je bil žrtev partijske kratkovidnosti in lahko rečemo, da
                     so začeli izgubljati, ko so ga pol prisilili, pol prepričali, da je podpisal
                     Dolomitsko izjavo.« Pahor ne vidi dialektike: Kocbek ni bil žrtev partijske
                     kratkovidnosti, ampak daljnovidnosti; in z njim partija ni začela izgubljati,
                     ampak dobivati. Pahor tudi na izrazih, s katerimi je partija opremila svoj
                     jezik o nasprotnikih, ne vidi nič dialektičnega: ljudje, ki so maja 1945 prišli
                     v Trst, so bili »sodelavci okupatorja, ki so se umaknili iz Ljubljane ... se
                     postavili na angleško stran, in jo prepričali, da so bili zmerom na njeni
                     strani.« /Nova revija, avgust, september, oktober 2003/. Boris Pahor je tudi v
                     televizijskem intervjuju 11. 7. letos ponovil tezo o Kocbeku, ki so mu partijci
                     najprej obljubili kulturni pluralizem v OF, potem pa so ga »prevarali« in
                     zaključil: »Kocbek ima tudi danes prav.« Tudi v tej sekvenci Pahor ni začutil
                     nič dialektičnega. Dr. France Bučar, ki, če povemo mimograde, misli, da se je
                     sedanja opozicija »demoralizirala ali pa se je priključila domobranski liniji,
                     je po svoji logiki izgubljena zadeva«, /Dnevnik, 28. 12. 2002/ pa dialektiko
                     tako razume, da jo lahko že samostojno uporablja: »Odpor Slovencev proti
                     okupatorju je bil potreben in nujen. Drugič, jasno je tudi, da so ljudje hoteli
                     drugačen družbeni red.« /Delo, 22. 10. 2002/ Ampak, za božjo voljo, kakšen upor
                     je bil potreben in nujen, in kako drugačni družbeni red so ljudje hoteli? Tudi
                     slikar Jože Ciuha ne vidi v OF nobene revolucionarne nevarnosti, kajti bila je
                     »posebna energija, povsem drugačna od ortodoksnega marksizma sovjetskega tipa«.
                     /Ona, 8. 6. 2004/. </p>
                  <p>Kako globoko segajo včasih <emph>praeiudicia </emph>– že naprej narejene sodbe
                     – kaže tudi obrobna in komaj opazna opomba pisatelja Draga Jančarja v slavilnem
                     spisu ob Pahorjevi devetdesetletnici /Književni listi, 24. 11. 2003/. Ko govori
                     o tem, kako so krščanski socialisti vstopali v Osvobodilno fronto, pripominja:
                     »A na začetku vojne pravzaprav druge izbire sploh ni bilo.« Pravzaprav je bila!
                     Nikoli ni bilo tako, da ne bi bilo nemogoče vedeti, da je bila OF komunistični
                     projekt, in nikoli ni bilo nemogoče vedeti, kaj je komunistična partija. Od
                     moskovskih procesov je takrat bilo že pet let! Jančarjeva pripomba je nekaj
                     neznatnega, a meri naravnost v središčno točko slovenskih zadev. Edina možnost
                     – ponavljamo, edina možnost – da bi Slovenci onemogočili partijski projekt, je
                     bil skupinski bojkot njene velike osvobodilne instalacije. Zato ima gesta
                     ljudi, ki so sodelovali v OF, vanjo vstopali in jo vzeli za svojo, tako veliko
                     historično težo.</p>
                  <figure>
                     <graphic url="slike_z_54/z_54_03.png"/>
                     <head>Življenje in misel <name type="author">Simon Dan </name></head>
                  </figure>
                  <p>24. junija letos je predsednik Republike Slovenije imel na slovesnosti ob dnevu
                     državnosti govor, v katerem je med drugim dejal: »Slovenski partizani so
                     pomagali osvoboditi Slovenijo in Evropo. Njihova zasluga je nesporna in večna.
                     Povojni poboji pa še naprej begajo naše današnje odnose. Zakaj ne bi priznali,
                     da so bili ti povojni poboji temni madež naše zgodovine? Zakaj sprava med
                     Slovenci po skoraj šestdesetih letih ne bi bila možna, če so se spravili že
                     skoraj vsi veliki nasprotniki svetovne vojne?«</p>
                  <p>Ko znova prebiramo te besede, ne vemo, kaj bi rekli, kam bi šli, h komu bi se
                     obrnili. Da morajo svobodni ljudje – kot državljani, zakaj predsednik nam je
                     govoril kot državljanom – poslušati tako pošastne besede! Kaj so že naredili
                     slovenski partizani s Slovenijo? Da so jo »osvobodili« za polstoletno
                     totalitarno diktaturo? Ali je sploh mogoče izreči kaj takega? Ali mora kaj
                     takega izreči človek, ki mora misliti na svoje akreditive? Ali predsednik ve,
                     da se je v tem času zgodilo nekaj stotisoč dejanj duhovnega in fizičnega
                     nasilja nad »osvobojenim narodom«? Da so bile v tem času nad njim storjena
                     dejanja, ki jih noben slovenski sovražnik v celotni zgodovini ni naredil? Ki
                     jih niti hudobija in krutost sovražnika ni zmogla! Ali je kateri sovražnik kdaj
                     pobil deset tisoč Slovencev, naenkrat, v enem tednu? Kateremu človeku je dana
                     pravica, da pravi, da je zasluga partizanov, ki so tako »osvobodili« narod,
                     »nesporna«? In »večna«? Povojni poboji pa »begajo« naše odnose, »begajo«,
                     vznemirjajo, motijo naš mir in naše blagostanje. In »izvensodni poboji«? Kaj pa
                     so ti poboji? Ali je predsednik republike Slovenije že kdaj slišal za
                     totalitarne monstrume, ki se imenujejo »sodni poboji«? In da so se »vsi veliki
                     nasprotniki svetovne vojne« že spravili? Ali plačano spremstvo predsednika
                     države ne premore človeka, ki bi predsednika lahko poučil, da je prelita kri
                     bratov »madež, ki ne zastara«? Da je mirovno pogodbo po državljanski vojni
                     treba napisati z neskončno bolj fino roko kot pogodbe med v vojni sprtimi
                     državami, ki so del mednarodnega biznisa – končno in nazadnje. Kdaj pa je bila
                     podpisana mirovna pogodba po slovenski državljanski vojni? Ali ni bil sedanji
                     predsednik države deset let predsednik vlade? Kako to, da ni ukazal napisati
                     osnutka in ga predložil parlamentu? Kaj pa je mislil, ko je na čelo komisije za
                     povojne poboje, ki naj bi pomagala pripraviti takšno pogodbo, postavil ljudi,
                     kot sta dr. Spomenka Hribar in Peter Kovačič? Zato naj se tu naše govorjenje
                     spremeni v direkten apel: »Nehajte, gospod predsednik, nehajte! Predsedniku ni
                     dovoljeno, kar je dovoljeno zasebniku. Ko govori zasebnik Milan Kučan v Baški
                     grapi je to ena stvar; ko pa predsednik republike bere svoj govor pred
                     parlamentom demokratične države, je nekaj drugega. Vsaka njegova odgovorno
                     izrečena beseda postane nova mera za sto in sto tisoč državljanov; pa tudi
                     vsaka beseda, ki se je vdala ne-umu, je nova mera za sto in sto tisoč
                     državljanov. S takimi besedami najvišjega predstavnika svobodne demokratične
                     politeje se seli ne-um v državo samo. Zato, nehajte gospod predsednik,
                     nehajte!« </p>
                  <p>Tranzicija, ki je, kot smo že rekli, tudi in morda predvsem duhovni in kulturni
                     proces, je pri Slovencih posebno težka, ker so ljudje obremenjeni s spominom na
                     tisto daljno določitev, ki je imela tako usodne posledice za vse. Ko so padale
                     tiste odločitve, teh posledic seveda nihče ni videl. Tudi tistih 43,9 % Nemcev,
                     ki so 1933 volili Hitlerja, se ni verjetno odločalo za totalno vojno in
                     Auschwitz. Te stvari so bile za večino zunaj predstavljivega. Toda danes,
                     šestdeset let pozneje, je čas refleksije. Danes se nihče nima pravice izmakniti
                     vprašanju: za kaj sem se odločil leta 1941, ko sem se odločal za OF? Nihče nima
                     pravice, da bi se izognil temu vprašanju in tako preprečil, da bi tisti delček
                     substance narodove zavesti, ki jo sam predstavlja, ne bi bil presvetljen z
                     moralno energijo tega vprašanja. Takrat ni vedel, da bosta na koncu muka
                     totalne podrejenosti in Kočevski Rog! Toda danes ve. Danes bi morali vsi
                     vedeti, kako gre zgodovina in kaj lahko iz česa nastane. </p>
                  <p>Vsi smo odgovorni. Toda, ali smo res? Prelistajte članke v časopisu in naštejte
                     oddaje na radiu in na televiziji, ki govorijo o Srebrenici, in potem jih
                     primerjajte s številom tistih, ki govorijo o Kočevskem Rogu. Pred nedeljo 11.
                     julija je bil v Delu dolg članek, ki je napovedal, da bodo 335 novih trupel iz
                     grobišča Srebrenica, že identifiranih, pokopali na pokopališču v spominskem
                     parku Potočari. Pridružili jih bodo 989 že identificiranim in tam pokopanim.
                     Število srebreniških žrtev se je začelo pri 8.000 in se potem vidno večalo,
                     dokler ni doseglo števila 12.000. Samo nekaj dni potem, 13. 7. 2004, pa je Delo
                     objavilo enokolonsko desetvrstično poročilo iz Slovenske Bistrice, da bodo na
                     tamkajšnjem pokopališču postavili kostnico za več kot 400 pobitih januarja
                     1946. »Kljub dolgotrajnemu postopku in zasliševanju številnih prič mariborskim
                     kriminalistom v dosedanji preiskavi ni uspelo ugotoviti, kdo je odgovoren za ta
                     povojni poboj, pa tudi strokovnjakom ni uspelo identificirati nobene izmed
                     številnih žrtev.« </p>
                  <figure>
                     <graphic url="slike_z_54/z_54_04.png"/>
                     <head>Obnovljena preteklost <name type="author">Simon Dan </name></head>
                  </figure>
                  <p>Primerjava obeh poročil govori sama zase. Od srebreniških zločincev je general
                     Radislav Krstić že obsojen, generala Ratka Mladića in druge – znane – še
                     lovijo. Predsednik Republike srbske Čavić je izjavil, da za storilce ni
                     »opravičila«. Za Kočevski Rog pa pravijo sedanji slovenski postkomunistični
                     diadohi , da je bil »napaka«. Napake se pa opravičujejo, mar ne? V časopisih se
                     pojavljajo tudi članki o Katinu kot »simbolu zločina in laži«. </p>
                  <p>Letošnja slovesnost v Kočevskem Rogu je bila 6. junija, dan pozneje, v
                     ponedeljek, 7. junija, pa je bil spominski dan slovenskih izgnancev in
                     pregnancev. Predsednik države Janez Drnovšek je nanje naslovil posebno pismo in
                     v njem zapisal, da se tega dne »spominjamo najbolj temnega obdobja v zgodovini
                     človeštva«. Romarjem v Kočevskem Rogu predsednik države ni poslal nobenega
                     pisma. </p>
                  <p>Manever, ki ga je KPS izvedla za uresničitev revolucije na domačem terenu, je
                     nosil šifro Osvobodilna fronta. Bil je tako uspešen, da tudi danes
                     postkomunisti polagajo vanj velike upe – vse pravzaprav. /Drugi up je še
                     evropska levica, ki se krepi z antiamerikanizmom./ </p>
                  <p>O pripravi druge svetovne vojne za prostor revolucije na zunanjem terenu pa je
                     KPS samo soodločala. A vseeno tudi tu ne smemo dvomiti, da je med poglavitnimi
                     besedami bila Kardeljeva. Osnovno strukturo tega manevra je mogoče razbrati iz
                     dela zgodovinarja Veselina Džuretića Saveznici i jugoslovenska ratna drama. V
                     uvodu tega dela najdemo tudi tale stavek: »Ko notranja dogajanja stopijo v luč
                     splošnih – ki seveda mečejo svetlobo na njihovo smer in na njihov značaj –
                     potem tvorijo osnovno strukturo analize odnosi nasproti vojnim dejstvom –
                     nasproti okupatorju in zaveznikom.« Torej v svetovni areni sta bila tudi v
                     revoluciji važna samo dva faktorja: okupator in zavezniki. »In to je omogočilo
                     revolucionarni koordinaciji, da je zagledala svojo rešitev v načelu
                        <emph>borbenosti.</emph> To pa je bilo načelo, ki je omogočilo eno najbolj
                     učinkovitih propagandno-političnih iger moderne dobe.« To načelo je potem
                     odločalo tudi o tem, kdo je »patriot, izdajalec, revolucionar,
                     protirevolucionar«. </p>
                  <p>Torej načelo borbenosti. Prav, a kaj to pomeni? Ali »načelo borbenosti« nima
                     nobenih civilizacijskih, se pravi, moralnih in pravnih omejitev? Ko so
                     jugoslovanski komunisti osvojili načelo borbenosti, niso tega storili zaradi
                     primarnih ciljev, ki so v tem načelu, ampak zaradi ciljev, ki s primarnim
                     nimajo zveze. Komunistični partizani s takšnim načelom niso hoteli dati čim
                     večji prispevek zavezniškim naporom za zmago, ampak so z njim hoteli doseči
                     nekaj, kar – po svojem namenu – s temi napori ni imelo nobene zveze. Ni jim šlo
                     prvenstveno za zmago nad okupatorji – zanje so tako in tako vedeli, da bodo
                     premagani – ampak so hoteli zmagati v vojni z vojaškim šefom legitimne vlade.
                     To zmago pa je bilo mogoče dobiti tudi samo v Londonu. To je bil najbolj
                     ambiciozen pa tudi najbolj brutalen načrt, ki si ga je lahko kdo zamislil.
                     Jugoslovansko revolucionalno vodstvo je vedelo, da ga bo lahko uresničilo samo
                     z vrtoglavo visokim vložkom. Sklenilo je v ta načrt investirati ljudstvo.
                     Komunisti so se ljudstva polastili – z dejanji prvega manevra pa tudi z
                     intenziviranjem revolucionarnega terorja – in ga izročili interesom
                     revolucionarnih ciljev. To je, v goli postavitvi, pomenilo načelo borbenosti:
                     vložiti toliko življenj, kolikor jih bo pač prilika zahtevala. Tako so
                     komunisti prestopili ne samo okvir zapadne rezistence, ampak okvire gverilske
                     vojne sploh. Ko je bil sovražnik že v deželi, ko jo je imel že trdno v rokah,
                     so, kar je po sebi protislovno, uprizorili frontno vojno. V Sloveniji se je
                     načelo borbenosti izrazilo s frontalnim spopadom partizanov z Nemci na Pasji
                     ravni in na Dražgošah v zimi 1941/1942. Sem spada tudi pohod 14. divizije na
                     Štajersko. V jugoslovanskem merilu pa je načelo borbenosti nazadnje dobilo
                     grotestno podobo: četniki in partizani so tekmovali samo še v številu ljudi, ki
                     naj bi padli zaradi njihovih akcij. Jasno je, da je v tej pošastni tekmi
                     Mihajlović vedno bolj zaostajal. Nazadnje se je Churchill odločil in prenesel
                     vojaško podporo in mednarodno diplomatsko zaščito od četnikov na komunistične
                     partizane. Pri tem so ga prepričala resnična pa tudi preveličana poročila o
                     izvajanju načela borbenosti. Ne majhno vlogo so pri tem imele tudi zveze, ki so
                     jih jugoslovanski komunisti ob pomoči Kominterne vzpostavili z vojaškimi in
                     političnimi centri zaveznikov.</p>
                  <figure>
                     <graphic url="slike_z_54/z_54_05.png"/>
                     <head>Mir in tiha lepota obstajanja <name type="author">Mirko Kambič
                        </name></head>
                  </figure>
                  <p>Kakšna vprašanja pa odpirajo pravni in moralni vidiki načela borbenosti? Ko se
                     je profesor Klaus Lüderssen / FAZ, julij 2004 / ob letošnji obletnici atentata
                     na Hitlerja 20. julija 1944 spraševal o pravnih vidikih atentata, nas je
                     seznanil z nekaterimi vidiki, na katere prej nismo pomislili. Dejanje, kot je
                     atentat, je dopustno pod dvema pogojema: prvič mora biti uspeh razumno
                     zagotovljen, obenem pa mora biti zagotovljena tudi varnost tretjih oziroma
                     neudeleženih oseb, njihove eventualne žrtve pa v sorazmerju z moralnim značajem
                     dejanja. Iz tega lahko potegnemo analogne zaključke glede moralnih in pravnih
                     norm, ki vežejo udeležence v gverilski vojni in spopadih v državljanski vojni.
                     Dodatni protokol k Ženevskim konvencijam iz leta 1949 o zaščiti žrtev
                     »ne-mednarodnih oboroženih spopadov« – tako imenovani Protokol II z dne 8. 6.
                     1977 – pravi v prvem odstavku člena 13: »Civilno prebivalstvo in civilne osebe
                     uživajo splošno zaščito pred nevarnostjo, ki izhaja iz vojnih operacij.« V
                     drugem odstavku istega člena pa: »Niti civilno prebivalstvo kot tako niti
                     civilne osebe ne smejo biti predmet napada. Prepovedana so dejanja nasilja ali
                     grožnje z nasiljem, ki imajo za poglavitni namen, da terorizirajo
                     prebivalstvo.« </p>
                  <p>Čeprav je ta protokol sprejela Zvezna skupščina nekdanje Jugoslavije šele
                     trideset let po drugi svetovni vojni, lahko v njem vidimo vsaj moralno
                     obveznost.</p>
                  <p>Robert Cooper, glavni direktor Sveta Evropske zveze, je marca letos na Dunaju v
                     Skupini za razmišljanje o duhovnih in kulturnih dimenzijah Evrope, izrazil po
                     sebi zanimivo misel, da je univerzalni čas, ki ga je narekovala hladna vojna,
                     po njenem koncu razpadel na tri časovne silnice: na predmoderno, moderno in
                     postmoderno. Problem sedanjega časa je v tem, je dejal, da sta moderna in
                     postmoderna v neprestani nevarnosti, da zapadeta gravitacijskim silam
                     predmodernega časa. Zanimiva misel, a napačna.</p>
                  <p>Nevarnost, ki grozi Evropi, prihaja iz moderne in postmoderne same in je v tem,
                     da ne obstajajo stvari, ki bi bile tako res – ki bi jih ljudje bili
                     pripravljeni imeti za tako res – da bi bilo mogoče iz njih sestaviti smisel.
                     Izguba resnice je rezultirala v izgubo smisla. Bolj uničujočega položaja za
                     človeka si ni mogoče zamisliti. Zato bodo tisti, ki bodo hoteli »reševati
                     svet«, kot je bilo nekje rečeno, šli, če bodo imeli v sebi občutljivega duha, v
                     boj za investituro resnice. To se sliši zelo visoko in zahtevno, a je bilo
                     mišljeno samo to, da bo resnica povsod dobila veljavo: od najbolj preprostih
                     zadev vsakdanjega življenja pa do tistih, ki celostno zadevajo našo duhovno,
                     kulturno in politično usodo – tudi tisto, o kateri se je skeptično spraševal
                     Pilat.</p>
               </div>
            </div>
         </div>
         <div type="div1">
            <head>Kako se je začelo</head>
            <div type="div2">
               <head>Primorska in revolucija</head>
               <docAuthor>Tine Velikonja</docAuthor>
               <div type="div3">
                  <p>Našim uradnim zgodovinarjem še danes ni jasno, čeprav bi se po 60 letih
                     spodobilo in bi nam tudi morali povedati na ves glas, kaj je bilo tisto, kar se
                     je v času 2. svetovne vojne dogajalo na ozemlju Slovenije, upor proti
                     okupatorju, revolucija, ali oboje in koliko enega in koliko drugega. Zlasti jim
                     ni všeč, če se razpravi pridruži pojem državljanska vojna. Enotni pa so za
                     tisto na protikomunistični strani. Zanje je neizpodbitno dejstvo, da ni bilo
                     drugega kot kolaboracija, pa čeprav samo taktična, še vedno skrajno zavržena in
                     je o njej škoda tratiti čas. Če so že pripravljeni sprejeti drugačno oznako, so
                     jo za Dolenjsko in Notranjsko, z veliko rezervo za Gorenjsko, morda celo za
                     Štajersko, na noben način pa ne za Primorsko. </p>
                  <p>Tam je šlo za čisto domoljubje, za vsenarodno zadevo, pri kateri so sodelovali
                     vsi. Kar se je dogajalo, je bilo mogočno in zmagovito, zlasti osvoboditev ob
                     koncu vojne, pri kateri da so slovenski partizani igrali odločilno vlogo. In ne
                     nazadnje zadnja resnica: ves boj na Štajerskem nam ni pridobil niti metra
                     slovenske zemlje na avstrijskem Koroškem in Štajerskem, tu pa smo si priborili
                     Primorsko. Brez tega boja, brez teh žrtev bi tudi po drugi svetovni vojni
                     ostali praznih rok, kot smo po prvi. Na težave, ki jih imamo s Hrvati zaradi
                     povojne velikodušnosti naših komunističnih politikov, na izgubo Gorice, dela
                     Brd, Beneške Slovenije in Kanalske doline, smo pozabili. Primorska je čista, je
                     bila enotna. Kolikor je bilo na njenem ozemlju kolaboracije, je bila uvožena iz
                     Ljubljane.</p>
                  <p>Na neki način je res, da je bilo na Primorskem drugače. Tam je revolucija
                     zamujala in z njo tudi državljanska vojna. Vse pomembno se je dogajalo z
                     enoletno zamudo. Predvsem ni šlo za okupacijo ampak obvladovanje ozemlja, ki so
                     ga Italijani prejeli kot plačilo za svojo vlogo v prvi svetovni vojni. Njihovo
                     udeležbo na strani protinemške in protiavstrijske koalicije smo plačali
                     Slovenci. Italijanske karabinjerske postojanke so bile gosto posejane, povsod
                     ob meji je bilo tudi veliko vojaštva in to je po razdelitvi Slovenije ostalo.
                     Kako šibko je bilo partizanstvo pred kapitulacijo Italije, nam pričata dva
                     dogodka. Prvi je usoda Janka Premrla-Vojka. V spopadu z italijansko vojsko v
                     Idrijski Beli 15. februarja 1943 je bil ranjen v trebuh in umiral teden dni na
                     bližnjem Brinovem griču, pa ni v tem času prišel do njega noben zdravnik,
                     čeprav smo imeli takrat na ljubljanski strani bližnjo Dolomitsko republiko in
                     bi se dalo priti do njega v nekaj urah. Drugi tak dogodek pa je spopad na
                     Golobarju 26. aprila 1943. Na tej planini nad Bovcem so se zbrali vsi partizani
                     Zgornje soške doline z namenom, da bi ustanovili Gradnikovo brigado, jih je pa
                     bilo vsega skupaj nekaj nad sto. Pri tem so jih napadli Italijani in je v boju
                     30 partizanov padlo. </p>
                  <p>V času fašistične nadvlade sta bili na Primorskem dve skupini, ki sta skrbeli
                     za slovenstvo, TIGR kot teroristična organizacija, ki na zunaj ni bila tako
                     vidna, s svojimi akcijami pa učinkovita, in slovenska duhovščina. Edino v
                     cerkvi se je dalo javno moliti slovensko in so pevski zbori peli slovenske
                     pesmi. Ugled enih kot drugih je bil velik. Laične inteligence ni bilo veliko,
                     ker so jo Italijani pozaprli in se je šele spomladi leta 1944 vrnila iz zaporov
                     in internacij. Tako Tigr kot slovenski duhovniki so se aprila 1941 ponujali kar
                     sami, da bi jih sprejeli kot konstitutivne člane v organizacijo, ki bi
                     usmerjala narodni upor. Kako zrel je bil ta upor, nam pove podatek, da je bil
                     prvi spopad na ozemlju okupirane Slovenije ravno med Tigrovci in Italijani na
                     Mali gori nad Ribnico 13. maja 1941. </p>
                  <p>Ker so imeli komunisti s Primorsko iste načrte kot drugod – tudi na njenem
                     ozemlju izpeljati revolucijo in se polastiti oblasti, z enotnim uporom ni bilo
                     nič. Niso pa mogli odpreti fronte proti svojim dejanskim ali namišljenim
                     političnim nasprotnikom na podoben način, kot se jim je to posrečilo v
                     Ljubljanski pokrajini, kjer so jih kar počez razglasili za izdajalce in
                     belogardiste že leto prej, preden je počila prva puška vaškega stražarja.
                     Izobraženstvo na Primorskem, zlasti katoliško, kolikor ni bilo izgnano ali bilo
                     konfinirano, je bilo v ospredju odpora proti fašizmu vsa leta italijanske
                     nadvlade in si pridobilo velik ugled. Komunisti so vedeli, kaj hočejo, in so
                     skrbno pazili, da je vse pomembno ostajalo v njihovih rokah. Na začetku bolje
                     nič kot nezanesljivo zavezništvo. Ker inteligenci niso zaupali, so bolj verjeli
                     delavcem in malim kmetom, in nanje so se opirali od vsega začetka, kar je
                     kasneje 28. avgusta 1944 povedal Edvard Kardelj na seji centralnega komiteja
                     KPS: »V Trstu se ne moremo opreti ne na slovensko ne na italijansko
                     inteligenco, pač pa na proletariat in buržuazijo, ki je zainteresirana
                     ekonomsko.« Kar se tiče duhovščine, poslušamo, kako se je na Primorskem med
                     drugo svetovno vojno postavila na stran naroda in ni pristala na sodelovanje z
                     okupatorjem. Seveda pri tem kažejo s prstom na duhovnike na ozemlju Ljubljanske
                     pokrajine, ki naj bi počeli ravno to. Obenem pa spet pozabijo razložiti, da je
                     imela duhovščina na Dolenjskem in Notranjskem z njimi drugačne izkušnje, saj so
                     začeli duhovnike takoj napadati in pobijati. Tudi s Tigrom so opravili na
                     kratko, ker so njegove pripadnike sumili, da simpatizirajo z zavezniki. Zato
                     Tigra niso hoteli sprejeti v OF kot samostojno organizacijo, ampak samo
                     posamezne člane. Kasneje so priznali status prvoborcev samo tistim, ki so se
                     takoj vpisali v partijo. Skratka, komunisti so se bali, kaj se bo zgodilo, če
                     bi ob koncu vojne te kraje zasedli zahodni zavezniki. Tigra tudi kasneje niso
                     marali, o čemer nam priča zapisnik seje izvršnega komiteja CK ZKS iz junija
                     1958, kjer je skrajno negativno ocenjen, zlasti njegovi voditelji, ki so
                     označeni kot »reakcionarji, šovinisti, orjunaši in zapadni špijoni«. </p>
                  <p>Ob osamosvojitvi leta 1991 smo debelo gledali, ko smo izvedeli, da se je kar
                     3000 Primorcev postavilo v vrsto pred italijanskimi uradi s prošnjo za
                     italijansko državljanstvo. Čudili smo tudi tistim, ki so bili pred 2. svetovno
                     vojno in do kapitulacije Italije v italijanski vojski, s kakšno ihto so se
                     namreč dokopali do italijanskih penzij. Pa je bilo začudenje odveč. Naj ne bo
                     zamere, vendar bi podal neko izkušnjo iz časov italijanske nadvlade. Leta 1938
                     je šla naša družina na obisk na očetov rojstni kraj na Angelsko goro na
                     Predmejo, takrat Dol-Otlico. Sivina, skoraj nobenih odraslih moških.
                     Karabijerjev nisem v enem mesecu videl za kolikor je prstov na roki. Fašizem so
                     Gorjani sprejeli kot nujno zlo. Teta Berta je postala »donna fascista« in
                     prejela Mussolinijevo priznanje, ker je rodila pet fantov, pet bodočih vojakov,
                     daljna sestrična Slavka se je zaljubila v italijanskega učitelja, ki so ga
                     poslali poučevat v ta kraj. Ko nam ga je predstavila, je bil oblečen v
                     fašistično uniformo. Z njim se je poročila, pa se ni nihče zgražal. Ob
                     kapitulaciji Italije so isti ljudje kot eno stopili na stran partizanov kot
                     največji domoljubi. Medtem, ko so bili slovenski komunisti ves čas nezaupljivi
                     do članov Tigra in do primorskih izobražencev, čeprav jim niso mogli očitati
                     sodelovanja s fašističnimi oblastmi, pa so bili do bivših članov fašistične
                     stranke popustljvi in jih radi sprejemali v svoje vrste. Povzel bi odstavek, ki
                     ga je o tem pojavu napisal Bojan Godeša (B. G., Kdor ni z nami, je proti nam,
                     1995, Cankarjeva založba, Ljubljana, str. 374):</p>
                  <p>Vrh vsega so v KPS sprejeli tudi marsikoga, ki je sicer ustrezal po socialnem
                     poreklu, a je bil pred kapitulacijo Italije član fašistične stranke. To so jim
                     očitali pravzaprav z vseh strani, tako slovenski sredinski izobraženci kot tudi
                     prestavniki KPI. Seveda so jim tako ravnanje oponašali tudi nasprotniki. Tudi
                     sami aktivisti OF so se pritoževali in opozarjali na ta problem. Dogajalo se je
                     celo, da so morali nekatere take, ki so postali partijski funkcionarji,
                     mobilizirati v vojsko, ker so bili zaradi članstva v fašistični stranki
                     nepriljubljeni med prebivalstvom. </p>
                  <p>O tem bomo nekaj izvedeli iz naše zgodbe. Kot boste lahko brali, ni dokazov, da
                     se je vse zgodilo tako, zelo verjetna pa je domneva, da je Slovenec, ki je
                     postal glavni vaški terenec, naročil uboj dekleta, ki ga je prej spravil v
                     fašistično stranko. Pisali smo tudi, kako so v Prvačini ob kapitulaciji Italije
                     bivši fašisti pobili sorodnike Iva Brica iz Dornberka, umorjenega nekaj mesec
                     prej. Na Šebreljski planoti vedo povedati za družino Pagon. Doma so imeli
                     mesarijo in zato spadali med vaško gospodo. Fantje vsi v fašistični stranki,
                     saj se jih še danes spominjajo, kako so jim migljali cofki na črnih kapicah. Ob
                     kapitulaciiji popolni obrat; postali so najbolj zadrti komunisti, eden od njih,
                     Ivan Pagon-Ogarev (1907–1994), je bil znani partizanski časnikar in publicist. </p>
                  <p>Naš prispevek spada pod rubriko »Kako se je začelo«. Kljub temu, da so bili
                     leta 1943 partizani na Primorskem vojaško šibki, so imeli bogato razpredeno
                     terensko mrežo, za katero je značilna silna moč vaških terencev, kot je
                     razvidno tudi iz naše zgodbe. Ti so postali ne samo politična in vojaška, ampak
                     tudi moralna sila in so dokazovali svojo moč s tem, da so odločali, kaj se
                     spodobi in kaj ne. Tako so se spravili na dekleta, ki so hodila z italijanskimi
                     karabinjerji in vojaki. Predvsem pa so udarili po narodno zavedni in
                     protifašistično usmerjeni katoliški sredini. Ivana Brica so ubili 2. junija
                     1943, njegovi sestri in še tri sorodnike ob kapitulaciji Italije. Zgodilo se je
                     v Prvačini 18. 9.1943. Zgodba, ki jo opisujemo, naj bi se odvijala 11. 9. 1943,
                     torej tri dni po kapitulaciji Italije. Ko smo opisovali pomor Brecljeve družine
                     (T. Velikonja, Anatomija nekega zločina, Zaveza, 16, 18-31), je Anton Semenič -
                     Medved, ki je izpeljal njihov umor in igra pomembno vlogo v zgodbi, ki sledi,
                     takrat že nosil naziv »načelnik Okrožne izpostave tožilstva«.</p>
               </div>
            </div>
            <div type="div2">
               <head>Mladenič, pozabi, to je bila revolucija!</head>
               <docAuthor>Silvan Vidrih</docAuthor>
               <div type="div3">
                  <p>Samo svojo mater sem hotel poiskati in spoštljivo pokopati, za drugo, kar se je
                     med vojno dogajalo v Podragi, mi ni bilo mar. Šele ko mi je to uspelo, so
                     začele prihajati na dan tudi druge temne zgodbe vasi, ki se je sicer razglašala
                     za slovensko Moskvo. Vrtijo se okrog domačina Antona Semeniča - Medveda, sicer
                     malega kmeta, ki pa je bil med vojno in po njej kralj na Betajnovi. Tako sem
                     izvedel šele nedavno, da je bil on tisti, ki je izpeljal poboj Brecljeve
                     družine iz Žapuž pri Ajdovščini. Antona Lozeja so ubili, ker je zapustil enoto
                     in se odšel domov preobleč, pa ga po vojni vseeno napisali na ploščo sredi vasi
                     kot padlega partizana, Franca Ferjančiča, ki jim je pokopaval mrtve, so se
                     znebili zato, ker je preveč vedel, Furlana pa umorili kar tako. </p>
                  <p>Moja mati Marička Vidrih je bila rojena 15. novembra 1915. Sem njen nezakonski
                     otrok, za očeta sem izvedel kasneje. Bil je sin velikega kmeta in trgovca iz
                     Malega Ubeljskega. Mati je hodila tja obiskovat svojo sestro, ki je tam
                     služila, pa je naletela nanj. Samo dvakrat sem se srečal z njim in bi vam
                     prihranil njegovo bedno zgodbo. Ni je poročil, celo mene ni hotel priznati za
                     svojega. Ko so odpeljali mater, sem bil star štiri leta. Dogodka se ne
                     spominjam. Mama in jaz sva stanovala v Ložah pri Vipavi pri nonini sestri, ki
                     ni bila poročena. Drugi naši, mamina starša, brata in sestra pa so živeli v
                     domači hiši v isti vasi. Zgodilo se je kmalu po razpadu Italije, po nekih
                     podatkih že prve dni in kar pri belem dnevu. Najprej so na Slapu pobrali Meri
                     Vovk, ker je hodila z italijanskim vojakom, nato pa še našo v Ložah, in obe
                     peljali v Podrago. </p>
                  <p>Zame je na lepem ni bilo več. Vpraševal sem, kam je odšla. Stara mati mi je
                     govorila, da v Trst. Kar naprej ta Trst. Potem so rekli, da so jo ponoči
                     odpeljali od hiše nepoznani ljudje. Nekaj let po koncu vojne, takrat sem bil
                     star deset let, so me razglasili za vojno siroto in spravili iz cone B v
                     Jugoslavijo. Posvojil me je oče Rudija Kosmača, dramskega in filmskega igralca.
                     Tako sem prišel v Dovje pri Mojstrani, kjer sem pasel krave in pomagal v hlevu.
                     Kasneje me je stric Lado odpeljal nazaj. </p>
                  <p>Ko sem šel že k vojakom in prišel na dopust, mi je isti stric pravil, da, če
                     hočem izvedeti, kje je mati, naj se obrnem v Podrago. Zglasim naj se pri
                     Urbanovih. Tam mi bo neki Drejc oziroma Dore povedal, kje bi bila moja mati
                     zakopana. Čeprav ni nihče jasno govoril o tem, sem že prej sumil, da so jo proč
                     odpeljali partizani. Zdaj pa sem izvedel resnico. Iskat so jo prišli s finto,
                     da ji gospodar, pri katerem je delala, naroča, naj da hrano za partizane. Vzela
                     je ključe in odšla z njimi v skladišče. Jože Žvanut iz Podrage mi je pravil:
                     »Pri belem dnevu so ju imeli pod tistimle orehom sredi naše vasi. Bili sta
                     ostriženi. Čez pol ure so ju odpeljali. Kasneje smo vsi Podražani izvedeli za
                     njun grob, saj so ju plitvo pokopali. Nanju niso nametali več kot deset cm
                     zemlje. A kdo bi se upal govoriti.«</p>
                  <p>Leta 1965 sem torej stopil do tega Drejca. Njegova žena je bila sestra
                     podraškega župnika Franca Premrla. Predstavil sem se, kdo sem, po domače sem
                     povedal, da sem jaz tudi Urbanov, vendar iz Lož, in povedal, zakaj sem prišel.
                     Ženska je začela jokati in me kleče rotiti, naj grem iz hiše: »Bogvaruj! Če bo
                     izvedel Medved, bo prišel noter in še kakšnega pobil.« Naj pridem raje do
                     njega. </p>
                  <p>Primem motor in se odpeljem do njegove hiše, ki je malo preč. Na dvorišču dobim
                     njegovo hčerko, se ji predstavim in da bi rad govoril z očetom. Odvrne, da je v
                     čebeniku, kot rečemo čebelnjaku. Odpravim se tja, potolčem na vrata. Znotraj
                     zaslišim moški glas: »Počakaj! Nekaj moram še narediti!« Odpre vrata.
                     Predstavim se: »Sem Silvo Vidrih iz Lož, Vrbanov, sin tiste, ki so jo usmrtili
                     tle v Podragi.« Navzoča je bila tudi njegova žena. Začel je razlagati: »Ja,
                     poslušaj, jaz ne vem. Tistikrat sem bil v Kočevskem rogu. Ne vem, kje je,
                     slišal sem nekaj.« </p>
                  <p>Pa mu izrečem par besed, kako vem, da je bil zraven, in tudi, po kateri poti so
                     jo peljali in mimo katere hiše. Slišala je gospodinja. Povedala je nevesti, ki
                     je bila iz Lož, ta pa meni. Dva partizana da sta ju peljala skupaj, mojo mater
                     Maričko in Meri Vovk s Slapa, on je bil pa zraven. Takrat da se je moja mati
                     obrnila nazaj in mu rekla: »Saj vem, kaj boste naredili z mano, ma zakaj?«
                     Odvrnil ji je: »Jaz samo izvršujem povelje Tigra iz Lož.« Tiger je bilo
                     partizansko ime za Ivana Mohorčiča.</p>
                  <p>Vse to sem mu povedal. Kar malo vstal je. Nadaljeval sem: »Poslušajte, mene ne
                     zanima, kdo jo je. Vedel pa bi rad, kje je zakopana, ker imam pravico, da jo
                     pokopljem.« Začel je: »Ja, dobro, če bom kaj izvedel. Ma tam so orali, gospodar
                     je odšel v Italijo, točno se ne ve, kje je. Bom to izvedel in ti bom napisal
                     pismo.« Res mi ga je napisal, na žalost se je šlo tisto pismo končat. Selili
                     smo se v Nemčiji in Italiji. Ne najdem ga več. Imam pa dober spomin in natančno
                     vem za par besed: »Mladenič, pozabi! To je bila trda revolucija. Če smo tli mi
                     rešit stvar, je pač bil tak ukaz. Pridite!« Dobil sem papir z opisom kraja. Z
                     Drejcem ni bilo nič. Danes vsi govorijo, da so vedeli, ko pa sem vpraševal
                     natančno po kraju, jih ni bilo nikjer. Franc Žvanut mi je petnajst let kasneje
                     pokazal. Napravil se je, kot da gre na lov, jaz pa, kot da grem nabirat gobe.
                     Grob je bil v strmem bregu nad vasjo manj kot sto metrov visoko. Videti je bil
                     kot slabo zasuta jama, široka dva metra, na zgornji strani kolovozne poti.
                     Nazaj sva šla vsak zase. Šel sem mimo organistove hiše, Franc Kopačin se je
                     pisal, ki me je radovedno gledal. Pozdravil sem ga in šel svojo pot. Vsako leto
                     sem hodil na grob in mimo njega. Tako sem se enkrat ustavil pri njem. Kar sam
                     je začel: »Tudi če mi ne poveš, kje si bil, vem, in tudi vem, kdo ti je
                     povedal. Zakaj nisi prosil mene. Šel bi s teboj in ne bi se nama bilo treba
                     skrivati po Podragi, ko bi prihajala nazaj. Vedel sem, kaj se je zgodilo.« </p>
                  <p>Šele leta 1967, ko sem delal v Nemčiji, sem vložil na občino v Ajdovščino
                     prošnjo za prekop. Nisem bil razpoložen, da bi kaj pritiskal. Kar pet let sem
                     čakal na odgovor. Leta 1972 pa se odpravim tja in naletim na Benota, ki sem ga
                     poznal od prej: »Kaj želite? »Poslušaj, oprosti, saj smo se tikali prej, se
                     lahko tudi zdaj.« Spomnim ga na mojo prošnjo in mu pokažem kopijo Medvedovega
                     pisma: »Tole želim. Lahko prebereš.« Prebral je in obstal: »Silvo, oprosti, da
                     se je tako zgodilo. Tudi vmes bi moral priti k nam, ko si videl, da ni nič. Ne
                     vem, kje se je pismo izgubilo. Počakaj, bom poklical Benjamina Pavliča. Iz Goč
                     je doma, poročen na Slap. Kdaj bi ti to prekopal?« Pavlič je bil šef notranje.
                     Odgovoril sem: »Kar zdaj, bližajo se vsi sveti.« Obljubil mi je: »V dveh, treh
                     dneh dobiš obvestilo na domov.« Dobim sporočilo z občine z navodili, na katere
                     institucije se je treba obrniti: na sanitarno inšpekcijo, na pogrebni zavod in
                     k lastniku zemljišča. Kamorkoli sem klical, so se me branili in me opozarjali,
                     da so pri takem prekopu odveč. Na sanitarni so mi rekli: »Ne si delat stroškov,
                     človek božji! Od takrat je minilo že toliko let in mi nismo potrebni.« Šel sem
                     k lastniku zemljišča, pisal se je Jože Hrib. Prav tako mi je povedal, kot že
                     prej organist iz Podrage: »Nič se ne ve, kdo je lastnik, prav na meji je.« Tam
                     je bila vaška, kjer se je nabirala voda, ki so jo potrebovali za škropit trte.
                     Voda je bila ušla, taki jami so rekla suha luža. Vanjo so vrgli obe in ju
                     zakopali. </p>
                  <p>Druga je bila doma iz Slapa, Cenetova, Vovk so se pisali. Vsi mi govorijo, da
                     je bilo prijazno dekle iz urejene družine, pridna in poštena. Nikomur ni
                     napravila nič slabega. Samo zaljubila se je v Italijana s tako silo, da je nič
                     ni moglo ustaviti. Zakaj tujec, ko je domačih fantov na pretek. V tem je bila
                     vsa zamera. Če bi šli v Ložah dol do mlina, bi lahko obiskali njeno sorodnico.
                     Tudi k njim sem šel vprašat po soglasje, da obe prekopljemo skupaj. »Ja, lahko
                     napišemo, če bo treba. Tudi za stroške bi dali.« Tisti čas je bila pri njih iz
                     Amerika njena sestra. Ko sem to rešil, sem šel ponovno k lastniku zemlje. Rekel
                     mi je: »Saj ni moje, je na ono stran poti. Drugače pa smo že govorili o tem. Ti
                     kar odkoplji, na moje besede bejži. Samo potlej pusti to pri miri.« Prej niso
                     bili lastniki, a kaže, da so tudi oni imeli prste vmes, ne gospodar, ker je bil
                     takrat premlad, pač pa njegova sestra in oče. Spravim vse skupaj. Kličem spet
                     komunalo in uslužbenec mi pove: »Vidrih, vemo za ta primer. Najbolj poceni
                     boste napravili, da dobiste enega, ki vam bo pomagal odkopat.« </p>
                  <p>Riko mu je bilo ime, služil je za grobarja v Vipavi. Ne živi več, čeprav je bil
                     mojih let. Šla sva in tisto odkopala. Lepo počasi z rokami sva vse odkrila.
                     Kosti sva razdelila v zabojčka, ki sva ju prinesla s seboj. Kako smo mi to
                     ločili? Sestra s Slapa je rekla: »Moja sestra je imela šestoglaten prstan s
                     kamenčkom.« Ena je bila ustreljena v tilnik, tista je bila moja mati, tako so
                     pripovedovali, njihovi pa je srce odpovedalo. Vi ne verjamete, ampak na kosteh
                     ni bilo opaziti nobenih poškodb. Zvezani sta bili obe od zadaj s tisto
                     telefonsko žico, ki jo je imela italijanska vojska. Pet ali šest
                     plastificiranih pletenih žic, čez pa platno. Prstan in ključe smo našli. Mati
                     je delala pri italijanskem veleposestniku. Pisal se je Carlo Tecozzi. Mamo je
                     vzel za deklo, da je skrbela za prašiče. Ker pa je bila pridna in sposobna, je
                     postala neke sorte oskrbnica, tako je imela tudi nadzor nad skladiščem, kjer so
                     imeli žito, pršut in vinsko klet. Gospodar je že pokojni, po vojni je odšel v
                     Gorico. Kolon je bil, nekje od Milana so prišli. Zamerili so ji, da dela pri
                     njem. Vseeno je čudno, da so njega pustili in se spravili samo nanjo. Če bi res
                     kaj bilo, bi rad videl, da bi mi kdo odkrito rekel: »Mati je to in to
                     zagrešila, zato so komu hišo požgali ali koga ubili«. K njim bi se šel
                     odpravičit. </p>
                  <p>Prekopala sva to, odkopala, zložila v dva zabojčka. Svojo sem dal v kapelo in
                     prosil župnika iz Podrage, da jo je pokopal v naš grob v Gočah. Drugi zaboj sem
                     dal na Slap. Po tistem grem v Podrago. Izvem, da sta prišli dve ženski tožit k
                     predsedniku zveze borcev v vasi, da kaj se godi. Pravili sta o italijanskem
                     avtu: »Prej fašisti, zdaj spet fašisti!« Takrat sem delal v Italiji in imel tam
                     registriran avto. Puščal sem ga namreč sredi vasi. Nadaljevali sta, kako eden
                     brez soglasja zveze borcev in krajevne skupnosti koplje v hribu. Predsednik
                     borcev France Trošt, Baštončkov po domače, je šel dol k Benoti: »Poslušaj, tu
                     sem v imenu borcev. Prišli so se pritožit, kaj se je zgoraj zgodilo.« Beno ga
                     je zavrnil: »Tam če imate reč, naj pridejo k meni. Ker občina nima pri tem nič.
                     Jaz sem brez nje dal dovoljenje temu človeku.« France je odšel domov in samo
                     moji teti Minki povedal, da je on tisti, ki je pokazal grob. Hvaležen ji je
                     bil, ker mu je dve leti prej poceni prepustila vinograda na hribu. </p>
                  <p>Vedeli smo, da je imela mama, ko so jo odpeljali, v predpasniku ključe od
                     shrambe in kleti. Tam je imel gospodar spravljene pršute, žito in drugo. Bila
                     je neke sorte oskrbnica, gospodinja. Šli smo k Janežič Hermini, oskrbnici
                     posestva: »Teta Hermina, imam ključ. Mama je bila tu za oskrbnico.« »Vem, bomo
                     provali, če bo odklenil.« Čeprav je bil rjast, smo v prvo odprli vrata. </p>
                  <p>Stvar je bila tako končana. Meni pa vseeno ni dalo. Izvedel bi rad, zakaj so
                     ubili mamo. Bila je mlada delavna žena, bistra in poštena. Očitali bi ji lahko
                     samo, da ima nezakonskega otroka, mene. Pa še zame je lepo skrbela. V stik sem
                     prišel z novinarjem, ki je hotel zadevo raziskati, da bi o njej pisal. Skupaj
                     sva šla po naši vasi in se oglasila pri petih, ki bi lahko kaj vedeli. Prvi mi
                     je zaprl vrata pred nosom, druga je trdila, da nič ne ve, tretja, Ivanka
                     Vidrih, naša parcela meji na njen vinograd, je rekla: »Kaj si ti prišel k nam.
                     Drži Gašperčove, njim so Italijani zažgali hišo. Ali pa bejži k Merikovim, ki
                     so bili vsi zaprti.« Hotel sem k Gašpercovim, Mohorčič so se pisali, da bi jih
                     vprašal, če je bila moja mati kaj kriva za njihovo nesrečo. Najprej sem
                     izvedel, da ni nihče več živ, potem pa, da je še ena v Vipavi. Šel sem do nje
                     in izvedel: »Silvo, če bi bilo kaj s tem, kakšenkrat bi moja mama meni kaj
                     rekla: Ti, ta Marička je kriva, da je ona izdala, pa ni nič.« Šel sem k
                     Merikovim, k njej, ki je prestala največ, njena sestra je še živa: «Silvo, mene
                     so primli v Benečiji kot partizanko. Bila je hajka in so me ulovili. Nikoli
                     nisem slišala, da bi bila tvoja mati pri tistem kaj vmešana.«</p>
                  <p>Vovkova Meri s Slap, ki so jo ubili skupaj z mojo mamo, je hodila z
                     italijanskim vojakom. Najprej so ji zagrozili, nato so jo ostrigli, nazadnje pa
                     odpeljali. Tiger da ji je rekel: »Če te jaz ne bom ... te tudi Italijani ne
                     bodo.« Merikovi so mi rekli, da bo kaj vedel Karlo Jamšek, tudi doma iz Lož:
                     »Silvo, da kaj jaz vem. Eden jo je spravil v fašistično stranko. Da bi zaščitil
                     sebe, je dal ukaz za likvidacijo.« Ko sem ga vprašal, ali je bil to Tiger, ni
                     tega potrdil, niti ni zanikal. Kar je moje žlahte, so vsi mrtvi. Ti bi morda
                     vedeli, da bi kaj povedli. Tiger je imel gostilno pri svoji hiši v Ložah. Tam
                     so kegljali in ko je enkrat stric, brat moje matere, nekaj omenil, je šel noter
                     po pištolo in mu je zagrozil: »Pazi, da ne bo po tebi!« </p>
                  <p>Nedavno sem ležal v bolnišnici. Seznanil sem se z nekom iz Dolenj pri
                     Ajdovščini. Iz te vasi je tudi moja žena. Njen oče je bil delal z Jankom
                     Premrlom-Vojkom. Zato se je vaščan iz Dolenj razgovoril. Pravil je, da je
                     prišel k njemu Tigrov sin in rekel: »Moj oče bi moral biti narodni heroj, ne pa
                     Zvonko Ferjančič iz Gradišča pri Vipavi.« Vprašal sem tega človeka, ali je bil
                     Tiger res takšen borec, da bi moral postati heroj: »Bejži, bejži, pijanec je
                     bil. Saj smo ga morali vedno varovati na Slapi, kjer je imel štab, ko je
                     popival po kleteh.« </p>
                  <p>Tudi do Tecozzija v Gorico sem šel, da bi izvedel, če kaj ve. Dobil sem sina,
                     ki mi je povedal, da je oče umrl: »Ravno danes smo ga pokopali.« Imel je dve
                     punčki in sina. Posestvo je bilo veliko, najmanj sto hektarjev, pol vasi. Imel
                     je mlin, mašino za mlatenje pšenice, napreden kmet. Iz tega je nastala
                     obdelovalna zadruga, zdaj upravlja z zemljo kmetijska zadruga Vipava. </p>
                  <p>Vemo, da naše nesreče mladih ne zanimajo. Zadnjič se mi je zgodilo, da mi reče
                     zet: »Če bi bila tvoja mati poštena, bi bila še danes živa!« Čisto sem obstal.
                     Na kaj takega nisem bil pripravljen. Ne vem, kako ga je tako zaneslo. Štajerc
                     je, mulec, kar zinil je, kar naravnost je udaril. Lahko bi besedo omilil, da so
                     počeli te reči tako na eni kot na drugi strani, da je pač tako življenje. Ne,
                     kar naravnost. Dokler se mi ne opraviči, je z mano opravil. </p>
               </div>
            </div>
         </div>
         <div type="div1">
            <head>Pripovedi</head>
            <div type="div2">
               <head>Komunistični teror uniči mlado Zajcovo družino</head>
               <docAuthor>Janko Maček</docAuthor>
               <div type="div3">
                  <p>Ob pripravi Žakljevega dnevnika Kako se je začelo v Žireh je pred nas stopila
                     tudi zgodba Zajcove družine z Dobračeve. Zdela se nam je tako značilna za naš
                     polpretekli čas, da smo ji že tedaj namenili poseben sestavek. Namerno smo
                     posegli nazaj v obdobje pred prvo svetovno vojno, saj le tako spoznamo, od kod
                     so prišli njeni glavni junaki, kaj je poganjalo in določalo njihovo življenje.
                     Ali nas niso skoraj pol stoletja prepričevali, da se je naša zgodovina začela
                     leta 1941? Za boljše razumevanje bomo ponovili nekatere odlomke iz dnevnika
                     Antona Žaklja, saj se obe zgodbi prepletata in dopolnjujeta. Gospodu Alfonzu
                     Zajcu se zahvaljujemo, da nam je dovolil vpogled v zakladnico svojih bogatih
                     spominov in zapiskov, tudi takih, ki jih sicer ne razkriva pred javnostjo, tudi
                     takih, ki jih je zabeležil, pa meni, da je njihovo objavljanje brez pomena,
                     dokler ljudje niso pripravljeni sprejeti druge razlage kot tisto, ki so se je
                     navadili v zadnjih petdesetih letih.</p>
               </div>
               <div type="div3">
                  <head>Matija Zajec z Vrha Sv. Treh Kraljev </head>
                  <p>Ko se je v drugi polovici 19. stoletja začelo razvijati čevljarstvo, so Žiri
                     postale zanimive tudi za fante iz okolice. Imeli so možnost, da so se izučili
                     obrti in si zagotovili vsakdanji kruh. Eden takih je bil Matija Zajec z Vrha
                     sv. Treh Kraljev, bolj natančno s Kroga v vrhovski soseski. Matija – mati ga je
                     vedno klicala Matiček – je bil drugi otrok Alojza Zajca in Marije Treven, ki ju
                     je leta 1865 poročil žirovski župnik. Vrh je tedaj še spadal pod Žiri, deset
                     let kasneje je pa že postal samostojna župnija. Ker v soseski še ni bilo šole,
                     Matiček ni znal pisati, za silo brati se je pa naučil pri župniku v nedeljski
                     šoli. Učno dobo je opravil pri Burniku na Dobračevi, hkrati pa izkoristil vsako
                     priliko za učenje. Domov na Krog je le redko šel, pač pa je ob nedeljah k njemu
                     prišla sestra Marjanca in mu prinesla kak priboljšek. Ti njeni obiski so bili
                     dovolj, da je padla v oči Janezu Bogataju, Mininemu Janezu, kot so mu rekli
                     domačini, ki jo je potem tudi poročil.</p>
                  <p>Janezov oče je bil Janez Bogataj, Kokljev z Ledinice. Ko je dopolnil 28 let, se
                     je oženil z 18-letno Mino Reven in kmalu potem sta kupila hišo na Dobračevi.
                     Imela sta sedem otrok. Še pred rojstvom zadnjega otroka se je zgodila nesreča,
                     ki je Mini vzela moža, otrokom pa očeta. Ko so v poletju 1883 pri podružnični
                     cerkvi v Goropekah obnavljali zvonik, je nepričakovano, skoraj z jasnega neba
                     udarila strela in ubila tri delavce, med njimi tudi 43-letnega očeta Bogataja.
                     Od tedaj je morala mati Mina sama nositi breme skrbi za dom in otroke. Kljub
                     temu se nam zdi nenavadno, da je po desetih letih, ko je bilo pet otrok še
                     nepreskrbljenih, vse imetje prepisala 23-letnemu možu hčere Katre – Matiju
                     Zajcu. Odslej se je reklo pri hiši Pri Matičku. Za drugo obletnico poroke sta
                     Katra in Matiček dobila hčerko Marijo, sledil ji je sin Ivan, nato hčerka
                     Anastazija in še tri hčere in štirje sinovi, skupaj torej deset otrok.</p>
                  <p>Matija je bil dober gospodar in materi Mini ni bilo žal, da mu je izročila vse
                     imetje. Dokupil je še nekaj zemlje in zgradil novo enonadstropno hišo. Prijavil
                     je samostojno obrt in zaposlil več čevljarjev. Dal je natisniti reklamne
                     kartončke s posebno naročilnico, kamor je bilo treba vpisati le številko
                     čevljev in naslov naročnika; poleg slovenskih je imel tudi kartončke v
                     srbohrvaščini, kar pomeni, da je svoje čevlje pošiljal tudi v Bosno. Seveda je
                     bil Matija član čevljarske zadruge v Žireh, znan je pa tudi kot ustanovitelj
                     Katoliškega prosvetnega društva na Dobračevi in pobudnik gradnje društvenega
                     doma. Vse sinove je sam izučil za čevljarje. Prvi domači vajenec je bil
                     najstarejši sin Ivan. Doma so ga klicali Anže; to ime se ga je tako prijelo, da
                     je bil povsod Anže, le uradno je bil Ivan. Zdi se, da sta mu oče in mati
                     posvečala posebno pozornost, saj je bil po takratnem običaju kot prvi moški
                     potomec vnaprej določen, da za očetom prevzame dom in gospodarstvo, torej tudi
                     vodstvo uspešne čevljarske delavnice, za kar je bilo vsekakor potrebno
                     temeljito strokovno znanje. Po uspešno dokončani osnovni šoli je Anže s 1.
                     aprilom 1912 postal čevljarski vajenec. Po takratnem predpisu je učna doba
                     trajala dve leti in pol – do 1. oktobra 1914. Vsi glavni podatki o tem so
                     zapisani v Ivanovi delavski knjižnici, ki je bila izdana 28. aprila 1912.
                     Septembra istega leta je začel hoditi v prvi razred obrtne šole. Kot zanimivost
                     naj povemo, da je k rednemu učnemu programu spadala tudi nedeljska maša.
                     Odtehtala je dve učni uri. 1. oktobra 1914 je mojster Matija sinu vpisal v
                     delavsko knjižico: »Podpisani potrjujem, da se je sin – učenec Ivan Zajec pri
                     meni izučil čevljarske obrti tako, da je sposoben vstopiti kot čevljarski
                     pomočnik pri vsakem mojstru čevljarske stroke.« Kljub temu zapisu pa je delal
                     Ivan Zajec leta 1921 še poseben pomočniški izpit pred občinsko komisijo v Žireh
                     in potem dobil tudi spričevalo.</p>
               </div>
               <div type="div3">
                  <head>Težave prve svetovne vojne</head>
                  <p>Zakaj kar sedem let razlike med očetovim vpisom v delavsko knjižico in
                     pomočniškim izpitom pred komisijo? 28. julija 1914 se je začela prva svetovna
                     vojna. Že 26. julija, na god sv. Ane, je po maši na Ledinici nastal preplah,
                     kajti razglašena je bila mobilizacija, ki je zadela tudi marsikaterega
                     družinskega očeta in gospodarja. V začetku leta 1916 so začele z italijanske
                     fronte prihajati vesti o padlih, ranjenih in pogrešanih. Razredčene obrambne
                     vrste je bilo treba izpopolniti z novimi vojaki. Med tedaj vpoklicanimi sta
                     bila tudi komaj 18-letni Ivan Zajec in njegov 46-letni oče Matija. Prvi se je
                     poslovil od doma 11. maja 1916. Bil je dodeljen 97. regimentu v Križevcih na
                     Štajerskem, vendar se je po nekaj mesecih znašel na italijanski fronti. Oče
                     Matija je šel na nabor julija 1916, 2. novembra, na dan vernih duš, pa je moral
                     v vojsko. Ta dan mu je ostal v grenkem spominu, kajti vojaško življenje je
                     težko prenašal, stalno ga je zeblo in pogrešal je tobaka. Tudi Anže se je
                     kasneje z grenkobo spominjal dneva vernih duš. Doma jih je oče ta dan že ob
                     štirih zjutraj zbudil. Odmolili so vse tri dele rožnega venca, potem pa začeli
                     šivati. Zunaj se je komaj začelo daniti, voda za namakanje usnja je bila skoraj
                     ledena in tudi Matičkova hiša, kjer so delali, je bila hladna. Šele ko je mati
                     prinesla zajtrk, so si opomogli. V nedeljo, 3. novembra 1918, takoj po dnevu
                     vernih duš – je bil Ivan ujet. Podili so Italijane preko reke Piave in v
                     zmagovalni vnemi pozabili, da so se oddaljili od svoje glavnine. Italijani so
                     sicer bežali, pa vendar obvladali situacijo in preganjalcem zaprli pot za
                     povratek. Razorožili so jih in odpeljali v ujetniško taborišče. Hrana je bila
                     pičla in slaba. Ivan, ki prej sploh ni kadil in zato ves tobak, kolikor ga je
                     »fasal«, pošiljal očetu, je sedaj iskal uteho v strupenem dimu. Še sreča, da
                     ujetništvo ni dolgo trajalo. Konec marca 1919 so ga Italijani izpustili. Ko je
                     ves shujšan, zaraščen in raztrgan stopal po stezi proti domači hiši na
                     Dobračevi, ga je skozi okno opazila stara mati Mina. Ni ga prepoznala, zato je
                     mislila, da prihaja berač. Po vstopu v domačo hišo ga je prvi prepoznal mlajši
                     brat France in potem ni bilo ne konca ne kraja veselja in pozdravljanja. Oče
                     Matija se je vrnil domov že prej. Na fronti se je naučil nekaj italijanščine.
                     Kadar se je razgovoril, je povedal, da ne zna veliko italijansko, toliko pa že,
                     da Italijanom ne bi dal kruha, če bi zanj prosili. S čim so se mu tako hudo
                     zamerili?</p>
                  <figure>
                     <graphic url="slike_z_54/z_54_06.png"/>
                     <head>Nova Matičkova hiša na Dobračevi <name type="author"/></head>
                  </figure>
                  <p>Anže se je vrnil v sredo, 3. aprila 1919, po skoraj treh letih. Ni še čisto
                     prišel k sebi, že je dobil poziv nove jugoslovanske oblasti in 10. aprila je
                     moral spet obleči vojaško obleko. Poslali so ga na Koroško in 14. oktobra 1919
                     je spet prišel domov. Pa ne za dolgo. 12. decembra istega leta so ga ponovno
                     vpoklicali. Tudi tokrat je služil na Koroškem – v Rožu, kjer mu sicer ni bilo
                     hudega, vendar je bil vojaškega življenja že do kraja sit. Izpustili so ga maja
                     1920 in potem je leto in pol imel mir. Zadnjič je bil vpoklican decembra 1921.
                     Tokrat je šel v Trebinje v Hercegovino. Njegovi prijatelji v žirovskem
                     orlovskem društvu so vložili zanj prošnjo za dokončno oprostitev od vojaške
                     službe. Bila je uslišana in 28. februarja 1922 je bil končno prost. Tako se mu
                     je v tem času nabralo več kot štiri leta vojaščine in vojnega ujetništva. Ta
                     dolga leta in vse prej kot lahko življenje so mu vtisnili svoj pečat; bil je
                     sicer še mlad, pa vendar je že imel za seboj marsikatero življenjsko
                     izkušnjo.</p>
                  <p>Zajcovi so imeli srečo, da sta se oba – oče in sin – živa in zdrava vrnila
                     domov. Pri marsikateri hiši ni bilo tako. Ni čudno, da se je Anže s posebnim
                     veseljem vključil v življenje in delo, ki je klicalo na vseh koncih. Oče je še
                     vedno računal, da bo za njim prevzel domačo čevljarsko delavnico, zato je
                     poskrbel, da se je leta 1921 udeležil posebnega strokovnega tečaja, leta 1922
                     pa tečaja obrtnega knjigovodstva. Kljub obilici dela v domači delavnici je
                     zavzeto sodeloval pri Prosvetnem društvu, kamor se je bil včlanil že pred
                     vojno. Kasneje je postal celo njegov predsednik. Vodil je društvene sestanke,
                     režiral igre in celo predaval. Mladi fantje so z navdušenjem poslušali njegova
                     pričevanja o doživljajih na fronti in v ujetništvu. Anton Žakelj, ki je v
                     Kanadi pred kratkim obhajal 97-letnico, je zaupal Anžetovemu sinu Alfonzu, kako
                     mu je bil Anže med obema vojnama in tudi kasneje resničen vzor, da se je pri
                     važnih odločitvah pogosto vprašal, kako bi on izpeljal določeno zadevo. Ko je
                     Žakelj po letu 1990 tudi v Žirovskem občasniku objavljal svoje prispevke, si je
                     privzel psevdonim Anže in s tem obudil spomin na Ivana Zajca ter pokazal
                     spoštovanje do njegovega dela pred več kot pol stoletja.</p>
                  <p>Zmotil bi se, kdor bi pričakoval, da bo Anžetu ob veliki angažiranosti v obrti
                     in pri prosvetnem delu zmanjkalo časa za kaj bolj osebnega. Sicer pa za to niti
                     ni potreboval posebnega časa, kajti prav pri vajah cerkvenega pevskega zbora je
                     srečal dekle in ni bilo več daleč do odločitve, da bo ona njegova življenja
                     sopotnica. Anton Jobst, ki je že pred vojno vodil žirovski cerkveni zbor, ni
                     bil samo organist ampak tudi skladatelj. Tudi njega so med vojno vpoklicali, po
                     vrnitvi pa se je spet posvetil svoji glasbi. Cerkveni zbor je izpopolnil z
                     moškimi glasovi, z istimi pevci je organiziral tudi posvetni pevski zbor.
                     Skladateljevo prizadevanje je naletelo na lep sprejem tako pri pevcih kot pri
                     publiki in uspehi niso izostali.</p>
               </div>
               <div type="div3">
                  <head>Ustanovitev lastne družine</head>
                  <p>Matičkov Anže je torej odkril med cerkvenimi pevkami bodočo ženo Marijo Oblak,
                     Deklino Mici. Čeprav sta oba že nekaj časa hodila k petju, je do tedaj skoraj
                     ni opazil. Leta 1916 je šel v vojsko popolnoma neobremenjen s temi zadevami,
                     vse drugače pa je bilo decembra 1921, ko so ga klicali že petič in se je
                     odpravljal v Hercegovino. Ločitev od domačega kraja mu je bila neprimerno težja
                     in dnevi vojaške službe so tekli strašno počasi, saj je bil v mislih vsak dan
                     na Dobračevi. Ni čudno, če je po dokončni vrnitvi iz vojske začel resno
                     razmišljati o poroki. Ena od ovir, ki bi mu lahko otežila ta življenjski korak,
                     je bila v tem, da je bila Marija predvidena za dedinjo tetine hiše in obrti in
                     zato ni mogla oditi k izvoljencu. Kaj bo na to rekel oče Matija, ki je Anžeta
                     dolga leta pripravljal za svojega naslednika, ali se bo sploh sprijaznil s
                     kakšno drugo rešitvijo.</p>
                  <p>Preden pogledamo, kako sta Marija in Anže razvozlala te probleme, se nekoliko
                     ustavimo pri Marijini družini, pri njenih koreninah. Nazorno sliko o tem lahko
                     dobimo iz zapiskov in pripovedi gospoda Alfonza Zajca. Marija je bila rojena na
                     tretjo adventno nedeljo, 18. decembra 1898, »še preden so pri jutranji maši
                     brali evangelij: ‘Perpravljajte pot Gospoda, ravne storite njegove steze; vsaka
                     dolina naj se poniža in kar je krivega naj bo ravno in kar je ojstrega naj bo
                     gladek pot!’ – pri Žunarju na Jezerih, Stara vas 33. Še isti dan so jo nesli h
                     krstu v cerkev, ki je danes ni več.« V letih 1906 do 1912 so namreč postavili v
                     Žireh novo cerkev z dvema zvonikoma. Marija je bila tretji otrok v družini. Za
                     njo sta oče Janez in mati Marjana sprejela še tri hčere in dva sinova. Ni bilo
                     lahko nahraniti osem lačnih ust. Mati se je trudila in skušala delati čudeže v
                     svoji črni kuhinji, oče pa je poprijel za vsak priložnostni zaslužek, v Žireh
                     so rekli, da je lovil žernade (dnine). Kljub temu je bilo zaslužka premalo in
                     so živeli skromno, vendar zaradi tega niso bili nesrečni.</p>
                  <p>Marija še ni dopolnila šest let, ko je začela hoditi v šolo. Po šestih letih je
                     dokončala trirazredno osnovno šolo in potem še eno leto ponavljalne in eno leto
                     dopolnilne šole. Že pred koncem osnovnega šolanja je prišla za stalno na
                     Dobračevo, kjer je živela njena teta Marija Oblak. Povejmo na kratko njeno
                     zgodbo. Več kot dvajset let je pri Tomincu na Dobračevi služila za deklo. S
                     prihranki je kupila 100 m2 zemlje in na njej postavila hišico, ki se je je
                     kmalu prijelo ime Pri Dekli. Vendar to še ni vse. Marija – Micka je tu odprla
                     trgovino in pekarno. Ni bila več mlada in ostarela mati, ki jo je vzela k sebi
                     od Žunarja, ji pri delu v pekarni in trgovini ni mogla pomagati. Odločila se
                     je, da vzame k sebi mlajšo sorodnico in tako hkrati reši problem pomočnice pri
                     delu in naslednice. Tako je Žunarjeva Marija prišla k teti na Dobračevo in
                     postala Deklina Mici. Po končani osnovni šoli jo je teta posvojila. Še preden
                     jo je priglasila za vajenko v pekarni in trgovini, jo je leta 1912 poslala na
                     tečaj knjigovodstva. Naslednje leto je nastopila triletno vajensko dobo za delo
                     v trgovini z mešanim blagom in pekarni in se hkrati vpisala v obrtno trgovsko
                     šolo. Tudi pri njej je nedeljska maša nadoknadila dve uri šolskega pouka. Iz
                     ohranjenih spričeval je razvidno, da učenka v šoli ni imela nobenih težav, da
                     je vse predmete - tudi matematiko – odlično obvladala.</p>
                  <figure>
                     <graphic url="slike_z_54/z_54_07.png"/>
                     <head>Matičkova družina – Sedijo Anastazija, mati Katra in oče Matija in Anže –
                        Stojijo Veronika, Ivana, Maks, Franc, Mirko in Francka<name type="author"
                        /></head>
                  </figure>
                  <p>Teta je bila globoko verna žena, zato je poskrbela, da se je nečakinja zelo
                     mlada vpisala v Marijino družbo v Žireh. Kot članica se je na Martinovo nedeljo
                     1912 udeležila posvetitve nove farne cerkve. Po poroki je prestopila v Marijino
                     družbo za žene; ohranjena je sprejemnica z datumom 24. 2. 1924. S svojim
                     sopranom se je Marija zgodaj vključila v cerkveni pevski zbor. Med vojno je bil
                     zbor okrnjen, zlasti moških glasov je manjkalo. Tudi organist in zborovodja
                     Anton Jobst je bil na fronti. Po vojni so se možje in fantje vrnili in tedaj so
                     se začele prav pri pevskem zboru tkati tesnejše vezi med Marijo in Anžetom.</p>
                  <p>Čeprav Anže Zajec ni bil njen edini snubec, saj se je celo organist in
                     skladatelj Jobst zanimal zanjo, se je odločila zanj. Teta je bila s tem
                     zadovoljna, vendar je smatrala za dolžnost, da nečakinjo še enkrat opozori na
                     pomembnost njene odločitve: »Kdor se poroči, se v križe položi. Še umrla boš
                     težko, ker boš morala zapustiti otroke.« Stara mati pa je na svojo roko
                     pohitela k Matičku in skušala Anžetove starše prepričati, da je Mici preveč
                     bolehna in preslabotna za možitev, njihov sin naj si raje poišče kako bolj
                     zdravo in močno dekle. Vemo, da bi Matičkovi Anžeta radi obdržali doma. Zlasti
                     očetu je bilo hudo, saj je v njem že gledal svojega naslednika, ko je pa videl
                     sinovo odločnost, se je sprijaznil in mu dal svoj blagoslov. Na Anžetovo mesto
                     glede nasledstva je potem prišel enajst let mlajši Mirko. </p>
                  <p>Marija in Anže sta se poročila 28. novembra 1923 na Dobračevi. Anže se je
                     preselil k Dekli, vendar zaenkrat še ni čutil posebne spremembe v vsakdanjem
                     življenju. Ob delavnikih je hodil domov čevljarit, mlada žena Marija pa je
                     pomagala teti v pekarni in trgovini kot prej. Večja sprememba je nastopila, ko
                     se jima je konec naslednjega leta rodil sin Leopold. Le nekaj mesecev po
                     njegovem rojstvu je umrla ženina stara mati, teta pa zbolela. Zato je Anže
                     ostal doma in se posvetil trgovini. Dobro leto za Poldetom je prijokal na svet
                     drugi sin Tone. V začetku leta 1926 je umrla teta in z njeno smrtjo je
                     prenehalo dovoljenje za trgovino in pekarno. Marija je s papirji dokazala, da
                     je izučena za delo v trgovini, ni pa imela mojstrskega izpita, ki je bil po
                     tedanjih predpisih potreben za vodenje samostojne obrti. Tudi to se je uredilo
                     in ob zapuščinski razpravi so vse prepisali nanjo in njenega moža. Anže je tako
                     postal ugleden trgovec, čeprav je nosilka obrti ves čas bila žena Marija. Od
                     soseda je dokupil še nekaj zemlje in se lotil prezidave hiše, da bi pridobil
                     prostor za povečanje trgovine pa tudi za družino, ki je skoraj vsako leto
                     dobila novega člana. </p>
                  <p>Celih deset let se je ukvarjal Anže s prezidavo in povečevanjem hiše, ki ji je
                     dodal še manjši hlev, drvarnico in zaklonišče. Trgovina je medtem nemoteno
                     delovala, tudi v času gospodarske krize. Marija je imela veliko dela in skrbi z
                     otroki. Leta 1927 je bil rojen tretji sin Viktor; naslednje leto so »kupili«
                     hčerko Marto, leta 1930 je prišla na svet Irena, leto in pol za njo Alfonz in
                     leta 1933 še Vida. Ob Vidinem rojstvu je prišlo do težav, ki jim domača babica
                     ni bila kos, zato so poklicali žirovskega zdravnika dr. Demšarja. O tem dogodku
                     je Alfonz Zajec v svoji bogati kroniki domače družine zapisal, da se je dr.
                     Demšar tedaj izkazal s temeljitim znanjem, saj kot mlad zdravnik še ni mogel
                     imeti izkušenosti. Ko se je že zdelo, da bo Vida zadnja v vrsti Anžetovih
                     otrok, je bila več kot šest let za njo, leta 1939, rojena še Metka. </p>
                  <p>Na obzorju so se zbirali temni oblaki, ki so napovedovali hudo neurje. V Žireh
                     so dobro vedeli, kako na obeh straneh meje gradijo utrdbe, zato jih je vest o
                     nemškem napadu na Poljsko zelo pretresla. Anže je s prvo svetovno vojno imel
                     težke izkušnje. Le malo pred poroko je slekel vojaško suknjo. Z ženo sta se
                     dobro razumela, vendar so bila leta skupnega življenja polna skrbi in garanja.
                     Rojstvo vsakega otroka – bilo jih je osem – je bil sicer vesel dogodek, ki pa
                     so ga vendar spremljale težave in skrbi. Tudi širjenje domačije in obrti je
                     zahtevalo veliko truda in časa. In ko sta končno upala, da je najhujše za
                     njima, da bosta živela v prihodnjih letih nekoliko bolj mirno, se je začelo
                     pripravljati k nevihti.</p>
                  <p>Kljub veliki obremenjenosti staršev so bili otroci deležni marsikaterega
                     veselja. Vnaprej so se veselili vsakega nedeljskega popoldneva, ko so se
                     peljali na izlet. Morda se sliši neverjetno, toda oče je v ta namen kupil
                     kočijo, po konja je šel pa kar na rojstni dom – k Matičku. Otroci so se takoj
                     po kosilu spravili h kočiji in čakali, da je oče od Matička prignal Luco in jo
                     vpregel. Potem so se odpeljali do Sopovta in nazaj. Vedno znova je bilo to
                     zanje posebno doživetje. Koliko veselja so imeli vsako leto z jaslicami! Oče je
                     poskrbel, da je bilo vedno kaj novega. Ko so za dobračevsko cerkev kupili novo
                     kadilnico, je oče staro kadilnico prinesel domov in od takrat je bilo ob svetih
                     večerih kajenje po hiši in okrog nje posebno slovesno. Malo pred vojno je kupil
                     nove pastirce in zraven veliko čredo 50 ovac. Še zadnje leto je načrtoval nove
                     jaslice in na platno risal mesto Betlehem. Nasilna smrt je bila kriva, da tega
                     dela ni dokončal. </p>
                  <p>Kljub vsemu naštetemu je Ivan Zajec našel čas tudi za delo na cerkvenem,
                     prosvetnem in političnem področju. Leta 1935 je na predlog župnika Pečnika
                     postal ključar farne cerkve v Žireh. V Katoliško prosvetno društvo se je
                     včlanil že kot mlad fant in tudi kasneje ostal z njim tesno povezan. Konec leta
                     1927, eno leto preden so se v Ljubljani začele redne radijske oddaje, je
                     društvu ponudil 500 dinarjev brezobrestnega posojila za nakup radijskega
                     aparata. Res so ga nabavili in članom razdelili posebne izkaznice, s katerimi
                     so lahko prihajali v Dom k poslušanju. Kot veteran prve svetovne vojne je
                     podpiral izdajo lista Oj Doberdob in sodeloval v žirovskem odboru za postavitev
                     spomenika padlim. Priprave so stekle kmalu po letu 1930, vendar se je delo
                     zaradi ekonomske krize ustavilo in spomenik je bil odkrit šele 16. 10. 1938.
                     Oče Anže je bil tudi član posebnega odbora, ki se je zavzemal, da bi Žiri
                     dobile stalnega zdravnika. Pri občinskih volitvah leta 1933 je bil izvoljen v
                     občinski odbor, toda politične spletke so mu potem preprečile delo na tem
                     področju. Ker so liberalci dobili večino, je bil za župana postavljen njihov
                     kandidat. Anže se je že udeležil nekaj sej, ko je 9. junija 1934 dobil od
                     Kraljevske banske uprave odločbo, da »je razrešen funkcije občinskega
                     odbornika. Ugotovljeno je, da je gospod Zajc Ivan, trgovec v Dobračevi, v
                     krvnem sorodstvu 4. kolena s članom uprave Zajc Pavlom, čevljarjem v Žireh št.
                     75.« Ivan in Pavel sta bila bratranca, toda Pavel je bil član Sokola, zato je
                     moral biti razrešen Ivan, ki je bil član Orla. To je bil namreč čas diktature,
                     ko so razpuščali prosvetna društva in zapirali njihove domove. Tudi Katoliški
                     prosvetni dom na Dobračevi so za nekaj časa zapečatili.</p>
               </div>
               <div type="div3">
                  <head>Druga svetovna vojna in okupacija</head>
                  <p>Le dober teden pred napadom Nemčije na Poljsko se je Ivan Zajec udeležil
                     slovenskega romanja na Sveto goro in pri tem obudil spomine na doživetja v prvi
                     vojni. Ko bi mu tedaj kdo napovedal, kaj vse ga čaka v prihajajoči vojni, mu
                     zagotovo ne bi verjel.</p>
                  <figure>
                     <graphic url="slike_z_54/z_54_08.png"/>
                     <head>Žirovski cerkveni pevci 1916 – V uniformi spredaj skladatelj Jobst, za
                        njim v zadnji vrsti Marija Oblak<name type="author"/></head>
                  </figure>
                  <p>Na cvetno nedeljo, 6. aprila 1941, so bili v Žireh zastraženi in zaprti vsi
                     mostovi, da so otroci z butarami komaj prišli do cerkve. Jugoslovanska vojska
                     je bila v razsulu, vendar so v torek, 8. aprila, razstrelili mostove in zaradi
                     močnih detonacij so se na eni strani žirovske cerkve razletele vse šipe. Prišel
                     je ukaz, naj se civilno prebivalstvo umakne na Dobrovo pri Ljubljani. Nekateri
                     so takoj ubogali, Zajec pa je odločil, da bodo on in družina ostali doma. »Če
                     pride do hude ure, se bomo zatekli v zaklonišče.« Naredil je pograd, da bi v
                     zaklonišču lahko tudi prespali.</p>
                  <p>Na veliki petek so Žiri zasedli Italijani. Ljudje jih na splošno niso marali in
                     nekaj mož je celo šlo v Gorenjo vas prosit Nemce, naj zasedejo tudi Žiri. 27.
                     aprila so res prišli, vendar najbrž ne zaradi te prošnje. Župnik se je moral
                     preseliti v staro župnišče, ker so se v novem naselili nemški žandarji, že
                     konec maja pa so ga odpeljali v Šentvid, medtem ko je kaplan še pravi čas
                     pobegnil čez mejo. Ivan Zajec, ki je bil še vedno cerkveni ključar, je sedaj
                     poleg odgovornosti za cerkveno gospodarstvo prevzel tudi del skrbi za
                     bogoslužje. S cerkovnikom Filipičem sta se poznala iz prve svetovne vojne, zato
                     nista imela težav pri dogovoru. Cerkovnik je na primer vodil pogrebe. Opravil
                     je vse molitve, le libere ni pel. Ljudje so se ga dokaj hitro navadili. Ob
                     nedeljah in praznikih so se farani zbrali v cerkvi k molitvi, ki jo je večinoma
                     vodil ključar Zajec. Proti koncu leta 1941 se je v Škofji Loki naselil nemški
                     duhovnik pater Rudolf Besel in občasno obiskal tudi Žiri. V začetku ni znal
                     niti besedice slovensko. Ker je bilo dopoldne prekratko, da bi zadostil vsem
                     potrebam svoje velike »fare«, je uvedel popoldanske maše, namesto spovedi pa
                     skupno odvezo. Ob vsakem obisku je blagoslovil vse nove grobove. Že pri prvem
                     obisku v Žireh je spoznal ključarja Zajca in se potem vedno obračal nanj. Kot
                     nekdanji avstrijski vojak je Zajec razumel nemško, da sta se lahko pogovorila,
                     včasih pa je pater tudi pisno sporočil, kaj je treba pripraviti za prihodnji
                     obisk. Ohranjenih je kar nekaj pisem v nemščini in nekatera tudi v slovenščini,
                     iz katerih je vse to lepo razvidno.</p>
                  <figure>
                     <graphic url="slike_z_54/z_54_09.png"/>
                     <head>Žunarjeva hiša v Stari vasi <name type="author"/></head>
                  </figure>
                  <p>27. aprila 1943 je obiskal Žiri celovški škof dr. Andrej Rohracher in birmal
                     360 otrok. Organizacijo priprave na birmo je prevzel Ivan Zajec in otroke celo
                     sam učil. Nastopil je tudi ob sprejemu škofa. Baje ga je skrbelo, da njegova
                     vojaška nemščina ne bo dobra za pozdrav cerkvenega dostojanstvenika. Škof je
                     bil z obiskom v Žireh zadovoljen in je kasneje Zajcu poslal posebno zahvalno
                     pismo. Ne vemo, če je škof pri tem vedel, da Ivan Zajec svojih otrok tedaj ni
                     pustil k birmi. Irena, Alfonz in Vida so se sicer na birmo pripravljali, toda
                     oče je nepričakovano odločil: »Vi boste šli k birmi, ko bo prišel v Žiri
                     slovenski škof.« Njegov ukaz, naj ne gredo k »nemški birmi« je obveljal, pri
                     Ireni pa se ni izpolnilo tisto glede slovenskega škofa, ker jo je maja 1946 v
                     begunskem taborišču Servigliano birmal italijanski škof. Alfonz in Vida sta
                     bila 30. junija 1946 pri birmi v Žireh in birmovalec je bil beograjski nadškof
                     dr. Ujčič. Ljubljanski škof dr. Rožman je bil tedaj v begunstvu, novi škof pa
                     na njegovo mesto še ni bil imenovan.</p>
                  <p>4. januarja 1943 je približno 50 Žirovcev, rojenih leta 1924, dobilo pozive za
                     odhod v vojaško službo, med njimi tudi najstarejši Zajcov sin Polde. Nekateri
                     so se tedaj odločili za partizane, Polde Zajec pa je 14. januarja s tistimi, ki
                     so se odzvali vpoklicu, odšel v nemško vojsko. S tem je bila pravzaprav
                     odločena njegova nadaljna usoda. Kmalu za njim je dobil poziv za vojaško službo
                     Tone, ki je bil rojen leta 1925. Od doma se je poslovil 18. februarja, ko je
                     bil oče že v Šentvidu, kamor so ga poklicali v »žandarmerijsko šolo«. Po štirih
                     tednih usposabljanja naj bi postal orožnik in bil dodeljen na eno od gorenjskih
                     postaj. Tako bi tudi bilo, toda prošnja, ki so jo domači vložili za očetovo
                     oprostitev z utemeljitvijo, da sta dva sinova že v vojaški službi in da je
                     velika družina ostala brez skrbnika ter brez rednih dohodkov za preživljanje,
                     je prinesla spremembo. Konec februarja je umrl stari oče Matija in na pogreb je
                     prišel tudi Anže. Ko se je potem vrnil v Šentvid, ga je že čakalo sporočilo, da
                     je prošnja ugodno rešena in da lahko gre domov. Tu se spomnimo, kako je Anton
                     Žakelj 13. aprila 1943 zapisal v svoj dnevnik: »Sinoči so partizani v trgovini
                     Pri Dekli ‘pokupili’ vso zalogo tobaka in veliko drugega blaga. Lastniku Anžetu
                     so povedali, naj bo zadovoljen, da je prišel tako poceni skozi, ker ima dva
                     sina v nemški vojski in je tudi sam nekoč služil pri policiji.« Treba je
                     povedati, da je bila Zajcova trgovina že nekaj časa zaprta, v skladišču pa so
                     še imeli nekaj blaga, ki so ga prišli »kupit« partizani kljub bližini nemške
                     postojanke. Nemška postojanka tudi ni preprečila partizanskih umorov v okolici
                     Žirov. V noči na 20. maj, le dober mesec po »nakupih« pri Zajcu, so v Račevi
                     ubili štiri Polonkarjeve: dve materi in dva sinova. »Ljudem je treba vliti
                     strah v kosti,« je izjavil komisar Milan, ki je 30. maja sredi belega dne
                     sprejemal obiske pri svojem znancu na Dobračevi. Njegova izjava je bila odgovor
                     na vprašanje Antona Žaklja glede pobojev v Šentjoštu onkraj meje v poletju
                     1942, oba pa sta pri tem mislila na nedavni umor Polonkarjevih v Račevi – tik
                     pred domačim pragom. Naša »že napisana zgodovina« pozna le malo takih
                     odgovorov, pozna v glavnem le kaznovanje izdajalcev in nasprotnikov slovenskega
                     boja proti okupatorju. Ko je bivši predsednik države pred kratkim na zborovanju
                     bivših partizanov pozval k vztrajanju v taki interpretaciji polpretekle
                     zgodovine in v to službo vpregel tudi bližnje parlamentarne volitve, so
                     nekateri mediji izrazili pomislek, da ta tema le malokoga še zanima, da ni več
                     aktualna, nihče pa se ni zamislil nad krivičnostjo takega tolmačenja. Ni dvoma,
                     da je tudi naša zgodba z Dobračeve v tem pogledu zelo konkretna in nam bo
                     zlasti v naslednjem poglavju pokazala dovolj pregledno sliko o tem, kaj ni
                     moglo biti boj proti okupatorju.</p>
               </div>
               <div type="div3">
                  <head>Ukrepi nove ljudske oblasti</head>
                  <p>Po kapitulaciji Italije so se počutili Nemci v Žireh vedno bolj ogrožene, zato
                     so se odločili za ukinitev postojanke. Po 23. oktobru 1943 so v kotlini
                     zagospodarili partizani. Res, da so Žiri še vedno obiskovali Nemci iz Gorenje
                     vasi in Idrije, domobranci iz Rovt, Gorenje vasi in Šentjošta, od časa do časa
                     tudi četniki, vendar se je vedelo, da bodo po nekaj urah ti obiskovalci odšli
                     in takoj po njihovem odhodu bodo tu spet partizani, ki so napol javno
                     vzpostavili tudi svojo civilno oblast.</p>
                  <figure>
                     <graphic url="slike_z_54/z_54_10.png"/>
                     <head>Žunarjeva družina – Marija je tretja z leve zadaj <name type="author"
                        /></head>
                  </figure>
                  <p>Že po štirih dneh so Zajcu prinesli na dom listek, na katerem je pisalo
                     sledeče: »Komanda mesta Žiri, 27. 10. 1943, Zajc Ivanu. Vsled Cerkve in vsled
                     nadalnega opravila in popravila moraš priti in prinesti sabo Cerkveni knige in
                     blagajniški spisek. Smrt fašizmu – svoboda narodu. Komandant Dolinar
                     Lojze.«</p>
                  <p>Iz potrdila, ki ga je podpisal komandant Dolinar 2. novembra 1943, zvemo, da se
                     je Ivan Zajec odzval gornjemu pozivu, saj so mu potrdili »prejem 3.457,81 DM
                     (nemških mark) v gotovini in 600 DM v hranilni vlogi ter 43 kg valute v kovanem
                     denarju. »Predmetno vsoto, ki se ujema s predloženimi blagajniškimi knjigami se
                     je sprejelo kot začasno posojilo občini Žiri za nujne potrebe občine do
                     uresničitev razmer in uprave te občine.«</p>
                  <p>Čeprav so ti podatki sami po sebi zgovorni, iz njih ne vidimo, s kakšnim
                     obrazom je cerkveni ključar in blagajnik izročil ves skrbno hranjeni denar. V
                     naslednjih dneh so ga predstavniki nove oblasti še nekajkrat obiskali. Vedno
                     jih je povabil v prostor poleg trgovine, ki mu je nekoč služil kot pisarna, in
                     zaprl vrata, da žena in otroci niso slišali, kaj se pogovarjajo. Po vsakem
                     takem obisku je bil zamišljen in zaskrbljen. Kljub temu se ni pridružil tistim,
                     ki bi radi v Žireh ustanovili domobransko postojanko, »da bi bili potem varni
                     pred Nemci in pred partizani«. Znane so njegove besede, ki jih je 19. novembra
                     1943 zapisal Anton Žakelj v svoj dnevnik: »Mi katoličani ne smemo začeti z
                     oboroženo akcijo. Vem, da bom tudi jaz padel, toda mi ne smemo začeti.« Zdi se,
                     da je razmišljal, da bi se za nekaj časa s celo družino umaknil k svoji sestri
                     Anastaziji – rekli so ji Stazi – v Rovte, vendar se ni mogel odločiti. V
                     ponedeljek 29. novembra zjutraj je ukazal Ireni in Alfonzu: »Vidva se takoj
                     sedaj napravita in pojdita k teti v Rovte. Tam počakajta. Morebiti pridemo
                     jutri tudi mi za vama.« Pred odhodom jima je še zabičal, naj se celo pot držita
                     ceste, drugod so namreč bile ob meji nastavljene mine. Že opoldne je naročil
                     ženi, naj gre zvečer z najmlajšo spat k sosedu. Ali je nekaj vedel ali pa so
                     bile samo skrbi in slutnje?</p>
                  <p>Zvečer sta mati in Metka res odšli k sosedu in doma so poleg očeta ostali le
                     Viktor, Marta in Vida. Kot običajno sta okrog osmih prišla na klepet očetova
                     brata Maks in Mirko. Skoraj vedno je bil z njima tudi sosed, tokrat mu je pa
                     nekaj reklo, naj ostane doma. Kmalu so se oglasili partizani in skozi zaprta
                     vrata zahtevali tobaka. Oče je vzel tobak iz trgovine, šel v prvo nadstropje,
                     jim spustil zavitek skozi okno nad vhodnimi vrati, nato pa se vrnil k razgovoru
                     z bratoma. Čez nekaj časa so spet pobutali na vrata. Menda so hoteli surovega
                     masla. Anže tudi sedaj ni odprl vrat, ampak jim je podobno kot prej spustil
                     zavitek skozi okno. Ko so prišli tretjič, niso zahtevali blaga, ampak le to, da
                     jim odpre vrata. Namesto da bi jih ubogal, je namestil na vrata tramiček, ki je
                     bil v zadnjem času vedno pripravljen v veži, in ga uprl v betonsko stopnišče.
                     Nato je ukazal: »Vsi v zaklonišče!« Pohiteli so v zaklonišče in zaklenili za
                     seboj težka, s pločevino obita hrastova vrata. Partizani so kmalu ugotovili,
                     kaj se je zgodilo. Pri glavnih vratih so pustili stražo, večinoma pa prišli na
                     dvorišče k zaklonišču in zahtevali, naj odprejo vrata. Oče je stal pri vratih
                     in jim dopovedoval, da v hišo lahko vstopijo skozi mala vrata, ki so ostala
                     odprta, in vzamejo, kar hočejo. Oba očetova brata in trije otroci so medtem v
                     notranjosti zaklonišča molili. Slutili so, da se bo zgodilo nekaj hudega, da se
                     partizani ne bodo ustavili pred vrati zaklonišča. Res so od nekod prinesli
                     močan železen drog in se pripravljali, da bodo vdrli. Oče je še stal pri vratih
                     in spet ponovil svoje prepričevanje: »Mala vrata so odprta. Vzemite, kar in
                     kolikor hočete, nas pa pustite pri miru.« Tedaj je partizan – domačin, 32-letni
                     Vinko Justin ustrelil skozi vrata. Čeprav je pomeril le po občutku glasu za
                     vrati, je zadel očeta v glavo in po nekaj minutah je bil mrtev. Med otroški jok
                     v zaklonišču so vdrli klici z dvorišča: »Odprite, odprite!«</p>
                  <p>Vida Zajec, ki je bila neposredna priča tistega dogodka, se spominja, da so
                     partizani z železnim drogom vlomili vrata in grozili, da bodo v zaklonišče
                     vrgli bombo, če ne pridejo ven. Tedaj sta se Maks in Mirko v naglici odločila,
                     da bo Maks, ki ni imel otrok, šel k vratom, Mirko pa se bo skušal rešiti skozi
                     okence na zadnji strani zaklonišča. Računala sta, da bodo vsi oblegovalci
                     prežali pri izhodu iz zaklonišča. Menda so naprej šli otroci, za njimi pa Maks.
                     Svetili so vanje z baterijo. Nekateri so takoj obstopili Maksa. Edina
                     partizanka v skupini je zgrabila 15-letno Marto in jo odvlekla za gospodarsko
                     poslopje, kjer pa se ji je iztrgala in izginila v temo. Morda v prvem trenutku
                     na Viktorja in 10-letno Vido niso bili tako pozorni, ker so pričakovali, da bo
                     še kdo prišel iz zaklonišča, zato sta se jim izmuznila in vsak po svoje iskala
                     skrivališče. Viktor je zbežal na podstrešje domače hiše, Vida pa kar na balkon.
                     Nihče jima ni sledil, nihče ju ni iskal. Slišali so se samo posamezni klici:
                     »Kje je fant? Tri tisoč dam, če jo dobite živo!« Kmalu so tudi ti glasovi
                     potihnili. Očitno jih blago v hiši sploh ni zanimalo. Skupina z Ivanovim bratom
                     Maksom je prav kmalu zapustila prizorišče, ostali so odšli nekoliko kasneje.
                     Vsi razen enega so potem odšli v Žirovski Vrh. Tisti, ki je ostal v dolini, je
                     bil član okrajnega partijskega komiteja; vrnil se je na svoj dom.</p>
                  <figure>
                     <graphic url="slike_z_54/z_54_11.png"/>
                     <head>Povečana in prenovljena Deklina hiša <name type="author"/></head>
                  </figure>
                  <p>Kaj se je zgodilo z Ivanovim bratom Mirkom? Po predvidevanju je bila pozornost
                     napadalcev osredotočena na tiste, ki so prišli skozi vrata. Zadaj za
                     zakloniščem je ostal le en stražar, tudi domačin. Ko se je Mirko zbasal skozi
                     okence in ga zagledal, mu je siknil, naj ne strelja in se hkrati pognal preko
                     žične ograje, ki omejuje vrt in teče komaj en meter od zaklonišča. Bil je že
                     precej od ograje, ko je v temno noč odjeknilo nekaj strelov. Menda se je
                     stražar prav tedaj odločil, da bo ob prvi priliki tudi sam pobegnil od
                     partizanov.</p>
                  <p>Vest o smrti Ivana Zajca je v prvih jutranjih urah obšla celo kotlino in
                     okolico. V domači hiši so ga položili na mrtvaški oder in ljudje so v velikem
                     številu prihajali kropit. Nekateri možje in fantje so se že tedaj opravičili,
                     da jih ne bo na pogreb, ker bodo prej šli od doma. »Če pobijajo take ljudi, jim
                     res ne moremo zaupati, ne moremo sodelovati z njimi.« Nekateri so odšli v Rovte
                     in se kasneje pridružili domobrancem, še več se jih je zateklo v Kranj in s
                     stroji ter materialom, ki so jih Nemci odpeljali ob umiku iz Žirov, so kmalu
                     organizirali čevljarsko delavnico. Pogreb je bil v sredo, 1. decembra 1943 na
                     Dobračevi. Sestra Anastazija – z njo sta bila tudi Irena in Alfonz, ki ju je
                     oče zadnji dan pred smrtjo poslal v Rovte – se je bala iti v »partizanske«
                     Žiri, zato je naprosila domobrance za spremstvo, njihovega kurata Franca
                     Kunstlja pa za pogrebni obred. Ustregli so ji. Da bi se zavarovali pred kakim
                     presenečenjem, so se povezali s šentjoško četo, naj še oni pošljejo močno
                     patrolo preko Žirovskega vrha. Tako so bili pri pogrebu 45-letnega očeta
                     Anžeta, ki je v prvi svetovni vojni in po njej več kot štiri leta nosil vojaško
                     suknjo in preživel mnoge nevarnosti na italijanski fronti, nazadnje pa umrl na
                     dvorišču domače hiše kot žrtev komunistične revolucija, vendarle tudi vojaki.
                     Skoraj ni dvoma, da so mu revolucionarji že prej povedali, kaj se bo zgodilo,
                     če se jim ne bo pridružil. Torej je bila obsodba nad njim izrečena, hoteli pa
                     so jo izvršiti na bolj eleganten način. Če bi ga odpeljali od doma in se ne bi
                     vrnil, bi imeli celo vrsto možnosti za olepševanje in prikrivanje resnice.
                     Sedaj, ko se je to zgodilo doma in je bil odpor med ljudmi proti njihovemu
                     dejanju večji, kot so bili pričakovali, so skušali svoj načrtovani zločin
                     prikazati kot nesrečo: streljal naj bi Poljak, ki ni razumel jezika, streljala
                     naj bi ženska, ki jo je zgrabila panika, ki niti ni znala ravnati z orožjem.
                     Toda, če je bila res nesreča, zakaj so leta 1946 pri Zajčevih vse zaplenili,
                     tudi tisti del, ki je bil prepisan na mater?</p>
               </div>
               <div type="div3">
                  <head>Po očetovi smrti</head>
                  <p>Za družino je bila očetova smrt težak udarec. Mati je naenkrat izgubila vso
                     voljo do dela in življenja. Za nikogar in za nobeno stvar se ni več zanimala.
                     Pogosto je po cele ure hodila okrog zaklonišča, slonela na vrtni ograji in
                     brezciljno strmela v Žirovski vrh. Zelo je shujšala in v črni obleki je bila
                     videti še bolj drobna. Kasneje je začela klekljati. Ure in ure je presedela pri
                     svojem delu, za okolico pa se skoraj ni zmenila. Otroci so se tega navadili in
                     bili zadovoljni, da je zanje skrbela teta Franca. Koliko jih je pa sploh ostalo
                     doma pri materi? Vemo, da je bil Polde že januarja 1943 mobiliziran v nemško
                     vojsko. Ker je imel nekaj razredov gimnazije, so ga dali na tečaj za tolmača in
                     ga poslali v Bosno. Ko je leta 1944 prišel na dopust, je pobegnil k domobrancem
                     v Idrijo. Z njimi se je konec aprila 1945 umaknil v Italijo. Imel je srečo,
                     boste rekli, saj jih iz Italije niso vračali. Res je, toda njega je tu doletela
                     druga preizkušnja. Dekle, ki jo je spoznal kot domobranec v Idriji in je tudi
                     bežalo z njimi, se je v taborišču zagledalo v ameriškega vojaka. Fant je nekaj
                     časa žaloval, nato pa se odločil za redovniški poklic. Vstopil je k lazaristom
                     in začel študirati. Leta 1954, ravno na mamin rojstni dan, 18. decembra, je bil
                     v Argentini posvečen v duhovnika. Služboval je najprej v božjepotnem svetišču v
                     Lujanu, nato v revnih severnih provincah Salta in La Rioja, nazadnje pa je
                     opravil posebne izpite in postal dušni pastir – kurat za vojake letalce.
                     Zanimivo bi bilo opisati njegove pastoralne obiske v letalskem oporišču na
                     Antarktiki, vendar bi to preseglo okvir naše zgodbe. Umrl je leta 1975 za rakom
                     v grlu.</p>
                  <figure>
                     <graphic url="slike_z_54/z_54_12.png"/>
                     <head>Malo pred očetovo smrtjo – Mati in oče z Metko, zadaj z leve Vida, Viktor
                        in Marta<name type="author"/></head>
                  </figure>
                  <p>Tone je odšel v nemško vojsko februarja 1943 in kmalu prišel na rusko fronto.
                     Bil je ujet in v taborišču blizu Moskve se je vključil v jugoslovansko
                     prostovoljsko brigado, ki se je odpravljala na sremsko fronto. Bil je ranjen,
                     toda ostal živ in maja 1945 se je znašel na Hrvaškem. Ker mu nova jugoslovanska
                     oblast ni priznala služenja v nemški vojski, je moral po koncu vojne še
                     odslužiti vojaški rok. Šele leta 1947 je prišel domov in se spet posvetil
                     študiju. Na fakulteti v Zagrebu je dokončal gozdarstvo.</p>
                  <p>Viktor je takoj po očetovem pogrebu odšel s teto v Rovte in čez nekaj časa
                     postal domobranec. Na Koroško je šel z domobranci iz Gorenje vasi. Po prisilni
                     vrnitvi so ga videli v Škofji Loki. Po nekem pričevanju so ga že 30. maja v
                     skupini sedeminštiridesetih odpeljali na morišče pod Lubnikom. Tudi Marta je po
                     očetovi smrti prišla k teti v Rovte. Z njo in njeno družino je 5. maja 1945
                     odšla na Koroško, nato pa v Italijo in Argentino. Irena je bila do konca vojne
                     doma. Čudno se sliši, da so tudi iz Žirov, ki so bile od 23. oktobra 1943
                     osvobojene, bežali na Koroško. K Ireni je prišla prijateljica Ana Seljak in ji
                     povedala, da se odpravlja na pot. V soboto, 5. maja, sta vzeli skromno
                     popotnico in se odpeljali s kolesi. Že v Gorenji vasi sta naleteli na Rovtarje,
                     pri katerih je bila tudi Marta. Potem so skupaj potovali na Koroško in v
                     Italijo ter se ustavili šele v Argentini. Doma pri materi so ostali le Alfonz,
                     Vida in Metka. </p>
                  <p>Materi se je zdravje izboljšalo leta 1946, ko je bila cel mesec na obisku pri
                     svakinji v Otočcu na Hrvaškem, kjer je bil pri vojakih sin Tone. Po februarju
                     1943 ga je tedaj prvič spet videla. Kmalu po vrnitvi se je zaposlila v žirovski
                     Naprozi (nabavni in prodajni zadrugi), saj je bila izučena trgovka z
                     dolgoletnimi izkušnjami. Leta 1952 so zaradi načrtovanja pobega čez mejo zaprli
                     Vido in jo obsodili na dve leti in pol zapora. Prestajala ga je v Rajhenburgu,
                     današnji Brestanici. Isto leto je Alfonz šel k vojakom. Krajevna oblast, ki je
                     bila gospodar podržavljene Zajcove hiše, je hitro ugotovila, da je hiša skoraj
                     prazna in je dodelila v njej stanovanje dvema družinama. </p>
                  <p>Leta 1954 je mati vložila prošnjo za upokojitev, kajti že konec leta 1953 je
                     dosegla predpisano starost. Prošnjo so ji zavrnili z obrazložitvijo, da »se
                     zaposlitev pri teti ne more smatrati za redno delovno razmerje, čeprav je
                     vpisana v delavski knjižici predlagateljice, marveč za družinsko in ekonomsko
                     skupnost s sorodniki, ki ni vračunljiva v delovno dobo. Predlagateljica je
                     delala pri svoji teti kot družinski član v trgovini, ki jo je po tetini smrti
                     prevzela in potem vodila kot lastnica.« Povedali so ji, da ji je teta zapustila
                     vse premoženje, hkrati pa zamolčali zaplembo. Zaposlitev po letu 1946 je seveda
                     bila prekratka, da bi z njo zaslužila minimalno pokojnino. Potem je morala
                     delati še celih deset let in šele leta 1964 je ponovno vložila prošnjo. Bila je
                     stara 66 let in je res težko opravljala službo. To pot je bil odgovor
                     pozitiven, vendar so ji priznali le 26 let, ker ji izvrševanja samostojne obrti
                     niso šteli v delovno dobo. Spet je začela klekljati. Poseben dogodek za njo je
                     bil, ko je leta 1973 prišla iz Argentine Irena z možem. Sestali so se v Trstu.
                     Umrla je 24. novembra 1982 v 84. letu starosti. Bila je poročena le dvajset let
                     in en dan in vsa tista leta so bila izpolnjena z neprestanim delom in skrbmi:
                     pekarija, trgovina, osem rojstev, dva pogreba, vzgoja in šolanje otrok, zidava,
                     nakupi zemlje. Ko se je spominjala vojne, je navadno pripomnila: »Zakaj nas
                     niso tedaj selili. Vsi bi bili ostali živi in hišo bi bili dobili nedotaknjeno
                     nazaj. Po vojni ne bi bilo zaplembe in življenje bi teklo mirno naprej. Očeta
                     so umorili partizani in govorijo, da so ga po nedolžnem. Zakaj pa so potem
                     njemu in meni vse zaplenili?« Naj tej materini tožbi dodamo še ugotovitev, da
                     del krivično odvzetega premoženja Zajcovim do danes ni bil vrnjen.</p>
               </div>
               <div type="div3">
                  <head>Sedem krst za Ronkarjevo družino</head>
                  <p>Kakšno zvezo ima tale naslov z zgodbo Zajcovih z Dobračeve? Kdor pozna vsebino
                     knjige Jožeta Vidica, bo pritrdil, da to ni ravno posrečen naslov za več kot
                     petsto strani debelo knjigo, ki večinoma govori o organiziranju in delovanju
                     VOS-a na Gorenjskem. V našem sestavku ne bi omenjali niti VOS-a niti Vidicove
                     knjige, če ne bi bila neposredno povezana z našo zgodbo. V omenjeni knjigi na
                     strani 283 namreč najdemo naslov poglavja Obveščevalci zbirajo podatke o
                     izdajalcih in zločincih – in beremo: »Obveščevalna služba OF je vseskozi
                     zbirala podatke o izdajalcih, posebno bolj znanih in nevarnih. Poleg
                     življenjepisa, značaja in hudodelstev je pri vseh zapisan osebni opis in v 80 %
                     primerov je poročilu priložena slika ... Obveščevalni oddelek okrožne izpostave
                     Škofja Loka je 26. maja in 14. junija 1944 poslal obveščevalnemu oddelku pri
                     oblastni izpostavi za Gorenjsko poročilo o desetih izdajalcih. Občinski odbor
                     ZZB NOV Škofja Loka in krajevni odbor ZB NOV Žiri sem zaprosil, naj preverijo,
                     koliko se podatki za časa vojne ujemajo s tistim, kar danes vemo o teh osebah.
                     Njihove pripombe in ugotovitve navajam v oklepaju.« Pod številko 8 in 9 tega
                     poročila sta opisana Leopold in Viktor Zajec, kot sledi:</p>
                  <p>»8. Zajc Leopold, rojen 15. 11. 1924 na Dobračevem, občina Žiri, trgovski
                     pomočnik, visoke postave, nosi očala, lasje svetli in valoviti. 20. maja 1944,
                     je prišel iz nemške vojske na dopust. V nemški vojski je bil od januarja 1943.
                     23. maja 1944 je šel k domobrancem v Rovte. Kot nemški vojak je bil v Bosni.
                     Hvalil se je, da je najbolj užival takrat, kadar so pripeljali ujete partizane,
                     da so jih streljali. 15. junija 1944 je bil v Koprivniku navzoč, ko so
                     domobranci ubili načelnika gospodarske komisije Žiri Adama, ranili Markota in
                     ujeli Urbana.</p>
                  <p>9. Zajc Viktor, rojen 27. 2. 1927 na Dobračevem, občina Žiri, čevljarski
                     vajenec, visoke in vitke postave, lasje kostanjevi, oči modre. Prostovoljno je
                     šel k beli gardi v Rovte 10. 12. 1943, ko so belogardisti v Žireh izropali
                     usnjarno in nekaj trgovin. Bil je v Koprivniku, ko so ubili Adama, ranili
                     Markota in ujeli Urbana.«</p>
                  <p>Na Vidicovo vprašanje, ki smo ga zgoraj navedli, je odgovoril Mirko Loštrek –
                     Urban, ki so ga domobranci v Koprivniku ujeli, poslali v Postojno in Trst pa je
                     kmalu pobegnil in bil očitno še leta 1978 živ. Pravzaprav ni nič povedal o
                     Leopoldu in Viktorju, ampak le opisal dogodek v Koprivniku. Vsi trije, Adam,
                     Marko in Urban so bili člani okrajnega komiteja KPS Žiri. Ko »so zagledali
                     domobrance, je skozi zadnja vrata prvi planil Marko, ki je bil zunaj ranjen, a
                     mu je uspelo pobegniti v gozd, oddaljen okoli 20 metrov od hiše. Urban je
                     skočil čez gank, se spotaknil in padel, kar mu je sicer rešilo življenje, a so
                     ga ujeli. Za Urbanom je skočil Adam, ki je bil takoj smrtno zadet. Ustrelil ga
                     je domobranec Franc Kogovšek iz Žirov.«</p>
                  <p>Niti besedice torej o Poldetu in Viktorju. Viktor zagotovo ni bil v tisti
                     patroli, saj je bil pri domobrancih v Gorenji vasi, patrola pa je očitno prišla
                     iz Idrije ali z Mravljišča. To dokazuje Loštrekova izjava, da so ga odpeljali
                     na Mravljišče, nato pa v Postojno in Trst. Debela laž je tudi, da je Viktor
                     prostovoljno šel k domobrancem 10. 12. 1943, ko so belogardisti v Žireh
                     izropali usnjarno in nekaj trgovin. V resnici je šel v Rovte s teto Anastazijo
                     in z domobranci že na dan očetovega pogreba, 1. decembra 1943, saj se je
                     upravičeno bal ostati doma. Nekaj časa je bil pri teti, potem pa res vstopil v
                     domobranstvo. Toda ali je bil njegov vstop prostovoljen? Ali ga niso v to
                     porinili tisti, ki so ubili očeta? Zakaj Loštrek ne pove, da »so očeta ubili po
                     nesreči?« In česa naj bi bil kriv Leopold Zajec? Če je bil res med člani
                     domobranske patrole v Koprivniku, Loštreku očitno ni naredil nič slabega. Ali
                     nista bila Leopold in Viktor Zajec uvrščena med zločince prav zato, ker sta
                     bila sinova umorjenega Ivana Zajca?</p>
                  <figure>
                     <graphic url="slike_z_54/z_54_13.png"/>
                     <head>Zaklonišče, kjer je umrl Ivan Zajec <name type="author"/></head>
                  </figure>
                  <p>Zdi se, da opisano poročilo in seznam nista bila brez pomena, kot bi morda kdo
                     pomislil. Kaj nam dovoljuje tako razmišljanje? Ko je Viktor Zajec 28. maja 1945
                     z drugimi gorenjskimi domobranci prišel na škofjeloški grad, so ga kmalu
                     poiskali. Ni skrivnost, da so v Žireh menda še isti dan zvedeli za njihov
                     prihod in da se je že naslednji dan odpravilo nekaj žensk v Loko, seveda ne z
                     dobrimi nameni. Tudi te in še kdo drug so lahko pomagale pri prepoznavanju
                     posameznikov. Če je na neki način razumljivo, da so se takoj prve dni lotili
                     častnikov in nekaterih starejših domobrancev, je težko razumeti, zakaj so med
                     nje uvrstili tudi 18-letnega Viktorja Zajca. Po že omenjenem pričevanju so ga
                     odpeljali v noči na 31. maj v skupini 47 jetnikov proti Lubniku.</p>
                  <p>Še en dogodek v zvezi z umorom očeta Zajca moramo vsaj omeniti. Povedali smo
                     že, kdo je streljal nanj in da so po opravljenem delu vsi »izvajalci« razen
                     enega odšli v Žirovski Vrh. Prav pri Vinku Justinu, po domače Mrlaku ali po
                     partizansko pri Jazbecu so imeli svojo bazo, znano kot kurirska postaja G 9. O
                     tem piše Rado Zakonjšek v knjigi Partizanski kurirji in prav pri G 9 tudi omeni
                     sodelovanje med kurirji in VOS-a. Žirovski kurirji so od pomladi do pozne
                     jeseni taborili v gozdu, za zimo so si pa uredili »bunker« v Mrlakovem hlevu,
                     ki je bil menda dobro skrit. Po eni verziji so ga šentjoški domobranci odkrili
                     1. decembra, ko so šli na Zajcov pogreb, Zakonjšek, Grgič in drugi pa navajajo
                     datum 2. decembra 1943. Pišejo, da je do odkritja prišlo zaradi izdaje, ne
                     povedo pa, kako naj bi do izdaje prišlo. Bolj verjetno je, da je nesrečo
                     kurirjev povzročila premajhna konspirativnost. Domobranci, ki so z vrha hriba
                     opazovali okolico, so posumili, da pri Mrlaku nekaj ni v redu, zato so se
                     približali in hitro odkrili »bunker«. Potem so odpeljali kurirje in hišnega
                     gospodarja Vinka Justina. Po Zakonjškovem opisu so prijeli osem kurirjev in
                     gospodarja Justina. Vsi razen Alfonza Petriča so bili domačini.Med prijetimi je
                     bil tudi Leander Mlinar, ki je na poti pobegnil, vendar je 2. februarja 1944
                     padel pri Sovodnji. Tudi Anton Kavčič in Štefan Zajec sta bila člana G 9. Na
                     dan obkolitve nista bila pri Mrlaku, toda 13. decembra sta padla v domobransko
                     zasedo in bila ujeta. Štefan, komaj 16-letni sorodnik Ivana Zajca, ki je bil
                     manj kot en mesec pri partizanih in se je udeležil napada na zaklonišče, je bil
                     ranjen in je nekaj dni kasneje umrl v ljubljanski bolnišnici, Kavčiča pa so
                     zaprli in 9. februarja 1944 ustrelili v skupini 50 talcev za Kamnitnikom v
                     Škofji Loki. Poleg njega in Justina so Nemci tedaj ustrelili še sledeče člane G
                     9: Ludvika Cigaleta, Franca in Hieronima Grošlja, Jakoba Jurca in Cirila
                     Strliča. Na razglasu, ki ga je podpisal general Roesener, so napisali: »Za v
                     zadnjih dneh od banditov storjene umore – med temi tudi SS vojak – in sabotažna
                     dejanja je vojno sodišče obsodilo sledeče bandite in njihove pomagače.«
                     Okupatorjem pač ni bilo žal slovenskih življenj. Glede tega so si bili s
                     partizani zelo podobni. Omenili smo že izpoved Antona Žaklja, da se je pred
                     važnimi odločitvami večkrat vprašal, kaj bi na njegovem mestu naredil Ivan
                     Zajec. Kaj bi naredil Ivan Zajec, ko bi se bil znašel med tistimi, ki so 1. ali
                     2. decembra 1943 obkolili Mrlakovo hišo. V življenju ni bil navdušen za
                     oborožen protikomunistični odpor. Kako bi na to vprašanje gledal iz večnostnih
                     perspektiv – po težki izkušnji v zaklonišču?</p>
                  <p>Ne vemo natanko, kdaj je partizan, ki je v noči na 30. november 1943 omogočil
                     beg Mirkotu Zajcu, prešel k domobrancem, vemo pa, da maja 1945 ni šel z njimi
                     na Koroško. Na poziv se je šel javit in 22. maja so ga vpisali v zaporniško
                     knjigo Centralnih zaporov Ozne na Povšetovi v Ljubljani. Na koncu njegovega
                     vpisa v knjigi je sledeča zabeležka: izpuščen 2. 6. ob 22h. To je bil Maks
                     Pečelin iz Nove vasi pri Žireh, rojen leta 1911, oče štirih otrok. V Šturmovi
                     knjigi Brez milosti je omenjen na strani 155 v skupini devetih sotrpinov, ki
                     imajo v zaporniški knjigi enako zabeležko, toda nobeden od njih se ni vrnil
                     domov. Sedaj že pokojni zgodovinar dr. Ferenc te deveterice ni upošteval v
                     svojem seznamu pomorjenih, ki ga je objavil 13. junija 1991 v časopisu Delo.
                     Vsi, za katere je dr. Ferenc ugotovil, da so jih tedaj odpeljali na morišče,
                     imajo v omenjeni zaporniški knjigi vpisano samo: 2. 6. ob 22h – brez
                     »izpuščen«. V Žireh so nekateri prepričani, da je bil Pečelin že blizu doma, ko
                     sta ga ustavila dva sokrajana. Menda je obema bilo ime Maks, tako kot njemu. Ni
                     znano, kako so se pogovorili, če so sploh kaj govorili, dejstvo pa je, da je
                     Maks Pečelin izginil brez sledu.</p>
                  <figure>
                     <graphic url="slike_z_54/z_54_14.png"/>
                     <head>Leopold Zajec kot kurat argentinskih letalcev <name type="author"
                        /></head>
                  </figure>
                  <p>Na koncu naj še povemo, da smo zapisali to zgodbo, čeprav se zavedamo, da jo bo
                     ta ali oni težko sprejel. Zapisali smo jo Zajcovim in mnogim njim podobnim v
                     zahvalo in spomin, vsem drugim pa v zgodovinski spomin. Naj bo zapisana. Morda
                     bo kdaj segel po njej tudi kdo, ki tega danes zaradi prevzetosti z drugačnimi
                     razlagami še ni zmožen.</p>
               </div>
            </div>
         </div>
         <div type="div1">
            <head>Grahovska noč</head>
            <div type="div2">
               <head>Duhovnikova molitev</head>
               <docAuthor>Vinko Šega</docAuthor>
               <div type="div3">
                  <p>Tretji dogodek, ki je zaznamoval leto 1943, je bil spet do kraja žalosten:
                     požig naše župnijske cerkve Brezmadežnega spočetja Device Marije in umor in
                     požig domobrancev in njihove obrambne postojanke v Grahovem. Poleg 35
                     pomorjenih domobrancev so partizani zmetali v ogenj tudi nekaj civilistov. </p>
                  <p>Vse se je začelo 23. novembra približno ob devetih zvečer. Nebo je bilo brez
                     zvezd, pokrito z debelimi težkimi oblaki, vse je zbujalo grozo. Okna v župnišču
                     so bila še od bombardiranja z deskami zabita, le po ena majhna šipa je bila v
                     deskah vsakega okna. Ta večer nas je bilo v kuhinji pet: stari gospod dekan,
                     gospodinja, dva domobranca in jaz. Nič dobrega nismo pričakovali, vojska je,
                     bali smo se partizanskega napada na Grahovo. Domobranci so bili, kolikor jaz
                     vem, na petih krajih v vasi. Naenkrat je počilo, prvi strel iz puške nekje v
                     bližini, takoj nato drugi in tretji. Potem je zaregljala strojnica in zopet
                     poki iz puške in strojnice, nato ročne bombe ...</p>
                  <p>Tako se je začelo in tako se je nadaljevalo, vedno huje, tisto strašno noč.
                     Takoj pri prvem strelu iz puške sta šla domobranca iz kuhinje, na hodniku je
                     eden od njiju preizkusil puško in ustrelil v tlak hodnika, ki je bil pokrit z
                     linolejem; krogla ga je prebila in izkopala v beton pod njim za pol dlani
                     veliko jamico. Potem sta oba domobranca odšla iz župnišča. Zunaj je bilo že
                     vsesplošno streljanje iz pušk in mitraljezov. Nekaj pokanja je bilo prav blizu
                     župnišča, drugo pa bolj oddaljeno, nismo vedeli, kdo obvladuje položaj. Tudi
                     domobranca nista vedela. </p>
                  <p>Ko sta med streljanjem prišla na cesto, jima je iz teme partizan zaklical:
                     »Lozinka!« Ona dva sta zavpila nazaj: »Nič lozinka, naprej!« Pognala sta se v
                     kritje Krajčevega skednja. Okoli cerkve in domobranske postojanke pa po vasi se
                     je mešalo streljanje, pokanje bomb in človeško vpitje. Čez približno eno uro
                     sem zaslišal, da se je v vas pripeljal osebni avto. Mislil sem si, da morda le
                     prihaja pomoč domobrancem. Pozneje sem zvedel, da so z avtom prišli na pomoč
                     komandant domobranske postojanke v Cerknici in z njim še dva ali trije
                     domobranci. Pripovedovali so potem, da so bili okrog Grahovega trije obroči
                     partizanov in da so tisti domobranski avto nalašč spustili v vas. Kakor mi je
                     znano, so vsi ti domobranci iz Cerknice skupaj s svojim komandantom našli smrt
                     v ognju zažgane postojanke v Grahovem.</p>
                  <p>Vso noč sem hodil v župnišču od okna do okna v pritličju, nadstropju in kleti,
                     da bi dognal, kdo zmaguje. Nič nisem mogel ugotoviti, ker je bila tema
                     neprodirno gosta. Okrog polnoči pa se je ostro zabliskalo, takoj nato zagrmelo
                     z močnim pokom, kakršnega tisti večer med streljanjem še nisem slišal. Takoj po
                     tej močni detonaciji sem zaslišal, kako se zidovje ruši. In spet je zagrmelo in
                     spet rušenje. Spoznal sem, da so ti močni streli iz topa. Zabolelo me je pri
                     srcu, ker sem vedel, da so partizani dobili pomoč enega ali več kanonov.
                     Bliskanje, grmenje in rušenje se je nadaljevalo, vmes pa drobni streli, poki in
                     vpitje. Groza me je navdajala ob misli, kaj nam bo prinesla ta strašna noč.
                     Malo pa sem še vedno upal, da morda domobranci zmagujejo. Silno sem želel, da
                     bi se vsaj malo zdanilo in bi mogel videti, kam so cevi pušk in mitraljezov
                     obrnjene. Če so usmerjene od domobranske komande, potem domobranci zmagujejo,
                     če pa so cevi obrnjene proti postojanki, potem nam vsem gorje. </p>
                  <p>Zdelo se mi je, da se že malo dani. Hodil sem od okna do okna in iskal, kje bi
                     mogel bolje in prej zagledati, kam je orožje usmerjeno. Bal sem se resnice in
                     obenem upal, da bo dobra. Ko se je končno le malo zdanilo, sem z grozo in
                     neizmerno stisko ugotovil, da so cevi pušk in mitraljezov od vseh vogalov hiš
                     obrnjene proti glavni komandi domobrancev. To sem videl skozi okno v kleti
                     župnišča. Od tam sem šel v pritličje, kjer so bila glavna vrata še zaklenjena.
                     Stopil sem v kuhinjo. Tam je bil od prejšnjega večera stari ubogi gospod dekan,
                     ki je sedel sključen na stolu, pri štedilniku pa je stala prestrašena
                     gospodinja. Bolj kot z besedami smo si z očmi povedali, v kako težkem položaju
                     smo. Vsi smo bili zelo žalostni. Z velikim strahom v srcu in z grozo v očeh smo
                     pričakovali najhujše. </p>
                  <figure>
                     <graphic url="slike_z_54/z_54_15.png"/>
                     <head>Grahovo Andrej Zgonc <name type="author"/></head>
                  </figure>
                  <p>Čez nekaj časa sem šel iz kuhinje po betonskih stopnicah v nadstropje. Po
                     hodniku sem stopil na balkon župnišča. Bil je nad glavnimi vrati, obrnjen proti
                     cerkvi in domobranski postojanki. Nudil se mi je strašen prizor: stavba komande
                     je gorela s prasketajočimi zublji; avto, ki je zvečer pripeljal domobrance iz
                     Cerknice in bil na vozovni vagi pred postojanko, je gorel z visokim plamenom
                     naravnost proti nebu, kakor iztegnjene roke ubogih žrtev s prošnjo k Bogu za
                     pomoč in usmiljenje. Ubogi naši fantje in možje! Vse sem priporočil Bogu in
                     Mariji. Dvignil sem roke in z balkona dal nesrečnim žrtvam božjo odvezo vseh
                     grehov, če so jih sploh kaj imeli, saj so bili to naši najboljši, zvesti
                     kristjani. Nekateri so bili moji sošolci iz vaške šole, drugi pa malo mlajši
                     ali malo starejši od mene. Vsi plemeniti vojaki v boju za resnico in poštenje,
                     za blagor in svobodo svojega slovenskega naroda. </p>
                  <p>Moralo je biti še zjutraj, ko je skupina domobrancev napravila ‘izpad’ iz
                     obkoljene postojanke. Izpad se ni posrečil, vse – mislim, da jih je bilo šest –
                     so postrelili. Vse te pobite domobrance so partizani zložili v vrsto pred
                     cerkvijo. Ostali domobranci v postojanki so se partizanom vdali. Postavili so
                     jih v vrsto po enega in jih gnali do stranskih vrat postojanke, ki je bila že
                     vsa v ognju. Zunaj vrat ob bangerju je stal partizan z revolverjem v roki. Vsak
                     ujetnik je moral stopiti na prag goreče hiše. Rabelj ga je ustrelil in žrtev je
                     padla v ogenj. Če ustreljeni še ni bil mrtev, so ga z lopato sekali po hrbtu.
                     Vojaki so tako po vrsti padali v ogenj. Eden od fantov, ki je bil že blizu vrat
                     in je že gledal smrti v oči, je rekel partizanu, ki je žrtve streljal, da bi
                     šel poklicat še druge, ki niso še v vrsti. Partizan mu je dovolil; v splošni
                     zmešnjavi in streljanju in vpitju in dimu, ognju in vročini, zmerjanju in
                     kletvinah in pokanju goreče hiše je skočil čez mejo in globoko upognjen bežal
                     čez sosednji vrt do potoka. Tam se je skril pod bližnjo brv in malo počakal. Ko
                     se je nekoliko oddahnil, je pogledal okoli sebe in zopet bežal in bežal,
                     prihuljen k tlom. Nato se je skril ... Tako si je ta fant rešil življenje in je
                     še danes živ. Je pa še vedno prestrašen in o vsem tem nič ne govori. – Medtem
                     je cerkev že gorela, partizani so bili nanesli velike skladovnice smrekovih
                     desk od bližnjega lesnega trgovca Krajca, po domače Matjaža, na sredo cerkve in
                     na kor, da so gledale ven na kamnite stopnice, po katerih se je šlo tudi v
                     zvonik. </p>
                  <p>Po hodniku sem z balkona spet prišel v pritličje. Ko pridem v kuhinjo, je pred
                     vhodom v župnišče močno počilo. Partizan je od zunaj ustrelil v zaklenjena
                     glavna vrata župnišča, da so se odprla s truščem z obema kriloma na stežaj. Ko
                     stopim na hodnik, so partizani že vreli v župnišče. Vzel sem iz žepa bel robec
                     in ga držal z dvignjeno roko pred seboj v znamenje, da v župnišču ni nobenih
                     vojakov. Prvi je bil z brzostrelko, bolj nizke postave. Ko sem se na sredi
                     hodnika srečal s tem partizanom, sem mu rekel, še vedno v roki držeč robček:
                     »Če mislite, da je kateri od domobrancev zaslužil smrt, prosim, mene pokličite
                     k njemu!« Takrat pa me je srepo pogledal in zakričal proti meni: »Kaj, za bele
                     k ... « in je šel naprej po hodniku in vpil, za njim pa vsi drugi. Šli so po vseh
                     prostorih in odnesli, kar so hoteli. Najbolj sem žaloval za birmanskim robčkom,
                     ki mi ga je kupil boter na dan moje birme leta 1926. Čuval sem ga sedemnajst
                     let, do nove maše, ko sem ga prvikrat in zadnjikrat rabil ... Moj birmanski
                     robček, bel z zelenim krajčkom ...</p>
                  <p>Šel sem iz župnišča. Postojanka je gorela z velikim plamenom, gorela je tudi
                     cerkev z gostim dimom. Neki partizan je bil na vrhu lestve, ki je slonela na
                     žlebovih stranske cerkvene kapele. Odmaknil je nekaj opeke, pripravljal droben
                     les in ga tlačil v streho, da bo še tam zagorelo. Stopnice v zvoniku so bile
                     lesene in so že gorele. V zvoniku so bili domobranci, mislim, da štirje. Kaj bo
                     z njimi. Groza. To sem videl v trenutku. Hitel sem v cerkev, bila je polna
                     rjavega, gostega dima pod obokom do višine človeka. Najprej sem odprl
                     tabernakelj in odnesel Najsvetejše v župnišče. Prišli so domačini. Nosili smo
                     iz cerkve plašče in drugo opremo. Nad zakristijo je bilo ‘nebo’ v lesenem
                     ploščatem zaboju skoraj dva metra kvadrat. Težko smo ga spravili po stopnicah
                     iznad zakristije. Tudi neki partizan, s Primorskega doma, imel je očala, doma
                     da je bil cerkovnik, je marljivo pomagal. Hotel sem rešiti prelepi kip Marije
                     Brezmadežne iz trona glavnega oltarja. Postavili smo lestev mimo tabernaklja.
                     Šel sem po lestvi, pa nisem prišel visoko, ker je bil dim pregost in zadušljiv,
                     le do višine tabernaklja sem mogel. Vrniti sem se moral, nisem mogel dihati,
                     ves žalosten, ker nisem mogel rešiti Marije. </p>
                  <p>Ko stopim na tla, je močno počilo, menda ročna bomba. Najbrž so jo vrgli
                     domobranci skozi odprtino, okroglo lino v oboku cerkve, misleč, da so v cerkvi
                     partizani. Slišali so glasove, videti pa niso mogli zaradi gostega dima. Skoraj
                     bi bil padel, ko sem stopil na tla. Hoteli smo rešiti podobe križevega pota s
                     sten po cerkvi. Spet nismo mogli: vsaka podoba je bila privezana z žico, zaradi
                     dima nismo mogli nobene rešiti. Na sredi cerkve je bil velik kup zloženih
                     smrekovih desk, ki pa še niso gorele. Šli smo iz cerkve. Potem sem se spomnil,
                     da so v omari nad zakristijo visoki praznični pozlačeni svečniki. Pomočil sem
                     robec v blagoslovljeno vodo v kropilnem kamnu v zakristiji in ga držal na nosu.
                     Potem sem stekel po stopnicah do omare nad zakristijo. Videl nisem nič, kar po
                     umu sem iz omare stisnil k sebi vseh šest svečnikov in jih srečno prinesel iz
                     cerkve. Rešil sem še oba angela ob tabernaklju in ju nesel v župnišče in
                     postavil ob Najsvetejše v obednici. </p>
                  <figure>
                     <graphic url="slike_z_54/z_54_16.png"/>
                     <head>Stara grahovska cerkev <name type="author"/></head>
                  </figure>
                  <p>Šel sem prosit za cerkev, pa se ne morem spomniti, ali sem to storil pred
                     reševanjem iz cerkve ali šele potem. Hotel sem najti komandanta partizanov, to
                     je bil Daki. Nisem vedel, kje bi ga dobil. Zato sem spraševal nekatere
                     partizane. Povedali so mi, da je v Matjaževi pisarni. Kmalu sem ga našel. Stal
                     je ob cesti. Bil je mož srednje postave, bled, oblečen v navadno vojaško suknjo
                     stare jugoslovanske vojske z imenom ‘šinjel’. Epoletuška iz blaga je bila na
                     eni strani odtrgana in je visela navzdol. »Prosim, pustite cerkev in je ne
                     požgite!« sem prosil Dakija, ki me je mrko gledal. »Dobite dol naše
                     sovražnike,« mi je odvrnil. Rekel sem mu: »Tega pa ne morem storiti.« Odgovoril
                     mi je: »Potem pa vam ne morem pomagati.« Obrnil sem se in odšel. Razdejanje je
                     bilo popolno in pogled grozen: ogenj, dim, ruševine, odbite veje z drves, na
                     tleh žica električne napeljave. Zraven pa vpitje in streljanje. Silno sem bil
                     žalosten. Iz neprevidnosti sem stopil na električno žico z okovanimi čevlji, da
                     me je streslo. Ne vem, kako sem prišel do župnišča. Zdaj se čudim, da me takrat
                     Daki ni ustrelil, to je bila v tistem času najmanjša stvar. </p>
                  <figure>
                     <graphic url="slike_z_54/z_54_17.png"/>
                     <head>Desno Krajcova hiša v Grahovem <name type="author"/></head>
                  </figure>
                  <p>Ko sem bil že v župnišču, je iz gorečega zvonika skočil eden od stražarjev –
                     domobranec Seljak, oče treh otrok, doma od Sv. Trojice na Blokah. Hotel se je
                     rešiti iz plamenov na streho desne kapele farne cerkve. Obsule so ga krogle in
                     zmerjanje in kletve podivjanih partizanov, ko je bil še v zraku. Obležal je na
                     tleh in kri mu je udrla iz ust. Hotel se je rešiti iz plamenov, pa je padel v
                     žrelo krvoločnih levov. Plamen je zajel vso cerkev, zvonik in ostrešje. Ubogi
                     fantje v goreči cerkvi! Strašni ogenj je prasketal, pločevina na strehi se je
                     zvijala od vročine, opeka je pokala, vmes človeški kriki. Zvonovi farne cerkve
                     so v plamenih drug za drugim z jokajočim zvenom padali v globino zvonika. Zrak
                     je bil poln sovraštva, hudobije in maščevalnosti brezsrčnih zmagovalcev.
                     Nedolžni fantje in možje so ta čas prestajali še zadnjo preizkušnjo in trpeli
                     ob živi daritvi svojega življenja v ognju domobranske postojanke in farne
                     cerkve kot mučenci za svobodo in rešitev slovenskega naroda pred brezboštvom,
                     hudobijo, krivico in prevaro. Odšel sem v župnišče. Pomolil sem v obednici pred
                     Gospodom pod podobo svetega Kruha v monštranci, ko je sprejemal krvavo daritev
                     vernih slovenskih vojakov iz plamenov ognja, ki ga je prižgala človeška
                     hudobija. Bodi jim opora v zadnji uri, sprejmi jih v nebeško slavo in mir.
                     »Sprejmi, Gospod, daritev iz mojih rok ... !« Pozneje sem zvedel, da so imeli
                     umirajoči domobranci križ v rokah in ga poljubljali, mnogi smrtno ranjeni od
                     nočne borbe. In tako so odhajali drug za drugim ti slovenski mučenci po
                     zasluženo plačilo pred prestol večnega in vsevednega Sodnika, ki jih je ljubeče
                     sprejemal. »Prav, dobri in zvesti služabnik: ker si bil v malem zvest, te bom
                     čez veliko postavil.« Oj, prosite pri Bogu za nas in za ves slovenski narod! </p>
                  <figure>
                     <graphic url="slike_z_54/z_54_18.png"/>
                     <head>Grahovo po boju <name type="author"/></head>
                  </figure>
                  <p>Potem sem iz župnišča odšel k nam domov, sto metrov daleč od dvakrat žalostnega
                     pogorišča. Moji domači so mi pripovedovali, kako je bilo pri njih to preteklo
                     noč. Govorili so z grozo v očeh in skoraj z jokom, enako tudi jaz. Ponoči so
                     partizani hoteli vdreti v našo hišo. Niso mogli, ker so naš ata dali za mojo
                     novo mašo napraviti nova in lepa močna vrata, ki so vzdržala vse pritiske. Kaj
                     so partizani nameravali, ne vem, gotovo nič dobrega. Tisto noč so namreč šli po
                     drugih hišah in odvlekli tri poštene može in jih vrgli na ogenj v gorečo
                     domobransko postojanko. To so bili: Pelanov Miha, prileten mož, ki je živel na
                     robu vasi v svoji hišici; pa Kovačkov oče, dobrodušen mož iz srede vasi, ki se
                     je rad kaj pošalil, da smo se iz srca nasmejali; tretji pa je bil Zogarček,
                     čevljar iz spodnjega konca vasi. Nobene krivice niso nikomur naredili. Morda je
                     bilo osebno maščevanje, takrat je bilo vse mogoče. </p>
                  <figure>
                     <graphic url="slike_z_54/z_54_19.png"/>
                     <head>Nova grahovska cerkev <name type="author">Andrej Zgonc</name></head>
                  </figure>
                  <p>Partizani so stražili gorečo cerkev in domobransko postojanko skoraj do mraka,
                     da ja ne bo od domobrancev kdo ostal živ in ušel. Čez dan sem bil na svojem
                     domu. Ko so partizani končno le odšli iz vasi, sem šel obiskat svojo novomašno
                     cerkev in gledat, kaj je še ostalo od nje. Ko sem prišel do mežnarije, se mi je
                     nudil prežalosten pogled na umirajočo cerkev. Obstal sem: strehe zvonika ni
                     bilo več, sama cerkev je še gorela s pojemajočim plamenom, sredina strehe se je
                     v ognju udrla, pločevina je od vetra in vročine škripala, cvilila in jokala.
                     Cerkvene strehe je ostalo le za meter od žlebov navzgor okrog in okrog. Ves
                     izmučen od strašne noči in dolgega dneva sem nekaj časa to gledal. Potem pa se
                     je zgodilo, okamenel sem, tudi besede ne bi mogel izgovoriti: na ostanku strehe
                     stranske kapele se je opeka – bobrovec začela na enem mestu premikati. Začel
                     sem se tresti od groze ob izmučeni domišljiji, kaj bi to pomenilo. Med
                     premikajočo se opeko se je naredila majhna odprtina, skozi katero sta se v
                     naslednjem trenutku pokazali dve, z dimom okajeni roki, oviti z rožnim vencem.
                     Za rokami je skozi odprtino pomolela še od dima okajena glava, brez glasu, le
                     oči in roke so prosile pomoči. Bil sem šokiran od groze: živ človek iz goreče
                     cerkve, ali je res, ali je prikazen? Prav takrat pa je prišel z nasprotne
                     strani mož s tobačno pipico v ustih. Takoj sem ga prepoznal. Bil je Matevž
                     Hiti, kovač, po domače Jernejčkov mojster. Bil je močan in pogumen. V mnogih
                     požarih je reševal stvari, ki bi brez njega zgorele. Bil je simpatizer
                     partizanov. Ko je prišel v bližino kapele, se nisva nič pozdravila in nobene
                     rekla, trenutek je bil napet. Kovač se je ozrl kvišku in takoj spoznal položaj
                     in tudi, kaj je treba narediti. Zgrabil je dolgo lestev, ki je ležala na tleh
                     ob steni, jo dvignil in naslonil na žleb strehe, kjer je domobranec še vedno
                     držal zakajeni roki z rožnim vencem skozi odprtino. Fant je urno splezal med
                     letvami ven in stopil na lestev, ki jo je kovač krepko držal. Kljub temu je
                     zdrsnila z žleba postrani na steno. Mož je lestev zadrževal z vso močjo, da je
                     bolj počasi drsela ob steni do tal. Rešeni domobranec se je hitro pobral in v
                     dve gubi stisnjen zbežal čez kamnito ograjo okoli cerkve, nato čez potok. Bil
                     je rešen. Jaz sem še vedno stal okamenel na istem mestu in zavzeto gledal
                     dramatično reševanje med življenjem in smrtjo. Skozi odprtino v strehi se spet
                     prikažejo od dima črni, proseče sklenjeni roki in prav tako črna glava drugega
                     domobranca. Kovač ga je opazil in hitro pobral napol razsuto lestev in jo
                     dvignil do odprtine v strehi. Ubogi fant se je prav tako urno in spretno
                     izvlekel skozi streho in stopil na lestev. Spet se je nagnila in začela drseti
                     po steni navzdol. Močne roke so jo spet zadrževale, da ni bilo padca. Rešeni
                     fant se je hitro dvignil in z upognjenim hrbtom zbežal čez zidno ograjo in čez
                     potok ter izginil v mrak. </p>
                  <figure>
                     <graphic url="slike_z_54/z_54_20.png"/>
                     <head>Šegova družina pred vojno – Spredaj Jože, oce Jože, Stanko, mati
                        Franciška, Alojzij, zadaj Pepca, Mimi, Franc, Julka in Vinko<name
                           type="author"/></head>
                  </figure>
                  <p>Vse to se je pred menoj odigravalo kakor v nemem filmu, brez besed in brez
                     glasov. Gledal sem to kakor v nekem videnju, a bilo je vse kruto resnično.
                     Pogumnemu kovaču sem bil in sem še zdaj neizmerno hvaležen, čeprav je že pred
                     mnogimi leti umrl; naj počiva v božjem miru! Njegov podvig pri reševanju teh
                     dveh domobrancev je bil res junaški, saj je na kocko stavil svoje življenje. Če
                     bi ga videl kakšen vohun in ga zatožil partizanom, bi ga gotovo na mestu
                     ustrelili. Naredil sem sklep, da bom tudi sam molčal. Držal sem ga do prihoda
                     svobode v samostojni Sloveniji. Sklenil sem tudi, da bi, če bi domobranci
                     zmagali, šel rešit plemenitega kovača Matevža, če bi se znašel zaradi
                     simpatiziranja s partizani pred sodiščem. Opisal bi ves dogodek in zahteval:
                     »Roke proč od mojstra Matevža, dajte mu priznanje in zahvalo!« Svoje namere pa
                     nisem mogel izpolniti, ker je nastopila 50-letna komunistična oblast in mojster
                     kovač je umrl v visoki starosti. Prepričan sem, da mu je Bog ob smrti
                     spregledal kakšne človeške slabosti in mu je kot dobri Oče, ki vidi vse naše
                     zunanje in notranje življenje, dal vse priznanje in večno plačilo. »Počivaj,
                     mojster Matevž Hiti, v nebeškem miru in večnem plačilu!« </p>
                  <p>Ona dva rešena fanta sem dobil še isti večer na vrtu pri našem kozolcu.
                     Povedala sta mi, kako sta se ves čas med požarom na cerkvi umikala pred
                     najhujšim ognjem ves dan do mraka in do skoraj čudežne rešitve. Eden od
                     domobrancev, Bogdan Lavrič, pa je bil menda ranjen in se ni mogel umikati pred
                     ognjem. Zgorel je na podstrešju naše farne cerkve Marijinega Brezmadežnega
                     spočetja v ognju, ki ga je zažgalo sovraštvo. Bogdan je bil plemenit, vesel in
                     korajžen fant, Bog mu daj večno plačilo za njegovo daritev mladega, upanja
                     polnega življenja. Tema dvema rešenima junakoma sem pomagal, kolikor sem takrat
                     mogel. Po kesanju nad človeškimi slabostmi sem jima dal sveto odvezo. Bala sta
                     se tam zadrževati, zakaj vohuni so bili povsod. Odšla sta v črno noč proti
                     gozdnatemu pogorju Javornik in potem naprej na Rakek. »Bog jima daj srečno
                     pot!« sem jima zaželel. Komandant domobrancev Franc Kremžar, ranjen v nočni
                     obrambi, je zgorel v zažganem poslopju. Naj se veseli zmage v nebesih ob večnem
                     plačilu za veliko žrtev. Še prejšnji večer je v župnišču opravil spoved. </p>
                  <figure>
                     <graphic url="slike_z_54/z_54_21.png"/>
                     <head>21. julij 1943 – Nova maša Vinka Šege – Novomašnik med ocetom in mamo –
                        Levo dekan Matija Škerbec<name type="author"/></head>
                  </figure>
                  <p>Mnogi domobranci so bili v celonočni borbi ranjeni, streliva jim je
                     zmanjkovalo, učinkovite pomoči pa ni bilo od nikoder. Zvedel sem le, da so šli
                     Nemci s tanki po gozdni cesti skozi Javornik na pomoč domobranski postojanki v
                     Grahovem, da bi prišli za hrbet partizanom. Nemški tanki niso mogli naprej, ker
                     je bila cesta zasekana z bukovimi drevesi. To je bila za domobrance in njihovo
                     postojanko usodno. Začetek partizanskega napada na domobransko postojanko je
                     bil v torek, 23. novembra 1942, zvečer, požig postojanke in farne cerkve,
                     obenem pa pomor domobrancev v sredo, 24. novembra 1943. Dva strašna datuma za
                     ta kraj in okolico! </p>
                  <p>Kmalu po teh grozotah se je iz požgane postojanke začel širiti vonj
                     razpadajočih trupel. Z ljudmi smo se domenili, da jih odkopljemo izpod ruševin.
                     Krst ni bilo, zložili so jih na deke na vozu. Pokopali smo jih v blagoslovljeno
                     zemljo na farnem pokopališču. Mislim, da je bilo 35 trupel; to so bili
                     domobranci in tisti trije možje iz vasi, ki so jih vrgli na ogenj. Pogled na te
                     žrtve je bil grozljiv: kakor črni, ožgani in ugasli zglavniki iz peči, brez
                     rok, brez nog. Ko so polagali žrtve na voz, nisem nikogar prepoznal, le en
                     obraz sem razločno videl: bil je obraz skromnega čevljarja Zogarčka iz vasi,
                     enega tistih treh mož, ki so jih partizani vrgli na ogenj. Z obrazom je bil v
                     pepelu in ometu, bel obraz z zaprtimi očmi, tudi brez rok in nog. Ubogi
                     Zogarček, kakor da bi se hotel še enkrat posloviti od nas ... </p>
                  <p>Naložen voz z ožganim bremenom se je premaknil ob vzdihovanju peska pod
                     železnimi kolesi voza s konjsko vprego, usmeril se je proti farnemu pokopališču
                     zunaj vasi. Tam je bila izkopana jama za dva metra kvadrat. Položili smo jih v
                     skupni grob, v blagoslovljeno zemljo. Cerkveni pogreb smo opravili z veliko
                     bolečino v srcu in z veliko prošnjo k Bogu: »Naj počivajo v miru!« Tako
                     velikega množičnega pokopa še ni bilo na našem pokopališču. </p>
                  <p>Ta največji grob so potem sorodniki pokojnih in prijatelji lepo uredili, ga s
                     skromnim cvetjem in zelenjem okrasili in svečke prižgali. A kmalu po vsem tem
                     je prišel od partizanov ukaz, da se mora ta grob poravnati z zemljo in se ne
                     sme več vzdrževati. Ukaz je imel tudi pojasnilo: »Naj narava naredi svoje!«
                     Narava je res kmalu pogrnila svoj zeleni plašč prek njihovega zadnjega
                     domovališča, in to za 45 let. To je bil moj drugi množični pogreb v letu moje
                     nove maše. To so bili težki začetki mojega pastoralnega dela.</p>
               </div>
            </div>
         </div>
         <div type="div1">
            <head>Iskanja in besede</head>
            <div type="div2">
               <head>Molitev </head>
               <docAuthor>Irina Ratušinska </docAuthor>
               <l>Gospod, kako mu je tam? Ne spusti ga z oči, </l>
               <l>da ga um ne zapusti, med golimi stenami ječe. </l>
               <l>Bolečino mu zbriši z obraza, pred obupom ga brani, </l>
               <l>da bo z jasnim licem, za naju oba, pred svetom stal. </l>
               <l>Dvigam čašo. Naj se zgodi Tvoja volja! </l>
               <l>Vidiš: mirne so roke, ne tresejo se, ko jih dvigam visoko. </l>
               <l>Utrdi mu dušo z belo emulzijo bitja pred porogom drhali. </l>
               <l>Pri meni je svetleje kot pri njem, moja pot je lahka. </l>
               <l>Zdrsana od kolikih! Vsak kamenček v spominu nekoga! </l>
               <l>Meni ni težko na njej – le poglej! A ob njem stoj </l>
               <l>v izgubljenih zakotjih blaznic, med znamenji pajkov! </l>
               <l>Roke mu ne jemlji z ramena, ne pusti ga brez pomoči. </l>
               <l>Tvoje moči! </l>
               <l>In skuje verigo za najino bolečino, </l>
               <l>iz nesmrtne spojine zvestobe in ponosa jo skuje. </l>
               <l>In ko bova skupaj stala pred Teboj, Te ne bova prosila ničesar. </l>
               <l>Kaj je več kot to, da sva skupaj tako, </l>
               <l>da naju nož več ne loči ne trobenta angelska. </l>
               <l>Ne bova umikala oči, pripravljena na Tvoja vprašanja. </l>
               <p>(Prevod Justin Stanovnik) </p>
               <figure>
                  <graphic url="slike_z_54/z_54_22.png"/>
                  <head>Med golimi stenami ječe <name type="author">Mirko Kambič</name></head>
               </figure>
            </div>
            <div type="div2">
               <head>Moja domovina</head>
               <docAuthor>Irina Ratušinska</docAuthor>
               <div type="div3">
                  <figure>
                     <graphic url="slike_z_54/z_54_23.png"/>
                     <head>
                        <name type="author"/></head>
                  </figure>
                  <p>Irina Ratušinska, pesnica, pisateljica in esejistka, se je rodila l. 1954 v
                     družini poljskega izvora v Odesi. Tam je tudi končala študij na univerzi in
                     nekaj časa poučevala na pedagoškem inštitutu. Leta 1981 je prosila za
                     dovoljenje za izselitev s svojim možem, Ukrajincem Igorjem Geračenkom. Od
                     takrat je bila pod nadzorom KGB. 10. decembra istega leta, ob tradicionalni
                     manifestaciji disidentov na Puškinovem trgu, je bila aretirana in deset dni v
                     zaporu Butirki. To je opisala v skrivnem biltenu SMOT, članek so objavili tudi
                     belgijski Les Cahiers du Samizdat; pesmi, prozo in eseje je objavljala tudi v
                     drugih emigrantskih listih (Grani, Possev in La Pensée Russe). To je bilo
                     preveč in 14. decembra 1982 je bila obsojena zaradi protisovjetske agitacije in
                     »pisanja ter razširjanja svojih pesmi« na 7 let taborišča in 5 let izgnanstva.
                     Izpuščena je bila l. 1986, odvzeli so ji sovjetsko državljanstvo in nekaj časa
                     je živela v Angliji; sedaj biva v Moskvi. Njene knjige so bile izdane v 17
                     državah. </p>
                  <p>(Po uvodu Meery Devergnas v knjigi Irine Ratušinske Stihi – Poems – Poemes, Ann
                     Arbor l984 in po podatkih z interneta pripravil Marko Kranjec, ki je besedilo
                     tudi prevedel)</p>
               </div>
               <div type="div3">
                  <p>Ali sploh smem pisati o tem? Ali je sploh kdo lahko brez domovine? Morda pa jo
                     vseeno imam? A kaj naj imam za Domovino? </p>
                  <p>V rubriki »narodnost« stoji – ruska. To se pravi, da je moja domovina Rusija? A
                     v geografski Rusiji sem bila prvič, ko sem bila že odrasla, in še takrat sem od
                     nje videla samo obrobje – Moskvo, Leningrad – in konec! Pa kaj? Ali se je v
                     meni kaj zganilo, ko sem ugledala tolikokrat opevane ruske breze? Priznam, da
                     ne. V Odesi breze nekako ne rastejo. No, dobro, rodila sem se v Odesi. Na
                     zemljevidu je Odesa – Ukrajina. Torej – ukrajinska kultura, ukrajinski jezik,
                     običaji ukrajinski, tudi domovina je Ukrajina, to se razume samo po sebi. </p>
                  <p>Vendar, za božjo voljo, kdor je samo enkrat bil v Odesi, dobro ve – Odesa ni
                     nikakršna Ukrajina. Razumem ukrajinščino, znam tudi pisati, berem knjige, a
                     govoriti? Meni, ki sem v Odesi živela 24 let, tega niti enkrat ni bilo treba!
                     Ni bilo s kom, tam ni govorcev tega jezika. Odeški govor – čeprav na osnovi
                     ruščine – je stvar zase. V njem je pomešanih toliko jezikov in toliko govorov,
                     še intonacije so drugačne – Odesa je pisano mesto z veliko narodnostmi. </p>
                  <p>Kot je rekel sekretar odeškega komsomolskega komiteja, ko je prepovedoval
                     jumorino – poseben odeški praznik – »Odesa ima velike revolucionarne in
                     delavske tradicije. O nobeni drugi specifiki Odese ne more biti niti govora.«
                     Tudi jumorino so v Odesi prepovedali in preselili v Tver, kjer se seveda ni
                     prijela in je lepo zaspala. Kar je bilo, kot je videti, tudi zaželeno. Spomnili
                     se bomo, da smo se morali mi, generacija, rojena že v razcvetu sovjetske
                     oblasti in izročena v vzgojo specialistom, ki jih je že zdresirala sovjetska
                     oblast, naučiti na pamet tisto: Domovina (z veliko začetnico) – to je vsa
                     Sovjetska zveza, od meje do meje, brezmejna sibirska tajga nam je domovina prav
                     tako kot Pribaltik. Mi smo gospodarji tu in tam! Če pa odščipnemo še košček
                     Finske ali Poljske ali Japonske: bo tudi to naša domovina – prav tista, ki jo
                     moramo ljubiti s solzami v očeh in dati zanjo življenje. Noben normalen človek
                     zares ne more tako občutiti domovine. </p>
                  <p>Pa vendar, kaj je? Poljska? Da, moj praded je padel v poljski vstaji; da, mojim
                     prednikom so takrat vzeli posestvo in preselili so se v Odeso. A poljščine sem
                     se naučila šele iz knjig, poljsko književnost sem brala, kolikor jo je
                     dopuščala sovjetska cenzura, prvo predstavo o poljskem narodnem značaju sem
                     dobila iz del viharnika revolucije Maksima Gorkega – in to je bilo neusmiljeno
                     psovanje, ki ga je iz vljudnosti položil v usta ciganke (kajti to je bila
                     preprosta, politično nepismena ženske, na pa avtor sam). </p>
                  <p>Ne smem pozabiti, da je sovjetska oblast iz mojih staršev, potomcev plemiških
                     družin, že izbrisala vsako zanimanje za njihov izvor in prednike; še dobro, da
                     se ni kdo pozanimal za naš izvor! </p>
                  <p>Pozabimo na vse, kar je bilo, pozabimo na sorodstvo – to je nevarno, mi smo –
                     sovjetski! Tudi poljski jezik v družini je bil izbrisan. Kolikokrat so babico,
                     globoko verno katoličanko, vlačili v KGB, ker je hodila v cerkev! Pa tudi pred
                     tem so me starši obvarovali: dedu in babici so prepovedali ne samo, da bi me
                     učila poljščine, ampak tudi, da bi govorila z menoj o kakršnihkoli religioznih
                     ali »nesovjetskih« stvareh. ne smeta se približati vnučki! In poslednje niti,
                     ki so me povezovale z družinsko preteklostjo, so bile pretrgane. </p>
                  <p>In kaj mi je ostalo v zameno? Inteligentnost na sovjetski način! Literatura?
                     Lepo vas prosim! Moja mama predava v šoli književnost. Sicer ne loči Pasternaka
                     od Balmonta, Bloka pa pozna samo kot avtorja pesnitve Dvanajst; pa saj so tudi
                     mene tako naučili. Potem sem izvedela za srebrni vek ruske književnosti in
                     edino, kar sem morala znati, je bilo – da so to dekadenti, v nasprotju z
                     Majakovskim nenadarjeni, in da so samo odvračali ljudstvo od revolucionarnega
                     boja. Kultura? Kolikor hočete! </p>
                  <p>Napravi, bralec, v mislih eksperiment. Pravim »v mislih«, saj noben normalen
                     človek česa takega v resnici ne more narediti; vendar so to naredili s celim
                     narodom! Vzemi neznano knjigo in ji s topo žago odžagaj košček – recimo
                     četrtino. Sedaj poskusi iz tega koščka razbrati vsebino – potem ko si poprej
                     uničil ostali del, da ne bi prišel v skušnjavo in si ga ogledal! Prav to so s
                     svetovno kulturo napravili za nas – »sedanjo generacijo sovjetskih ljudi«.
                     Razumljivo! Kajti mi smo bili določeni za življenje v komunizmu. </p>
                  <p>In glejte, v družini ljudi s sovjetsko visoko izobrazbo, v šoli s predpisanim
                     izobraževalnim sistemom, v knjižnični mreži s posebej odbrano literaturo,
                     specialnimi TV oddajami, knjigami in časopisi – kakšen pojem smo mogli dobiti o
                     drugačnem? Saj sploh nismo vedeli, da to »drugačno« obstaja! In kakšen pretres
                     sem doživela pri 24 letih, ko sem v enem tednu, skoraj hkrati (knjige sem
                     dobila samo za kratek čas) prebrala Mandelštama, Cvetajevo, Pasternaka! To me
                     je dobesedno podrlo, fizično, z blodnjami in vročico! Odprla so se mi brezna,
                     in v nasprotju z vsemi spodobnimi morami nisem stala na robu brezna – o ne!
                     Bila sem na dnu, prav v tem breznu, rob pa je bil nekje nedosegljivo daleč
                     zgoraj! Zamajale in podrle so se moje predstave o naši književnosti in o naši
                     zgodovini. In vse to ob moji uporniški naravi, ki sem jo imela, odkar pomnim.
                     Ali nagajajo poljski geni? Ne vem. A zakaj nikoli nisem mogla sprejeti
                     sovjetske religije, čeprav nisem poznala nobene druge? Kakšno bogoiskateljstvo,
                     ko pa ne poznaš niti svoje domovine! Jaz niti nisem iskala. Bog sam me je našel
                     in mi pomagal vzdržati, obvaroval je mojo dušo, potem ko ni bilo nikogar več,
                     ki bi to lahko storil v mojem otroštvu in mladosti. </p>
                  <p>Ocenjujem, da sem zaradi sovjetskega psevdoizobraževanja zaostajala v razvoju
                     za deset let. V 24. in ne v 14. letu sem dobila vpogled v dejansko kulturo in
                     dejansko zgodovino. S 25. in ne s 15. sem začela pisati, Da, seveda, poskušala
                     sem že prej, ampak to so bile zgolj čečkarije otroka, ki – čeprav ne po svoji
                     krivdi – pozna samo polovico abecede! Sedaj jih imam 27. No, dovolj je, da sem
                     se dokopala do te stopnje. Zdaj lahko morda zamujeno še nadomestim in zaostanek
                     zmanjšam. </p>
                  <p>Nekoč – če mi bo to uspelo – bom dohitela svoja leta. O čem pa si sploh lahko
                     na tem prelepem belem svetu prepričan? Če bom živa. Če me ne zaprejo. Če me ne
                     vtaknejo v norišnico. Ali imam veliko možnosti? Dragi bralci, to je retorično
                     vprašanje. </p>
               </div>
            </div>
         </div>
         <div type="div1">
            <head>Svetlikanje</head>
            <div type="div2">
               <head>Osebno pismo Justinu Stanovniku o nezasebnih vprašanjih</head>
               <docAuthor>Ivan Urbančič</docAuthor>
               <div type="div3">
                  <p>Spoštovani gospod Stanovnik, dovolite mi, da Vas osebno nagovarjam pri
                     izpeljavi nekaj vprašanj v zvezi z Vašo <emph>Laikovo gloso k nekemu
                        filozofskemu eseju</emph>, ki se tiče mojega prispevka v zborniku
                        <emph>Evropski izziv</emph>, izdala pa ga je <emph>Nova revija</emph>. Vedno
                     sem vesel vsakega odziva na katero koli moje besedilo. Je pa v našem kulturnem
                     prostoru takih odzivov na moja številna besedila zelo malo. V tem pogledu nisem
                     kaka posebna izjema glede na druge esejiste. Pogosto imam (imamo!) občutek, da
                     padajo moja (naša) besedila v gluh prostor, kjer je javna razprava o temah duha
                     skorajda zamrla. Na moj »filozofski esej«, kakor ga imenujete, sem dobil le
                     nekaj maloštevilnih osebnih pozitivnih odzivov kolegov in drugega nič. Zato me
                     Vaša glosa kot pismen in dokaj široko zasnovan odziv široko splošno
                     izobraženega katoliškega intelektualca, kakršen Vi nedvomno ste, veseli neglede
                     na hvalo ali kritiko. Saj ti taki odzivi pokažejo, kako je in ni s tvojim delom
                     v javnosti, kje si sam v vsem današnjem našem dogajanju in s tem tudi, kako je
                     z nami intelektualnimi Slovenci v sedanjem trenutku naše zgodovine. Obenem pa
                     sem tudi žalosten ob dejstvu, da so odzivi na moja besedila doslej, tudi Vaš
                     zadnji, govorili nekako mimo zadeve mojega pisanja in mišljenja, torej na način
                     neke <emph>vnanje refleksije</emph> o mojih temah. Vendar problem ni v tem in
                     Vam zdaj ne pišem pričujočega besedila zaradi tega, ampak zato, ker se mi
                     odkriva neko splošno stanje duha na Slovenskem, o katerem pa se mi zdi vredno
                     spregovoriti ob tem konkretnem primeru. Pokazati želim, kje in v čem je
                     pravzaprav »težava« mojega pisanja, ki mi ni neznana in se je zavedam prav iz
                     same najlastnejše zadeve vsega mojega filozofskega pisanja oz. mišljenja.</p>
                  <p>Kar se pa posebej tistega mojega »filozofskega eseja« v zborniku <emph>Evropski
                        izziv</emph> tiče, Vam moram priznati, da ga sam nimam za posebno
                     posrečenega. Z njim sem namreč naredil prevelik kompromis prilagajanja
                     razumljivosti literarnega in intelektualnega ožjega in širšega kroga bralcev
                     Nove revije in s tem tudi vsega današnjega slovenskega kulturništva. Zato sem
                     vzel za izhodišče in podlago najtehtnejšega razdelka mojega eseja, namreč
                     premisleka o današnjem evropejstvu, literarni dnevnik poljskega pisatelja
                     Gombrowicza. S tem moj prispevek v zborniku ni bil nič »lažji«, bil pa je za
                     zadevo mojega mišljenja nejasnejši, zavajajoč, pregostobeseden. Najbrž ne bom
                     nikoli več šel v tak kompromis. Grem torej očitno še bolj v tisto, od česar me
                     Vi v svoji glosi poskušate odvrniti, poboljšati. V čem je stvar?</p>
                  <p>Vi namreč zahtevate, me opominjate, da mora mislec, če piše za izobraženo
                     javnost, svoje »skrajne abstrakcije« in svoje bistvene misli poslati tej
                     javnosti v nji splošno razumljivem »jeziku prvega koda«, kakor pravite v svoji
                     »laikovi glosi k nekemu filozofskemu eseju«. Prav ta naslov in njegova
                     izpeljana intencija/zahteva sta simptomatična za vso težavo zadeve, ki kliče po
                     pojasnitvi. Trdim nameč, da te Vaše zahteve/želje pri najboljši volji <emph>ni
                        mogoče izpolniti</emph>. In ta težava se mi kaže kot na nepoljuben
                     zgodovinski način vgnezdena med današnjim pristnim filozofskim mišljenjem
                     njegove nepoljubne zadeve in današnjo javnostjo splošno izobražene inteligence,
                     naj se že imenuje »laična« ali »katoliška« ali »kulturniška« ali še kako
                     drugače. In prav, če je taka, je ne morem, ne smem narediti za predmet kake
                     svoje kritike, češ da je sama kriva za svoje »nerazumevanje« nekakšnih
                     »skrajnih abstrakcij« filozofije, če uporabim Vaš izraz. Ker taka kritika
                     navsezadnje ne pojasni problema oz. se ga sploh ne ove. In zdaj naj postopoma
                     poskusim pojasniti, za kaj pravzaprav tu gre.</p>
                  <p>Popolnoma delim z Vami mnenje, da je <emph>Nova revija</emph> kulturni mesečnik
                     o splošnih vprašanjih kulture in duha, ki se ne obrača na »profesionalne
                     filozofe« in bi moral zato upoštevati možnosti dojemanja splošno izobražene
                     intelektualne publike v Sloveniji, ki seveda težko sprejema – če sploh! – take
                     »skrajne abstrakcije«, kakor jih najdete v mojem besedilu tudi Vi, gospod
                     Stanovnik. To je skoraj »večen problem« vsega mojega pisanja. Problem namreč,
                     da med zvestobo poslušnega mišljenja in ubeseditve same tematične stvari ali
                     zadeve mišljenja in razumljivostjo splošno izobražene intelektualne publike ni
                     veliko prostora za manevriranje. In čeprav sem se včasih še tako trudil, da bi
                     bil »razumljiv« tej publiki, je pri meni vedno prevladovala zahteva same
                     tematične stvari (v smislu Husserlovega fenomenološkega klica <emph>»zu den
                        Sachen selbst«</emph>). Imel sem »slabo vest«, če sem se v tem »pregrešil«.
                     Druga možnost je, da preprosto utihnem kot filozof. Tega pa tudi ne bi mogel
                     prenesti, če čutiš zahtevo zadeve same po njeni ubeseditvi – brez ozira na
                     zasebni narcisizem pisateljevanja. In zato je moje pisanje, kakor mi pravijo in
                     kakor o njem izražate svojo nejevoljo tudi Vi, »težko«, »pretežko« in torej
                     neprimerno za tisto široko izobraženo intelektualno publiko, ki jo nagovarja
                     Nova revija; in tako pač ni v skladu z »ravnijo samega jezika«, kakor pravite,
                     ki naj bi bila določena s ciljno publiko revije. Skratka nesklad, kakor ga v
                     tem pogledu ugotavljate, zadene na vprašanje, ki ste ga zastavili: »ali je zelo
                     težke in tudi najtežje stvari mogoče poenostaviti – zvesti na bistveno in
                     osnovno in to povedati v jeziku prvega koda«, namesto da v Urbančičevem
                     besedilu »zadevamo na najbolj tehtna in najbolj zanimiva mesta, prek katerih
                     ali skozi katera pa tudi najvišje šolani bralec te dežele ne more«. Tako
                     pravite v svoji »laikovi glosi o nekem filozofskem eseju«.</p>
                  <p>Spoštovani gospod Stanovnik, moja izkušnja je, moj vpogled v zgodovino velikih
                     filozofij izročila je, da se ravno takih filozofsko najbolj bistvenih mest ne
                     le ne da poenostaviti na »jezik prvega koda«, ne da bi jih taka poenostavitev
                     pohabila do neprepoznavnosti in tako sploh zgrešila tematično stvar, ampak da
                     taki zahtevi noben pristen filozofski mislec ne more in po nuji same tematične
                     stvari <emph>ne sme</emph> popuščati, da bi postal nekakšen javni tribun. Ker
                     kaj pa je pravzaprav ta »jezik prvega koda« drugega kakor tisto, kar je v
                     vsakdanjem javnem intelektualnem govoričenju že vsem do obrabljenosti tekoče
                     »razumljivo sámo po sebi«, tako da pravzaprav ni prave potrebe, da bi to
                     ponovno glodal še filozof? In na drugi strani: Kaj pa je tisto bistveno in
                     osnovno v filozofskem mišljenju? Po moji izkušnji in po temeljitem
                     vseživljenjskem študiju velikih filozofov izročila je to ravno tisto
                        <emph>najpreprostejše in prvinsko in najbližje samemu bistvu človeka</emph>,
                     kar se ravno v »jeziku prvega koda«, torej v vsakdanji navajeni govorici
                     intelektualnosti zmeraj in neogibno preskoči in potlači, tako da je nji kar
                     najtežje razumljivo ali sploh nerazumljivo, »neprehodna goščava«. Ne po
                     mislečevi krivdi, ampak iz popolne nevajenosti misliti táko prvinsko preprosto
                     stvar sámo.</p>
                  <p>Poglejte, gospod Stanovnik, Vas očitno malce nervirajo moje ponekod »skrajne
                     abstrakcije«, o katerih se Vam zdi, da morda nekaj višjega pomenijo ali pa tudi
                     prav nič. Vendar, ali ste kdaj pomislili na vprašanje, od kod pravzaprav izvira
                     označevanje prvinskih preprostih stvari filozofskega mišljenja <emph>kot
                        abstrakcij</emph>? To označevanje namreč nikakor ni samoumevno, kakor se zdi
                     ravno intelektualcem »jezika prvega koda«, če ga »primemo za besedo«. Za takim
                     samoumevnim označevanjem se skriva neka prav plitka, da ne rečem vulgarna
                     »filozofija«, po kateri je npr. <emph>bit</emph> najsplošnejša in najbolj
                     prazna abstrakcija. Kakor da npr. besede kot so »voda« ali »miza« ali »rdeče«
                     po istem označevanju ne bi bile prav tako zgolj abstraktno splošne, ubesedeni
                     abstraktno splošni pojmi. Že od srednjeveškega spora med nominalizmom in
                     realizmom je znan in se vleče spor o tem ali je takšno abstraktno splošno zgolj
                     prazno ime, ki mu v svetu ničesar ne ustreza ali pa je tudi takšno abstraktno
                     splošno neka samosvoja bitnost in kot taka dana dojemanju, intelektualnemu
                     zrenju. Za nominalizmom se skriva skrajni empirizem, na katerem sploh ni mogoče
                     zasnovati znanosti in je zato njegova konsekvenca skepticizem kot popolna
                     spoznavna nemoč uma. Husserl je z vso fenomenološko jasnostjo in razvidnostjo
                     pokazal, da je tisto »abstraktno splošno« – torej bistveno/bitno – dostopno
                     edinole preprostemu človeškemu načinu intelektualnega zrenja <emph>(Anschaung,
                        Wesensschau).</emph> Ne morem zdaj »držati filozofskega seminarja« o tem
                     problemu. Dejstvo je, da je Husserl ponovno – po velikih filozofijah izročila,
                     ki so se izmaknile v nedojemljivost – z zelo jasno razvidnostjo pokazal, da so
                     samosvoje izkustvene bitnosti tudi vse take »abstraktne splošnosti«
                     bistveno-bitnega, ne pa rezultat »procesa abstrahiranja in posploševanja« uma,
                     a ni nič zaleglo. V »jeziku prvega koda« še kar naprej ponavljajo in z Vami
                     vred še zdaj ponavljajo oguljeno zlagano frazo, da so ravno bistvene in
                     prvinske stvari filozofskega mišljenja prazne abstrakcije, ki se zdijo
                     filozofom nabite z obiljem pomena, čeprav so »v resnici« (kateri neki le?!)
                     prazne.</p>
                  <p>Za to trdovratnostjo tiči neka prastara povnanjena razlaga bistva jezika,
                     bistva besede. Beseda je po tej razlagi neki materialni (glasovni ali iz
                     pismenk sestavljeni medij, neka »stvar« kot znak,
                        <emph>s</emph>é<emph>ma</emph>), ki ima še neki višji idealni pomen. S to
                     razlago, na kateri temelji vsa formalna logika in na tej znanstvena
                     lingvistika, je potisnjeno v pozabo, torej izmaknjeno v skritost izvorno bistvo
                     besede, kakor so ga še pred vstajo filozofije poznali stari Grki. Zanje je bila
                     beseda po svojem bistvu <emph>od-krivanje</emph>, torej <emph>kazanje in
                        skrivanje</emph> obenem; to v sebi tako vzgibano od-krivanje kot bistvo
                     besede so imenovali <emph>del</emph>ó<emph>un</emph>, ki ima smisel le iz še
                     izvornejše prvine: raz-krivanja, <emph>aleth</emph>é<emph>uein</emph>, ki
                     pripada njihovi izkušnji resnice: <emph>al</emph>é<emph>theia</emph>: v
                     dobesednem prevodu <emph>neskritost</emph> ali <emph>razkritost</emph>. Tako da
                     – po Platonu – pripada izrečeni besedi <emph>pravilnost
                        </emph>(<emph>orth</emph>ó<emph>tes</emph> kot novi filozofski določitvi
                        <emph>resnice izreka</emph>, logosa pri Platonu in Aristotelu) le, če beseda
                     izreka torej odkriva to sámo po sebi razkrito – <emph>to
                        aleth</emph>é<emph>s.</emph> In kaj je to <emph>razkrito</emph> sámo? Tisto
                     prvinsko preprosto zmeraj samosvoje <emph>bistvo biti</emph> kake stvari. In to
                        <emph>bistvo biti</emph> je tisto, kar povesta pri Platonu in Aristotelu
                     temeljni besedi <emph>idea</emph> in <emph>ousia-en</emph>é<emph>rgeia</emph>
                     in kar je odkrito in dojemljivo le umu, ne pa čutnosti, vendar umu izvornega
                     grškega smisla.</p>
                  <p>Z vso to zgodbo hočem le opozoriti na to, da beseda po svojem filozofskem
                     bistvu nikoli ni izrek nečesa abstraktno splošnega kot rezultata nekakšnega
                     abstrakcijsko-posploševalnega procesa uma, ampak je – še posebej v filozofiji –
                        <emph>od-krivanje</emph> intelektualno zagledanega kot zasnovanega v
                        <emph>razkritosti </emph>biti stvari. Če vprašamo: Na čem in po čem je
                     zasnovano takšno bistvo besede? – je izvorni odgovor absolutna preprosta prvina
                     vse filozofije: <emph>sredina odnosa istosti/identitete</emph> odkrivajoče
                     misli/besede in razkritosti biti. Parmenides je to – kolikor je nam znano –
                     prvi izrekel z znamenitim stavkom identitete: <emph>saj isto je mišljenje in
                        bit </emph>– <emph>to g</emph>á<emph>r aut</emph>ó<emph> noein estin te kai
                        einai.</emph> In če je beseda/misel tisto bistveno človeško, izreka omenjeni
                     stavek sámo bistvo biti človeškosti: <emph>sredino/vmesnost istosti/identitete
                        bistva človeka in bistva/istine biti.</emph> To je prva in zadnja in
                     vseobvladujoča, vseomogočujoča prvina vsake poznejše filozofije, ki na samosvoj
                     in enkraten način razvije prigodo te <emph>sredine</emph> kot mesto človeško
                     »nadčloveškega«, »nadnaravnega«, »nadbožjega« bistva resnice, bistva biti,
                     bistva človeka, bistva misli/besede in je kot taka sredina <emph>mesto</emph>
                     učlovečenja človeka (ne učlovečenja opice!) in je edino <emph>mesto
                        raz-bližanja Boga in človeka.</emph>
                  </p>
                  <p>Vse to se mi je zdelo potrebno povedati, da ne bi več ob filozofskih prvinah
                     mišljenja topo buljili v zgolj besede kot »skrajne abstrakcije«, namesto da bi
                     bili preprosto poslušno pozorni na tisto, <emph>kar od-krivajo</emph>, namreč
                     na <emph>zadevo s</emph>á<emph>mo</emph>, ter se navadili miselno gledati
                        <emph>skozi</emph> besedo na sámo zadevo, po kateri je bila beseda
                     zasnovana. Temu rečem <emph>fenomenologija</emph> oz.
                        <emph>hermenevtika.</emph> Skratka: nič ni na »jeziku prvega koda«, ker v
                     njem že od samega njegovega začetka/počela vlada samoumevno jemanje bistva
                     jezika kot medija/sredstva komunikacije informacij, torej kot razpoložljivega
                     medija vse prakse znanosti. Hoteti v tem »jeziku« izreči in razumeti katero
                     koli pristno filozofsko besedo je nemogoče. In tu je prvi in ne edini problem
                     Vaše »laične glose« in sploh Vašega zgolj vnanje refleksijskega odnosa do
                     filozofskega mišljenja, spoštovani gospod Stanovnik.</p>
                  <p>Seveda mi je jasno, da sem, če sledim Vam in uporabim Vaš izraz, pravkar spet
                     zašel v »neprehodno« goščavo »skrajnih filozofskih abstrakcij«, ki se zdijo
                     zelo polne smisla, a so »v resnici«(?!) prazne, torej malo ali ničpovedne.
                     Vendar tisto, zaradi česar Vam vse to opisujem s takšno »neprehodno« goščavo
                     »abstrakcij«, je moje prepričanje, da je – med drugim – nujno <emph>postaviti
                        pod radikalni vprašaj</emph> takšno označevanje bistvenih prvin filozofskih
                     zadev. Nujno je, da prisluhnemo besedi bistvenega mišljenja kot
                        <emph>od-krivanju</emph> tistega, kar nam je <emph>najbližje</emph>, a
                     ostaja vendarle izmaknjeno v skritost in je potlačeno v pozabo. Kajti prav to
                     ne pomeni nič drugega kot to, da se nam je, nam današnjim še prav posebej in
                     katastrofalno, filozofsko mišljenje odtegnilo v nedojemljivost in da ima to
                     skrajno hude implikacije za bivanje v takšni zapuščenosti od vsega bitnega in
                     od vseh bogov, torej za bivanje takšne neovedene najvišje nevarnosti. Preboj k
                     takšnemu bistvu filozofske besede ni kaj neznatnega, saj zahteva, da se
                     sprostimo za takšno besedo, ki ni podvržena nobeni znanstveni verifikaciji ali
                     falsifikaciji, kakor je nujna pri vsaki znanstveni trditvi. Filozofska beseda
                     je znanstveno nedokazljiva in tudi neovrgljiva, ker je zunaj polja znanosti po
                     sami njeni znanstvenosti, kakor je tudi zunaj polja »jezika prvega koda«.
                        <emph>Beseda bistvenega mišljenja</emph> je nujna danes, v času, ko sta se
                     dosedanja metafizika in njena racionalna teologija izkazali kot nezadostni (kot
                     hudičevo delo, kakor sta to metafiziko s stališča svoje drugačne teologije
                     označila znana teologa Rudolf Bultman in Karl Rahner). Kajti njeno izvorišče,
                     tista prej nakazana <emph>sredina</emph>, je edino mesto možnega raz-bližanja
                     Boga in človeka. Toda če naj takšno mišljenje ne bi zapadlo popolni poljubnosti
                     in samoumnosti, je nujno potrebno <emph>usvojiti</emph> fenomenološki oz.
                     hermenevtični izvoren način mišljenja in ubesedovanja. Taka usvojitev pa nikoli
                     ni in ne more biti zgolj verbalno védenje za ti dve »veščini«, ampak je praksa,
                     ki zahteva veliko naporov: kakor vsaka velika muzična veščina. Tudi plavanja se
                     ne naučimo z zgolj verbalnim poukom.</p>
                  <figure>
                     <graphic url="slike_z_54/z_54_24.png"/>
                     <head>Učenost <name type="author">Mirko Kambič</name></head>
                  </figure>
                  <p>Poglejte, gospod Stanovnik, Vi sami v svoji »laični glosi« večkrat nakažete, da
                     niste vešči takega filozofskega mišljenja, vendar kljub temu sodite in vnanje
                     reflektirate o njem. Se Vam zdi to intelektualno korektno? Ali ni prav to v
                     osnovi antifilozofsko? Iz Vaše »laične glose« čutim neki ton averzije do
                     izvornega, prvinskega mišljenja. Ali morda res le zaradi njegove
                        <emph>neogibne</emph> nerazumljivosti intelektualcem »jezika prvega koda«?
                     Ali ni izvor Vaše averzije tudi nekje globlje? Domnevam, da je izvor te Vaše
                     averzije v Vaši temeljni krščansko katoliški umeščenosti, ki ima takorekoč vse
                     odgovore na zadnja vprašanja človeka, sveta, človeškega bivanja takorekoč že »v
                     žepu« in mu je zato ne le tuje, ampak nekako protismiselno, nepotrebno ali celo
                     nevarno filozofsko bitno zgodovinsko zastavljanje in razvijanje takih vprašanj
                     ter iskanje odgovorov nanje. Zato na taki podlagi pristno filozofsko mišljenje
                     kot brezpogojno odgovorno in zavezano le lastni <emph>zadevi sami</emph>, ne
                     more pognati korenin. Ne trdim, da je pri Vas osebno res tako, saj to je le
                     vprašanje Vam osebno. Ali prav kot krščanski intelektualec res ne vidite neke
                     današnje nezanikljive nezadostnosti, bistvene postanosti krščanstva in Cerkve v
                     vsem njunem diapazonu od institucije do dogem in naukov in obredov in vse
                     prakse? Ali ne čutite pri krščanstvu neke izgube njegove moči določanja vsega
                     neznanskega dogajanja današnjega sveta in človeštva, ujetega v vse bolj
                     pospešeni samosmotrni proces vsezajemajoče prakse znanosti kot permanentne
                     revolucije proizvajanja ter nji služečega sistema liberalne demokracije,
                     družbenega reda in vseh vrednot vključno človeka kot po <emph>bistvu</emph>
                     tega procesa izzvanih <emph>pogojev možnosti</emph> tega v sebi sklenjenega
                     samosmotrnega procesa z vso strahoto neovedenega drvenja v pogubo vred?</p>
                  <p>Ampak naj zdaj namesto takih masivnih vprašanj zastavim neko navidez prav
                     »obrobno vprašanje« v zvezi z »abstrakcijami«. Ali niso že omenjene besede
                     »voda«, »miza«, »rdeč« itd., ki so nedvomno – če rečem po Vaše – »splošne
                     abstrakcije«, vsakdanje razumljive le zaradi nenehne oguljene in povsem
                     brezmiselne rabe, ne pa zato, ker bi bile navadnemu človeku in tudi današnjemu
                     splošno izobraženemu intelektualcu zares razumljive v svojem <emph>bistvu,
                        izvoru</emph> in <emph>zasnovanosti</emph>? Poglejte, če pozorno sledimo
                     Platonovemu premisleku <emph>logosa</emph> v njegovem <emph>»Sofistu«</emph>,
                     se nam odkrije v vsaki besedi logosa kot izreka <emph>nečesa o nečem</emph>,
                     nekaj nenavadnega, čudnega, prav demoničnega v grškem smislu. Vsaka beseda
                     logosa kot izreka soizreče vedno neko <emph>zvezo (koinonia)</emph> dvojega:
                     izrečene <emph>stvari</emph> in njene <emph>biti</emph>, to da JE. In na tej
                     zvezi ali koinoniji je lahko Platon kot prvi zanesljivo zasnoval in izpeljal
                     svojo filozofijo proti sofistiki, ki jo je s tem v samem njenem korenu
                     premagal; in obenem s tem je položil temelje in omogočil razvoj vseh znanosti
                     in dognal bistvo biti ali idejo človeške skupnosti v <emph>polis,</emph>
                     imenovano <emph>politeia</emph>, ki nikakor ni zgolj država, ampak je
                        <emph>bistvo biti</emph> človeške skupnosti, ki ostaja vzor oz. duhovni
                     temelj evropskega človeštva še dandanes na svoj način. In ko je Heidegger –
                     tudi iz vpogleda v to bitno zgodovino – izrekel stavek, da <emph>»je govor hiša
                        biti«</emph>, so se temu brez misli posmehovali vsakršni intelektualci
                     »jezika prvega koda«. In ta »slava« je na različne načine spremljevalka velike
                     filozofije od njenega začetka do današnjosti, ne da bi se adepti takih vnanjih,
                     nepristnih, neovedeno zlaganih refleksij sploh lahko ovedeli izvora tega
                     svojega samoprepotentnega početja.</p>
                  <p>Kako bi Platon vse omenjeno mogel izpeljati, če bi bila <emph>bit</emph> zgolj
                     najsplošnejša in najbolj prazna abstrakcija, če ne bi bila v
                        <emph>bistvu</emph> te biti <emph>ljubezen</emph> in to <emph>modro (eros
                        kai to soph</emph>ó<emph>n)</emph>; in če to oboje ne bi bilo tisto
                     Platonovo »nadčloveško«, »nadbitno«, »nadbožje« vladajoče in vse omogočujoče:
                        <emph>dobro s</emph>á<emph>mo </emph>– <emph>to agathon</emph>? Tisto, kar
                     je Sofokles v zadnjem verzu svoje tragedije <emph>Edip na Kolonu</emph>
                     imenoval <emph>kyros</emph>, kar sem omenil v svojem eseju in kar ste Vi rahlo
                     poironizirali v svoji »laični glosi«. Kajpak, lahko se tudi tako gremo, ampak
                     kakega posebnega smisla pa v tem ne vidim. Spet pa Vas vprašam, kako naj
                     krščanski katolik ostane <emph>zares odprt</emph> za takšno misel, ki o teh
                     zadnjih rečeh – in moram réči človeškosti <emph>najbližjih</emph> rečeh – misli
                     mimo nepremakljivih dogem katoliškega krščanstva? Ali pa se morda motim – in to
                     moram dopuščati, zavedajoč se, da je <emph>raz-krivanje</emph> negotova igra
                     kazanja-skrivanja, ki ni odpravljiva na način znanosti?</p>
                  <p>In če zdaj Vi, gospod Stanovnik, v svoji glosi na podlagi tistega razlagalskega
                     abstrakcionizma z mučno nejevoljo marširate skozi »neprehodna«, ker »skrajno
                     abstraktna« mesta mojega eseja, Vam mora izpasti zares vse skupaj kot povsem
                     neprehodna goščava za človeka tistega – tudi intelektualnega – »jezika prvega
                     koda«. Pa ne zato, ker bi bilo tisto »zelo težko in zapleteno« (saj je – si
                     drznem reči – prvinsko preprosto), ampak zgolj zato, ker je zunaj polja
                     intelektualčeve vsakdanje oguljene navade.</p>
                  <p>Ali pa ima mogoče tista Vaša nejevolja svoj bolj vsakdanji izvor v tem, da je
                     »novorevijaštvo« po Vaši percepciji nekako distancirano hladno do krščanstva,
                     Cerkve, vernikov in načina njihovega (ne-)sprejemanja na Slovenskem ter je zato
                     treba malce »zlasati« glavne »novorevijaške ideologe«? Morda pa Vam je tudi
                     ostala v zavesti diskvalifikacijska fraza zunajpartijskih nasprotnikov Nove
                     revije kar kmalu po njeni ustanovitvi, češ da »novorevijaši so partijsko-dvorna
                     plačana opozicija«. Ne vem, spet zgolj domneve iz nekih znamenj Vaše
                     kritičnosti do novorevijaštva. Za ta namen ste za taka glavna »ideologa
                     novorevijaštva« izbrali Tineta Hribarja in Ivana Urbančiča. Toda slednji je v
                     svojem eseju zelo nedvoumno izrecno povedal, da ga v prav ničemer ne določa
                     niti novorevijaštvo niti postmodernizem. Prav tako sem v zapisu v Delu ob
                     proglasitvi Hribarja za osebnost leta in tudi v tistem eseju zapisal, da se s
                     Hribarjem razhajava tako glede »politike«, če rečem poenostavljeno, kakor sem
                     nakazal tudi točko najinega najglobljega filozofskega razhajanja v smislu hoje
                     vsakega po svoji poti. Povedal sem tudi, da Hribarjevo mišljenje po mojem
                     vpogledu ni izvorno fenomenološko-hermenevtično, ampak je konstruktivno in s
                     tem nisem nastopil kritično proti njegovemu delu. Vi ste, gospod Stanovnik,
                     kritično pretresali v glavnem le Hribarjeva »politična« stališča – po moje
                     jasno in zadeto z vašega zadevnega intelektualnega stališča. Tudi Vašo kritiko
                     mojega »filozofskega eseja« sprejemam kot dobrodošel odmev, ki mi daje
                     priložnost tu pa tam morda kaj jasneje ubesediti. Vaš odmev cenim ravno s tem,
                     ko ga jemljem resno v mar.</p>
                  <p>Skratka, ne zamerite mi prosim, če tu zavzeto in zagreto branim filozofsko
                     bistveno-bitno mišljenje. Na kar sem tukaj le opozoril, ni kritika Vaše »laične
                     glose«, ampak hoče postaviti v vprašljivost ves razlagalni abstrakcionizem kot
                     tisto nepristno miselnost, ki ni nastala zgolj po nekakšni intelektualni
                     insuficienci njenih začetnikov in nosilcev, ampak z današnjo izmaknitvijo v
                     skritost in pozabo samega prvinskega izvora bistveno-bitne misli in besede. Ta
                     izmaknitev v nedojemljivost že mišljenega je priklicala to nepristno, neovedeno
                     zlagano miselnost in jo drži kot formo javnosti še dandanes.</p>
                  <figure>
                     <graphic url="slike_z_54/z_54_25.png"/>
                     <head>Človek, pesek in neskončnost <name type="author">Mirko
                        Kambič</name></head>
                  </figure>
                  <p>Sedaj pa je čas, da preidem k bolj vsebinskim temam Vaše »laične glose«. V
                     mislih imam najprej način, kako Vi ob povzetkih nekaterih mojih misli in dokaj
                     svobodnem navajanju skupaj nekaterih mojih besed, ki se Vam zdijo značilne, to
                     postavite tako, da zbuja ironijo nesmisla. Na primer takale povsem samovoljna
                     sopostavitev v zvezo dveh tako direktno nezdružljivih zadev, ko pravite: »Med
                     katoliškim antikomunizmom in refleksijo ‘bistvenega zgodovinskega mišljenja’ je
                     namreč, kot pravi Urbančič ‘nepremostljiv prepad’«. Poglejte, gospod Stanovnik,
                     to je Vaša samovoljna sopostavitev dveh na tak način nepovezljivih zadev, ki pa
                     ima, hočeš nočeš, ton rafinirane ironizirajoče diskvalifikacije iz neke zamere
                     in očitka, ki se spusti skorajda že do strankarstva. In takih reči je še kar
                     nekaj.</p>
                  <p>Posebej Vas npr. zbode moja trditev, da v slovenskem medvojnem sovražnem in
                     krvavem spopadu, ki se je vlekel tudi še v povojni čas, če gledamo na ta spopad
                     z nekega zadnjega človeku mogočega vidika, ni »krivde in greha« in da so v njem
                     – ne glede na svoje ideološke oz. verbalne alibije – kot po neki »nadčloveški«
                     sili vanj izzvani ljudje trpeli in umirali brez krivde in greha. Pri tem
                     nekoliko samovoljno obrnete mojo misel, da je videti še bolj nemogoča, ko to
                     povzamete takole: »Govorjenje o krivdi in grehu je, pravi Urbančič, pravzaprav
                     maščevanje, ki je še ena od posledic nereflektirane ontološke blaznosti.
                     Urbančič še misli, da bi to spoznanje bilo treba vdelati v deklaracijo in jo
                     sprejeti ‘politično’ in ‘na državni ravni’. Predlog je mogoče sprejemljiv,
                     čeprav zveni nekoliko čudno v soseščini ‘visoke ontologije’.« (na str. 73)</p>
                  <p>No, če smo natančni, sem zapisal, da se izvajanje <emph>pravice</emph> nad
                     njimi izkaže zmeraj kot maščevanje, ne pa, da je to že kar »govorjenje o krivdi
                     in grehu«. In s to »pravico« sem očitno imel v mislih državno-pravno
                     sankcioniranje »krivcev« za tisti greh in zločin. Tukaj smo zdaj res pri
                     zadnjih človeških rečeh, pri katerih se mi ne zdi primeren očitno
                     ironizirajoči, posmehljivi ton Vašega načina povzetka in predstavitve moje
                     misli. Videz samoumevnosti, s katero Vi, gospod Stanovnik, to počnete – moram
                     to omeniti – je nekoliko prelahek. Morda deloma tudi zaradi moje neizpeljane
                     gole trditve, ko ti v takem eseju ni mogoče vsega izčrpno pokazati in razviti
                     ter predpostavljaš – naivnež – da je bralec tudi misleče bitje, ki zna
                     prisluhniti tistemu,kar od-krivajoča beseda še skriva. Zato bi jo vendarle
                     kazalo vzeti nekoliko resneje v premislek <emph>iz njene zadeve</emph>, po
                     kateri je zasnovana. No pa se lotimo tega lepo po vrsti in kolikor pač ta
                     priložnost sedaj to omogoča.</p>
                  <p>Najprej tiste sopostavitve »visoke ontologije« in »politične deklaracije«, ki
                     da »zveni nekoliko čudno«. In tudi tiste, po kateri »med katoliškim
                     antikomunizmom« in »bistveno zgodovinskim mišljenjem« zija »nepremostljiv
                     prepad«, kar je spet tak povzetek moje misli, ki sugerira Urbančičevo čudaštvo.
                     Vsekakor je res, da se tiste moje misli neogibno zdijo čudaške vsakdanjostni
                     navadni zavesti in pameti in tudi intelektualcem »jezika prvega koda«.
                     Vprašanje pa ostaja, ali jih je sploh dopustno jemati s takšno pametjo. Tu tiči
                     ključno vprašanje vse te zgodbe za Vas, gospod Stanovnik. Ravno mišljenje prave
                     velike filozofske metafizike skozi vso njeno zgodovino se <emph>mora</emph>
                     nujno od navadnega vsakdanjega človeškega, k svetu in stvarem naravnanega
                     mišljenja, govorjenja, ravnanja <emph>obrniti</emph> v povsem <emph>nasprotno
                        smer</emph>, torej k tistemu <emph>določujočemu in vladajočemu in
                        omogočujočemu</emph>, kar jih žene, omogoča, nosi in obvladuje na njim
                     povsem neoveden, v skritost izmaknjen način. In to isto načelno velja tudi za
                     bistvo odnosa vse prakse znanosti do v-svetnih stvari, do človeka samega,
                     človeške družbe, narave itd. Ta <emph>obrat nazaj</emph> k skritemu izvornemu
                     je za veliko filozofsko metafiziko tako nujen, da je ona sama šele mogoča
                     edinole v poslušnosti klicu tega obrata, ki prihaja iz samega bistva biti.</p>
                  <p>In v čem je smisel ali namen tega obrata in z njim filozofske metafizike? Ne v
                     tem, da bi lažje obvladovali naravo in stvari za svoje potrebe. Ampak najprej v
                     tem, da bi ljudi z ovedenjem tega skritega vladajočega kot človeku najbližjega,
                     takorekoč bližine same, <emph>sprostila</emph> iz ujetosti/zasužnjenosti in
                     izgubljenosti v svetu stvari, s katerimi imajo nenehno in edinole na vsakršne
                     načine opravka in ki celo sebe same povnanjeno razlagajo iz tega sveta kot pač
                     neko posebno stvar med drugimi. In da bi s tem ovedenjem ne le sprostila
                     človeka iz ujetosti/zasužnjenosti v svetu, ampak ga predvsem vrnila sebi samemu
                     kot izvornemu bitju svobode, resnice biti, človeškosti: najvišjega dostojanstva
                     in samospoštovanja dostojnega bitja vsega stvarstva, ki ima svojo ovedeno mero
                     in usodo iz tistega, njemu navadno skritega, vladajočega, določujočega,
                     omogočujočega. In to <emph>izvorno</emph> je bilo v različnih epohah svoje
                     zgodovine na različne zgodovinske načine ubesedeno v filozofski metafiziki, a
                     je vendarle isto.</p>
                  <p>Za vse velike filozofske metafizike je – pri vsakem na samosvoj, zgodovinsko
                     enkraten način – vzorec omenjenega <emph>obrata</emph> tisti Platonov znameniti
                     filozofski <emph>mythos/beseda</emph> o votlini v 7. knjigi
                        <emph>Politeje.</emph> In tisto vse določujoče, vladajoče, omogočujoče, h
                     kateremu se nazaj obrača bistveni mislec, je bila pri Platonu podoba sonca,
                     imenovana ideja idej: <emph>dobro s</emph>á<emph>mo (to
                        agath</emph>ó<emph>n)</emph>, ki ga je z zelo skopimi besedami spoštljivo
                     vpeljal v <emph>Politeji</emph> kot tisto »nadčloveško«, »nadbožje«,
                     »nadbitno«, a vendarle človeku kot človeku najbližje: sámo <emph>bistvo</emph>
                     biti in s tem <emph>bistvo</emph> biti vsega resnično bivajočega kot posameznih
                     idej stvari in reda/kozmosa stvari v celoti. Na vrhuncih filozofske metafizike
                     Novega veka od Kanta do Hegla je tisto <emph>izvorno</emph>, k čemur nazaj se
                     obračajo ti misleci takoimenovane identitetne filozofije
                        <emph>(Identit</emph>ä<emph>tsphilosophie), absolutna</emph> subjektiviteta
                     samozavesti uma/volje ali absolutnega duha kot absolutno sebe gotovega
                        <emph>(certitudo!) </emph>in resničnega <emph>bistva biti</emph>. Pa niso
                     zgolj ponavljali Platonovega filozofskega mita votline, ampak so temeljito
                        <emph>razločili</emph> navadni vsakdanji razum in zavest v svet in k stvarem
                     naravnanih ljudi od samozavesti <emph>uma</emph> oz. <emph>duha</emph> kot
                     absoluta, ki odkriva tisto, kar ostaja ljudem navadnega razuma in zavesti in
                     »jezika prvega koda«, če rečem po Vaše, povsem neovedeno, neznano, zunaj
                     njihove zavesti. In to so ti filozofi delali z istim namenom:
                        <emph>sprostiti</emph> človeka v njegovo izvorno mesto svobode, resnice in
                     zagotovljene biti – torej <emph>človeškosti</emph> človeka kot najvišjega
                     dostojanstva in samospoštovanja dostojnega bitja v vsem stvarstvu. In prav ti
                     filozofi so zasnovali tudi mesto ponotranjenega duha krščanstva na polju duha,
                     ki so ga zasnovali.</p>
                  <p>Za nas danes pa tisto, k čemur se bistvena misel obrača nazaj iz današnje
                     nepristnosti – namreč <emph>prigoda istine </emph>biti – ni več tak absolut, če
                     uvidevamo, da nujno potrebuje <emph>bistvo</emph> človeka, da bi sploh imelo
                     mesto/sredino svojega pri-hoda in tako »s seboj« prigodi tudi sebi lastno, po
                     sebi zasnovano človeškost. Uganka? Vsekakor, nikdar izčrpljiva, človeško
                     »nadčloveška«.</p>
                  <p>Upravičeno me boste vprašali, gospod Stanovnik, čemu za vraga je bil zdaj
                     potreben tale moj dolgovezni filozofski seminar spričo prej zastavljenih
                     konkretnih vprašanj najinega »dialoga«. Po moje je prav ključen za dojetje
                     tistih vprašanj. Misliti ga je treba skupaj s tistim, kar sem prej pokazal v
                     zvezi s tistim znamenitim Platonovim filozofskim mitom o votlini. Odkriva
                     namreč, da tudi dandanes, v epohi prigode človeka vsezajemajoče prakse znanosti
                     na povsem samosvoj enkraten zgodovinski način človek vsakodnevno biva »v tisti
                     votlini«, torej v nepristni, neovedeno zlagani miselnosti, vednosti,
                     samorazlagah sebe, sveta, družbe, vsega dogajanja; torej v <emph>nepristni,
                        neovedeno zlagani zavesti</emph> in njenem »jeziku prvega koda«. To pa
                     povsem neodvisno od posebnih barvnih odtenkov te svoje neovedeno zlagane,
                     nepristne zavesti: bodi ta krščansko-katoliška/cerkvena/verska, bodi liberalno
                     demokratska ali liberalistična, skrajno levičarsko-marksistična ali skrajno
                     desničarsko-nacionalistična, ali kulturniško intelektualistična, ali
                     psevdoznanstvena, ali alternativistična, ali »navadna«. In tudi, če ji bistveni
                     mislec to <emph>odkriva</emph> in ji <emph>kaže</emph> izzvanost nje same in
                     sploh vse njene <emph>razpoložljivosti</emph> v izvajanju vsezajemajoče prakse
                     znanosti, <emph>nesvobodo</emph> pri vsem tem, <emph>najvišjo nevarnost
                        razčlovečenja</emph> v tej razpoložljivosti in z njo generirani nepristni
                     miselnosti, tega ne more kar zlahka »razumeti«, dojeti, ji je »neprehodna
                     goščava skrajnih abstrakcij«. To pa ji zbuja nejevoljo, jezo, zavračanje,
                     averzijo do bistvenega mišljenja, ki se lahko izrazi tudi na način Stanovnikove
                     ironizacije in posmeha, na kar sem opozoril prej z navedki.</p>
                  <figure>
                     <graphic url="slike_z_54/z_54_26.png"/>
                     <head>Moderna <name type="author">Mirko Kambič</name></head>
                  </figure>
                  <p>Torej je treba opozoriti na to, da med bistvenim mišljenjem in to nepristno
                     zavestjo ne vlada prepad <emph>zanjo s</emph>á<emph>mo kot nepristno</emph>,
                     saj ji je resnica, ki jo odkriva bistveno mišljenje, povsem odtegnjena v
                     skritost in pozabo, povsem potlačena v nedojemljivost in zato sploh ne prihaja
                     v nasprotje z njo. To se pravi, da tudi tistega, v ironično posmehljivem tonu
                     omenjenega, »nepremostljivega prepada« med katoliškim antikomunizmom in
                     ‘bistveno zgodovinskim mišljenjem’ ali »visoko ontologijo« za ta barvni odtenek
                     današnjega zgodovinskega načina <emph>nepristnosti</emph> zavesti pravzaprav ni
                     zares, ampak samo ironično. In prav tako za ta barvni odtenek nepristne zavesti
                     tudi ne more biti mogoče, da obstaja neka raven ali način bistvenega mišljenja,
                     za katerega tiste medvojne in povojne grozote na Slovenskem pravzaprav niso
                     razložljive niti mislive v kategorijah <emph>greha in krivde</emph> in zahteve
                     po pravični kazni za to krivdo nedvomnih in edino krivih akterjev tega
                     zločinsva po svobodni odločitvi. Zavest takih presoj in zahtev namreč v svoji
                     zgodovinski nepristnosti ne uvidi <emph>izzvanosti</emph> tega početja od
                     tistega nji povsem v skritost in pozabo odtegnjenega človeško »nadčloveškega«
                     vladajočega, ki sem ga omenjal.</p>
                  <p>Skratka: med navadnim nepristnim <emph>zavestnim</emph> bivanjem človeka in
                        <emph>bistvom</emph> njegovega dejanskega bivanja s tisto nepristno
                     zavestnostjo oz. miselnostjo vred je treba danes odkriti samosvoj popolni
                     prelom, razhod med njima, vsak stik, česar se današnji človek vsezajemajoče
                     prakse znanosti brez neke temeljite zasnovane spreobrnitve ne more ovedeti, ne
                     more tega pomniti: ne zaradi kake svoje intelektualne ali izobrazbene
                     insuficience, ampak po izmaknjeni prigodi <emph>ne-bistva</emph> biti kot
                     ničevosti biti, torej <emph>ontološkega nihilizma</emph> (tu ne mišljenega na
                     Nietzschejev način!), ki ga v svojem eseju literarizirano imenujem »ontološka
                     blaznost« ali »ontološki stroj«. Tako, da nepristna, neovedeno zlagana zavest
                     današnjih ljudi sama po sebi zastira <emph>bistvo</emph> njihovega dejanskega
                     zasužnjenega bivanja in njihove nepristne zavesti vred, ki je dandanes služba
                     razpoložljivosti vsezajemajoči praksi znanosti, katere neovedena, skrita
                     brezpogojna oblast je <emph>ne-bistvo</emph> biti, ki se godi kot
                        <emph>ničevost</emph> biti, kot neovedeni <emph>nihilizem.</emph> To je
                     ravno osrednji problem najobširnejšega dela mojega eseja in me zato čudi, da
                     ste Vi, gospod Stanovnik, ta problem nekako kar prezrli, ignorirali, čeprav
                     skriva v sebi najhujše implikacije za današnjega evropskega človeka prakse
                     znanosti in njegovo prevladujočo nepristno intelektualnost kot prisilno formo
                     današnje javnosti. (O tem problemu imam v tisku knjigo in Vam jo bom po izidu
                     poslal.)</p>
                  <p>S tem sem – se tolažim – vsaj do neke mere pojasnil nekaj glavnih točk
                     razhajanja med najinima načinoma presojanja današnjega dogajanja. Po moji
                     izkušnji je danes vsak poskus prevedbe današnjega bistvenega mišljenja v
                     občerazumljivi »jezik prvega koda«, torej vsakdanjega govoričenja intelektualne
                     javnosti in tudi v jezike današnjih empiričnih družboslovnih oz. humanističnih
                     znanosti pohabljajoča vulgarizacija, ravno pravšnja za vsakršne množične
                     informacijsko-komunikacijske medije, kamor sodijo tudi splošne
                     intelektualne/kulturne revije. In dalje, da ni mogoče mimo dejstva, da tisto,
                     kar velja za nepristno/zlagano splošno izobraženo zavest današnjih ljudi,
                        <emph>ne velja</emph> na ravni ovedenja <emph>bistva</emph> njihovega
                     dejanskega bivanja razpoložljivosti in z njo sovisne <emph>nepristnosti</emph>
                     miselnosti kot prisilne forme vsakršnih javnosti. Ne velja torej na polju
                     »visoke ontologije«, kakor jo Vi, gospod Stanovnik rahlo ironizirate.
                     Konkretno: tisto, kar se na ravni demokratične politike in njenega
                     funkcioniranja kaže kot krivda in greh medvojnega in povojnega grozotnega
                     zločinstva v Sloveniji in je torej Zločin, kakor zapiše Hribar, se na ravni
                     bistveno-bitne misli (danes to ni več »ontologija«!) kaže le kot strašna, po
                     neki prigodeni »usodi« izzvana, nesreča, ki pa ima nešteto načinov izkazovanja
                     vsepovsod v današnjem svetu vsezajemajoče prakse znanosti in tudi še zdaj prav
                     tako pri nas v Sloveniji. Nesreča, v katero so bili in so še danes ljudje brez
                     možnega izogiba izzvani z njim skrito oblastujočim <emph>ne-bistvom</emph>
                     biti. To pa tako, da je vse tako izzvano strašno in nestrašno delovanje ali
                     praksa za zanj razpoložljivega človeka zgolj <emph>»tehnični problem«</emph>:
                     brez vesti, moralitete, ovedenosti, pomnjenja njegovega skritega
                        <emph>bistva.</emph>
                  </p>
                  <p>In zakaj smo ob teh problemih pri zadnjih (ali prvih, kakor pač gledaš,
                     vsekakor pa človeku najbližjih) človeških rečeh? Vi, spoštovani gospod
                     Stanovnik, ki se – tako sklepam – prištevate k slovenski katoliški inteligenci,
                     vidite tisti Zločin kot Zločin glede na Boga in krščanski nauk brez pomisleka
                     kot <emph>greh in krivdo</emph> človeka. In zato, po legitimnosti demokratičnih
                     zakonov, v katerih – upravičeno! – vidite tudi krščanskega duha (ne le
                     laicističnega) kot »nadčloveško« sankcijo teh zakonov, pričakujete obsodbo in
                     kazen za izvajalce in naročnike Zločina, kar je najnormalnejši odziv zavesti
                     današnjega demokrata, tudi krščanskega demokrata, ne le krščansko-katoliškega
                     intelektualca. Da ne bo spet nepotrebnega nesporazuma: z vsem, kar imam namen
                     zdaj s tem v zvezi povedati, nikakor nočem zagovarjati katerih koli izvajalcev
                     tistega Zločina. Vendar tista zadnja – in prva – človeška zadeva je zdaj ravno
                     vprašanje Boga. O tem vprašanju pa želim in <emph>moram</emph> igrati »z
                     odprtimi kartami«, kakor se reče, čeprav moram dodati, da v tej »igri« noben
                     človek ni njen suvereni gospodar.</p>
                  <p>Ni moja izmišljotina, če rečem, da je Bog zapustil današnji svet in današnje
                     človeštvo. To pa tako, da se je današnjemu človeku <emph>zavestnega</emph>
                     bivanja povsem odtegnila v skritost tista <emph>vmesnost/sredina</emph> odnosa
                        <emph>istosti/identitete bistva človeka in bistva/istine biti kot edino
                        možno mesto raz-bližanja Boga in človeka, njune bližine in daljave.</emph>
                     Zato – iz svojih vpogledov – pravim, da tudi Vi, današnji katoliški krščanski
                     izobraženci, pravzaprav nimate pristnega odnosa do Boga, »stika« z njim, ampak
                     imate le versko dogmo o bivanju Boga (kakor da ne bi bil Bog neodvisen od
                     bivanja!?), torej nauk verovanja v Boga. Verovati kaj, pa se pravi, to
                        <emph>imeti-za-res</emph> brez pristnega odnosa s tistim v tisti
                        <emph>sredini</emph>, kjer je tak odnos in stik edino mogoč in ki je ni
                     mogoče »pričarati« ne z molitvami, ne z obredi, ne s kakršnokoli versko prakso.
                     Kajti če se dandanes godi <emph>nihilizem</emph> kot zgodovina ničevosti biti
                     (spet <emph>ne </emph>v Nietzschejevem smislu!) in se godi prav z nami samimi,
                     današnjimi ljudmi razpoložljivosti, kako bi si tedaj mogli taki verniki
                     domišljati, da pa so oni prav po tem svojem verovanju izvzeti iz tistega
                     nihilizma? Saj ta nihilizem vendar neogibno in njim neovedeno sega v sámo
                     njihovo verovanje v prej nakazanem smislu.</p>
                  <p>In če je tako – ta pogojnik je tu zmeraj nujen – nimate kot današnji verniki za
                     svoje sodbe o grehu in krivdi človeka nobene druge »višje« sankcije kot svojo
                     zgolj človeško prečloveško samoumnost, tisto nepristno zavestnost svojega
                     bivanja prav tako kakor vsi drugi ljudje te dobe brez ozira na barvni odtenek
                     te njihove nepristne zavestnosti. Pa tudi: kako spričo takega verovanja v
                     neprisotnega Boga ne vedeti, da vse hudo današnjosti ni le neka implikacija
                     njegove zapustitve sveta in človeštva? Tako, da prav zaradi tega ne bi bilo
                     mogoče krivde za vse to strašno hudo obesiti za vrat zgolj človeku in ga
                     dolžiti greha ter klicati nadenj pravico, ki se – brez »nadčloveške« sankcije –
                     sprevrača v zgolj maščevanje kot dejanje nekega zastrtega sovraštva. (Gospod
                     Stanovnik, ne predpostavljajte prosim, da ne poznam dogem
                        <emph>teodiceje</emph> v zvezi s tem metafizičnim problemom, saj <emph>te
                        dogme</emph> tudi ne segajo do samega <emph>bistva</emph> problema, ki se
                     nam danes zastavlja.)</p>
                  <p>Spričo vsega rečenega se mi kaže bistvenejša najvišja modrost starih Grkov, po
                     kateri človeka brez krivde zadene vsakršno hudo in gorje prestopa
                        <emph>(hybris)</emph> usodno odmerjene mu mere in meje kot smrtnika. Zato v
                     svojem eseju navajam tiste tri sklepne verze Sofoklejeve tragedije <emph>Edip
                        na Kolonu</emph>, ob katere ste se, gospod Stanovnik, tudi spotaknili v
                     svoji »laikovi glosi«.*) Vendar se v to zdaj ne bom spuščal. Omenim naj le, da
                     ste v svoji glosi podali dandanes še vedno splošno razširjeno razlago grške
                     tragedije skozi naše današnje pojmovanje občečloveške <emph>moralitete.</emph>
                     Taka razlaga je vseskozi vprašljiva, naj se zdi še tako samoumevna. Vanjo
                     namreč vnaša nekaj, česar Grki sploh niso poznali: pojmovanja bistva
                     moralitete, katerega vrhunec je Kantovo zasnutje <emph>bistva</emph>
                     občečloveške moralitete na absolutno gotovi biti subjektivitete samozavesti
                     uma/volje. To bistvo moralitete pa nikakor ni zamenljivo s tistim, kar so Grki
                     mislili kot <emph>ethos.</emph> Z utečenimi navideznimi samoumevnostmi v takih
                     rečeh ne bo šlo več. Ampak tudi v ta problem se zdaj ne morem spuščati.</p>
                  <p>Dotakniti se moram še enkrat problema današnje zgodovinsko samosvoje, po njenem
                     načinu nikdar v predmoderni zgodovini enake brezbožnosti – tudi v sami
                        <emph>veri v boga</emph> na prej nakazani način. Gospod Stanovnik, v svoji
                     glosi navajate misli nekaterih znanih intelektualcev, med njimi tudi
                     levičarskega neomarksista Habermasa, ki napovedujejo, da se današnja evropsko
                     določena svetovna civilizacija brez Boga kratko malo ne bo mogla trajno
                     obdržati. Tudi sam tako mislim in sem to pokazal v svoji knjigi, ki je zdaj v
                     tisku, čeprav tega ne mislim na njim enak način. Toda dejstvo, da današnja
                     svetovna civilizacija, da današnje človeštvo vsej svoji vsezajemajoči praksi
                     znanosti in nenehni rasti blaginje in vsakršnih uživanj, doživljanj in zabav
                     navkljub takorekoč krvavo potrebuje in zahteva Boga, še nikakor ni niti dokaz
                     bivanja Boga (!!) in še celo ne možnost njegovega približanja svetu. Prav
                     narobe: to je nihilistična misel, katere avtor je Nietzsche, ne ker bi veroval
                     v boga, ampak da bi se tako obvladovalo v sužnosti masovnega razpoložljivega
                     človeka. Kajti brez neke temeljite, iz same <emph>prigode istine</emph> biti
                     kot tiste <emph>sredine/vmesnosti</emph> istosti/identitete človeka in biti kot
                        <emph>sredine raz-bližanja</emph> Boga in človeka in iz te sredine
                        <emph>zasnovane spreobrnitve</emph> zgodovinskega bistva človeka, je
                     današnja svetovna civilizacija s človeštvom vred obsojena na propad. Boga si
                     kratko malo ni mogoče izmisliti ali z vsesplošnim govoričenjem o njem doseči
                     njegov pri-hod, niti izsiliti drugačnega sebe s kakšno zgolj človeško planirano
                     in organizirano revolucijo. Toda ali je sploh mogoče miselno zasnovati
                     obetajočo se prigodo tiste sredine, če si kot krščansko-katoliški vernik že v
                     domnevni posesti odgovorov o zadnjih in prvih vprašanjih človeka, človeštva,
                     sveta? Po moji izkušnji in védenju to ni mogoče, ker ti takšno prepričanje ali
                     vera odvzame/zatre spodbudo za izvorno bistveno mišljenje: njegovo poklicanost
                     iz prigode tiste <emph>sredine.</emph> Ali ni sam Aleš Ušeničnik na nekem mestu
                     izrecno povedal, da brez vere filozofsko ne bi nikoli prišel do zadnjih resnic?
                     Ali ni prav v tem vernikova <emph>odpoved</emph> filozofskemu mišljenju?</p>
                  <p>Le <emph>sproščanju prihoda te obetajoče se prigode</emph>, le ovedenju in
                     pomnjenju <emph>bistva</emph> današnjega dogajanja te civilizacije kot skritega
                        <emph>bistva</emph> skrite najvišje nevarnosti – nevarnosti razčlovečenja –
                     in s tem odskoku od vsega neznansko nagrmadenega gorovja današnje nepristnosti,
                     neovedene zlaganosti javno veljavnih »védnosti« – je danes posvečena pot
                     bistvenega mišljenja.</p>
                  <p>Vprašanje, ki se mi s tem v zvezi zastavlja in ki ga mimo nepomembnih
                     nesporazumov zastavljam tudi Vam, spoštovani gospod Stanovnik, je naslednje:
                     Ali bo današnje, obstoječe in zelo postano krščanstvo po svojem intelektualnem
                     vrhu zmožno sámo sebe prenoviti v duhu prej omenjene obetajoče se prigode in iz
                     nje same možnega obrata prihodnosti? In naj odkrito rečem svoje opažanje brez
                     kritizerske intencije: današnje postano krščanstvo v svojem vrhu (še!) ne kaže
                     znamenj ovédenosti svojega stanja v današnjosti in še posebej svoje
                        <emph>nuje</emph> bistvene, temeljne prenove in obrata, ki implicira
                     zavrženje svoje doslej postavljene dogmatike. Zdi se mi, kakor da
                        <emph>krščanstvo</emph> danes nujno potrebuje novega Mesijo, Odrešenika
                        <emph>od sebe samega</emph>. Kakor po svoje potrebuje nekakšnega »genija«
                     tudi današnja postana evropskost Evrope. Ampak že ta misel, to pričakovanje
                     odrešenikov je neprimerno. Ne gre, prvinsko gledano, niti za »Mesijo« niti za
                     »genija«, ampak najprej za sprostitev obeta prigode tiste sredine, iz katere se
                     zasnuje drugačna prihodnost, njeni misleci, snovalci, ustvarjalci. Za to
                     sprostitev pa ni kakih programov(!), ampak le tisto, na kar sem skoraj
                     ugankarsko nakazoval doslej: ovedenje/pomnjenje <emph>bistva</emph> skrite
                     najvišje nevarnosti. Gospod Stanovnik, ali boste spet rekli, da se izgubljam v
                     »neprehodno goščavo skrajnih abstrakcij«? Lahko, le da to meni ne kaže kaj
                     drugega kot le neko nejevoljo ob »težavnosti« zadeve današnjega bistvenega
                     mišljenja. Če upaš, da se bo s tvojo besedo kar koli zganilo v današnjem svetu,
                     je to – za zdaj – brezup. Če pa upaš, da se je s tvojo besedo prigoda istine
                     biti približala človekovemu mišljenju, je to edino zaupanje besedi, ki obeta
                     obrat. </p>
                  <p>S spoštovanjem in najboljšimi željami za naprej.</p>
                  <p>* Naj zgolj omenim, da sem o grški tragediji posebej pisal v knjigi <emph>Moč
                        in oblast</emph>, v poglavju <emph>Prometejski mythos moči in
                        oblasti«.</emph>
                  </p>
               </div>
            </div>
         </div>
         <div type="div1">
            <head>Slovenske teme – september 2004</head>
            <div type="div2">
               <head>Slovenske volitve 2004</head>
               <docAuthor>Anton Drobnič</docAuthor>
               <div type="div3">
                  <p>Ob začetku kampanje za oktobrske volitve v državni zbor se tudi člani in
                     prijatelji NSZ vprašujemo, kako naj ravnamo in kaj nam bodo volitve prinesle.
                     Pri tem najprej opazimo, da nasledniki nekdanje totalitarne oblasti, zveza
                     partizanskih borcev in zadnji vodja komunistične diktature s svojim krogom te
                     volitve pojmujejo kot odločanje za ali proti njihovi »resnici« o t. i. NOB, da
                     hočejo z letošnjimi volitvami zavarovati svojo trenutno »resnico« o njihovem
                     boju med drugo svetovno vojno.</p>
                  <p>Predsednik partizanskih borcev Janez Stanovnik je zato že 17. julija na
                     Pokljuki obžaloval, da se na njihovo NOB meče blato revolucije, čeprav »med
                     vojsko nismo govorili o revoluciji«. Med vojsko o revoluciji javno res niso
                     govorili, skrivali so jo pod masko NOB, so pa revolucionarno nasilje na kar
                     najbolj krvav način izvajali. Molk o pravih ciljih je pač bistvo vsake prevare.
                     Govorili so o boju proti okupatorju, pobijali pa so slovenske ljudi, ki niso
                     odobravali njihovega nasilja. Umorili so nad tisoč uglednih in zavednih
                     Slovencev, preden je nastala prva vaška straža in zaustavila njihov morilski
                     pohod. Govorili pa tega res niso in še danes na vse kriplje tajijo. Laž je pač
                     nesmrtno bistvo komunizma, izdajajo in določajo pa jih njihova dejanja. Ne po
                     besedah, po njih delih jih spoznamo. </p>
                  <p>Predsednik borcev je nato v svojem komedijantskem slogu za »potvarjanje
                     zgodovine« obtožil kar Komunistično partijo Slovenije, ker je boj proti
                     okupatorju proglasila za revolucijo. Ni dvoma, da je NOB ustanovila in vodila
                     komunistična partija, zato je ta najbolje vedela, za kaj je v resnici šlo.
                     Janez Stanovnik je bil tudi član te partije, dobro seznanjen z njenimi cilji in
                     dejanji, katera je tudi ves čas odobraval. Zato je njegovo sedanje besedno in
                     miselno prekopicevanje le poskus pridobiti volivce, da bi glasovali za tiste
                     poslance, ki bodo o komunističnem medvojnem nasilju še naprej molčali, tako kot
                     vztrajno molčijo Stanovnik in njegovi borci. Dejstva pa ostajajo neizprosna:
                     tisoči umorjenih neoboroženih Slovencev in petdeset let totalitarnega fizičnega
                     in duhovnega nasilja nad slovenskimi ljudmi in narodom. </p>
                  <p>Samo dan kasneje je trditev, da bodo letošnje volitve odločale »o resnici in
                     neresnici«, izrekel tudi vsestransko nekdanji Milan Kučan na zborovanju rdečih
                     zvezd v Baški grapi. On, ki pozna več resnic, resnice po vsakdanji potrebi,
                     lahko tako govori: »Resnico« bo pač določil zmagovalec, kot jo je nekoč določal
                     on in njegova partija. Na tak partijski način ima prav tudi Janez Stanovnik, ki
                     je vzdihnil: »Ampak ve se pa, kaj je resnica in poštenje!« Za komuniste je
                     resnica in poštenje samo tisto, kar koristi njim in kar so oni določili. </p>
                  <p>Za konstrukcijo svoje resnice sta oba nekdanja komunistična veljaka uporabila
                     staro laž, ki komunistične partizane enači s slovenskim narodom. Že začetni
                     teroristični akt slovenskih partizanov, t. i. odlok o zaščiti slovenskega
                     naroda od 16. septembra 1941 je nepokorščino komunistični OF razglasil za
                     izdajo slovenskega naroda. S to lažjo so partizani in njihovi nasledniki
                     opravičevali vse svoje zločine in druge grdobije in to laž uporablja Milan
                     Kučan, ko je govoril o grehu domobrancev, ki naj bi dvignili roko zoper lastni
                     narod, v resnici pa so jo dvignili samo v obrambo proti neznosnim partizanskim
                     zločinom zoper slovenske ljudi in narod. </p>
                  <p>Takšno komunistično enačenje njihovih zločinskih organizacij s celotnim
                     slovenskim narodom in prilaščanje njegove države ima tudi v sedanjosti hude
                     posledice. Ko Italijani, Nemci ali kdo drug govori in prikazuje resnične ali
                     namišljene zločine nekdanjih partizanov, ti za talca takoj vzamejo slovenski
                     narod in njegovo državo in takšno ravnanje označijo za žalitev slovenskega
                     naroda in za napad na slovensko državo. To pa pomeni, da partizanske zločine
                     preložijo na ves slovenski narod in za komunistični teror zadolžijo kar sedanjo
                     Republiko Slovenijo. Tega pa ne počnejo samo nekdanji partizani, to delajo tudi
                     funkcionarji Republike Slovenije, med katerimi se je kar z uradnim aktom še
                     posebej izkazal sam zunanji minister Vajgel. </p>
                  <p>Takšno skrivanje za hrbtom slovenskega naroda in njegove države pa jih prav nič
                     ne moti, da ne bi tako kot Kučan drugih obtoževali za izgubo »čistega obraza
                     Slovenije« in za izostanek vabila na letošnje slovesnosti ob 60. obletnici
                     izkrcanja zaveznikov v Normandiji. Res je hudo, šestdeset let so neprestano
                     prepričevali sebe in druge, da so bili del zmagovite antifašistične koalicije,
                     da so bili »na pravi strani«. Sedaj pa so zvedeli, da »prava stran« ve za
                     zločine, ki so jih delali na njihovi strani tako proti obstanku in svobodi
                     slovenskega naroda kot proti svobodi vseh narodov sveta, za totalitarno oblast
                     nad Slovenci in za svetovno komunistično revolucijo. To jih je strašno
                     prizadelo, kot vsakega mogočnega ošabneža prizadene spoznanje, kako neznaten je
                     v resnici. Zato dediče komunističnega totalitarnega sistema kličejo k volitvam,
                     da bi po zmagi lahko ponovno določili in uveljavili svojo »resnico«. </p>
                  <p>Nas pa ne zanima, na kateri strani so po njihovih sedanjih besedah in željah
                     bili. Kot je že rečeno, sodimo jih po njihovih delih: začetno dvoletno
                     zavezništvo nacistov in komunistov, ki je omogočilo tudi nacistično okupacijo
                     Slovenije, tisoči umorjenih nedolžnih Slovencev in na drugi strani tisoči živih
                     fašističnih okupatorjev z vsemi zločinskimi generali vred, ki so jih partizani
                     »prisrčno« spremljali na njihovi poti domov (Lado Ambrožič - Novljan). Nato pa
                     novi tisoči umorjenih in pol stoletna totalitarna oblast, ki je Slovenijo
                     pripeljala tik do propasti naroda, njegove kulture in gospodarstva. In še sedaj
                     se celo z zakoni norčujejo iz slovenskega domoljubja in zaničujejo vse, ki so
                     bili ali so proti komunističnemu terorju. </p>
                  <p>S strankami, ki so naslednice in zagovornice totalitarne preteklosti, zato pri
                     odločanju na volitvah ne bomo imeli težav in dvomov. Pustili jih bomo klavrni
                     usodi gospodarjev zla in nasilja. Enako bomo storili z njihovimi sateliti od
                     skrajne levice do skrajne desnice, ki v bistvenih stvareh vedno glasujejo z
                     nasledniki komunistov in njihovim podmladkom. </p>
                  <p>Takšna bistvena stvar so t. i. vojni zakoni, nazadnje lansko poletje sprejeti
                     zakon o vojnih grobiščih, ki je pravno določil državljansko neenakost in
                     uveljavil očitno zgodovinsko laž, vse samo zato, da bi komunistične partizane
                     zakonsko očistil zločinov in revolucionarnega nasilja. Glasovanje za ta zakon
                     je bil preizkus temeljne demokratičnosti in pravičnosti političnih strank.
                     Preizkus sta častno prestali samo stranki Koalicije Slovenija, t.j. NSI – Nova
                     Slovenija – krščansko ljudska stranka in SDS – Slovenska demokratska stranka.
                     To sta sedaj edini politični stranki, na katere se lahko opremo in na katere
                     lahko računamo vsi, ki smo nasprotovali ali se bojevali proti komunističnemu
                     nasilju med vojno in njihovi diktaturi po vojni. </p>
                  <p>Posebno klavrno se je doslej izkazala SLS – Slovenska ljudska stranka. Od
                     strank komunističnega nasledstva in njihovih satelitov pač nismo pričakovali
                     nič dobrega in nič poštenega, zato nas niso mogle razočarati. Razočarala pa nas
                     je SLS, ki je pravna naslednica medvojne SLS, glavne politične in vojaške
                     nosilke slovenskega demokratičnega odpora proti komunističnemu nasilju
                     partizanskih organizacij. Ne samo zato, ker je edina od izvorno demokratičnih
                     strank glasovala za zakon, ki pravno določa komunistično »resnico« o medvojnem
                     in povojnem nasilju, ampak predvsem zato, ker je to storila pri polni zavesti
                     in javno izraženem vedenju o krivičnosti in neresničnosti tega zakona.
                     Predsednik SLS Janez Podobnik je v parlamentu glasno povedal bistvene slabosti
                     tega zakona, nato pa prav tako glasno izjavil, da bo stranka »s težkim srcem
                     glasovala za zakon«. To se je v sramoto te stranke, zlasti njenega vodstva tudi
                     zgodilo. V nasprotju s strankami komunističnega nasledstva in njihovimi
                     sateliti, ki drugače niti ne morejo, se je vodstvo SLS zavestno odločilo in
                     hote glasovalo za laž in krivico. Menili so, da je »težko srce« njihovo
                     opravičilo, v resnici pa je le dokaz njihove izdaje svojih lastnih korenin. </p>
                  <p>SLS torej ni prestala preizkusa zgodovinske časti in demokratičnega poštenja.
                     Njeno vodstvo se je kljub velikim besedam izkazalo za najbolj nezanesljivo in
                     najmanj trdno in načelno. Zato se zanje tudi na volitvah ne bomo odločali vse
                     do takrat, dokler z drugačnimi dejanji ne bodo dokazali, da so res drugačni. Za
                     sedaj na kaj takega nič ne kaže, saj predsednik SLS Janez Podobnik in nekateri
                     drugi vodilni člani SLS še naprej sprejemajo in stalno razglašajo grobo
                     komunistično laž o domobranski prisegi Hitlerju in njihovi kolaboraciji z
                     okupatorjem. Še več, izmišljeno domobransko prisego in kolaboracijo skupaj z
                     Milanom Kučanom celo primerjajo in enačijo s partizanskimi množičnimi umori.
                     Demokratični volivci bodo zato tudi SLS s težkim srcem pustili izven kroga
                     naših prijateljev in zagovornikov slovenskega demokratičnega odpora proti
                     komunističnemu nasilju, ki je bilo za Slovence celo bolj uničujoče kot
                     zločinsko nasilje fašistov in nacistov. Ko gre za zločinca in njegovo žrtev, je
                     že nevtralnost v resnici pomoč zločincu. </p>
                  <figure>
                     <graphic url="slike_z_54/z_54_27.png"/>
                     <head>Kam <name type="author">Mirko Kambič</name></head>
                  </figure>
               </div>
            </div>
            <div type="div2">
               <head>Mi in Amerika, volitve tu in tam</head>
               <docAuthor>Blaža Cedilnik</docAuthor>
               <div type="div3">
                  <p>V Ameriki je volilna kampanja že v polnem razmahu. Pravzaprav se je začela že
                     takrat, ko sem bila sama še v Ameriki oziroma že prej. Naša politična srenja
                     vključno z vsemi mediji se je šla že ves čas nekakšno gonjo proti Bushu,
                     pravzaprav se jo gre že odkar se je pojavil na politični sceni. Ves čas je na
                     udaru, karkoli se že zgodi v Ameriki ali pa karkoli že storijo Američani.
                     Toliko nizkih udarcev še doma ni dobil. Saj ne da bi se borila zanj, ampak kdo
                     bo mene ali pa naše tovariše kaj vprašal. To se bojo že tam, na oni strani
                     velike luže zmenili.</p>
                  <p>Naj vas spomnim na Clintona. Njega smo hvalili na vse pretege. Ker je bil
                     nekako taprave barve. Torej tudi državnike po svetu ocenjujemo po njihovi
                     barvi, ne pa po dejanjih. Američani tudi njega niso kaj prida marali. Naj
                     ponovim, kaj mi je rekel turistični vodič, ki pred belo hišo svetuje, prodaja
                     karte in še marsikaj. Rekel je, da ne mara Clintona. In da ga tudi sicer nihče
                     ne mara. Sem rekla, da je to en misterij politike, da je pri nas nekaj
                     podobnega. Potem je rekel, da če najdem človeka, ki ga vsi poznajo, pa ga nihče
                     ne mara, je pravi kandidat za predsednika in bo tudi izvoljen. Poznavalci so
                     povedali, da je bil slab gospodar, da je Bush za njim podedoval slabe razmere.
                     Za časa Clintona so bile svetovne razmere ugodne in se to še ni poznalo. Bil pa
                     je, kot sem že rekla, taprave barve in sijajen igralec. Sicer gre pa tudi Bushu
                     kar dobro od rok. Pa tudi simpatičen je. Pa kot sem že rekla, kaj to mene
                     briga. Prav nihče me ne bo nič vprašal, le hči se bo razjezila, če bo tole
                     brala, in bo rekla, da tudi pri nas ženske volijo Kučana zaradi lepih oči.</p>
                  <p>Kot pri nas tudi veliko Američanov voli barvo. Pri tem se delajo, da volijo
                     osebnost in program. Marsikdo bi rad volil kakšnega tretjega ali četrtega
                     kandidata, pa kaj, ko nima šans. Torej voli barvo ali pa voli proti. Samo, da
                     ne bo napačen »kuščar« izvoljen (Gre za eno štorijo, ko so bili na zemlji
                     ljudje in kuščarji. Vedno so bili kuščarji na oblasti. Tudi ljudje so jih
                     volili. Ko so vprašali ljudi, zakaj volijo kuščarja, so tako odgovorili.).
                     Letos sem bila, kot veste, spet v Ameriki. Seveda smo se dosti pogovarjali tudi
                     o obeh glavnih kandidatih za predsednika. Pa ne poslušam rada tistih, ki volijo
                     kogarkoli, samo Busha ne. Rada poslušam Billa, ki je v taki službi, da stvari
                     pozna precej od blizu. Poleg tega je človek, ki nima dlake na jeziku. Pove vse
                     tako, kot misli. Vedno pravi, da se v njegovi hiši lahko govori popolnoma brez
                     zavor, da je dovoljeno reči prav vse, da ne bo nič vzeto za slabo. Zato se je
                     prav zanimivo pogovarjati z njim. Seveda sem ga vprašala, kaj misli o obeh
                     kandidatih. Bistvo njegovega odgovora je bilo nekako takole: Bush morda res ni
                     najbolj pameten, vendar ima srce. Carry pa je izredno bister, vendar je
                     resnično pokvarjen. In rajši imam človeka s srcem z malo manj pameti kot
                     izredno brihtnega človeka, ki je pokvarjen do obisti. Ko pa sem zdaj spraševala
                     Američane, kako kaj izgleda zdaj, pravijo, da si nihče ne upa napovedati izida,
                     ker bo zelo tesen. Kakršen koli sistem že imajo s tistimi elektorji, meni je
                     vsekakor bolj všeč kot naš, ko mora »desna stran« zbrati najmanj
                     šestinštirideset poslancev, ker sta oba manjšinjca že vnaprej na »levi strani«,
                     ki rabi za večino samo štiri in štirideset poslanskih mest. In tista dva
                     manjšinjca volijo ljudje, ki imajo dva glasova, po večinskem volilnem sistemu.
                     To pomeni, da je dovolj, če pridejo trije na volitve in dva volita nekoga od
                     poslanskih kandidatov. Torej načelno tista dva oziroma tista peščica ljudi z
                     dvojnimi glasovi, ki pride na volitve in voli za kandidata, ki je potem
                     izvoljen, odloča o tem, katera politična opcija bo sestavila vlado. Sem za
                     zaščito nacionalnih manjšin, ampak da oni odločajo o moji državi, to mi pa še
                     vedno ni všeč. Če bi bila sama na takem mestu, bi se v takšni situaciji
                     glasovanja vzdržala. Bi se pa z zobmi in nohti borila za pravice tistih, ki so
                     me izvolili. Samo poglejte, kako dobro gre madžarski narodni manjšini, kako
                     napreduje področje, kjer so naseljeni, ker je prava stranka na oblasti. No,
                     hecam se. To bi moral storiti Bajuk v tiste pol leta, vsaj tako je rekla
                     poslanka madžarske narodne skupnosti. Sicer je pa Bajukova vlada grešni kozel
                     za vse. Saj človek ne more verjeti. Vsi ekonomski kazalci so bili takrat
                     najslabši. Saj ste slišali Ropa na soočenju z Janšo. Sicer je takoj popravil,
                     da nima zveze, ampak mogoče bo pa le kdo nasedel. Moj mož vedno pravi, da je
                     bila tisto z Bajukovo vlado napaka. Že mogoče, ampak takrat so dobili določene
                     izkušnje, pogledali so v piskre, kot pravimo, in ko bodo imeli naslednjič
                     priložnost, bodo vedeli, kako ravnati. Upajmo, da je priložnost blizu. Pa ne na
                     horizontu, kot smo včasih rekli za lepšo prihodnost. Potem pa dodali, da je
                     horizont črta, kjer se stikata nebo in zemlja in ki se tembolj oddaljuje, čim
                     bolj se ji bližaš.</p>
                  <p>Medtem so se zgodile volitve v evropski parlament. Rezultat je bil tak, kot si
                     ga niti sanjati nisem upala. Ne samo, da je »desna stran« dobila več glasov kot
                     »leva«, Nova Slovenija je premagala LDS na celi črti. Moja duša je židane
                     volje, kakor bi pila kraški teran, se je zapisalo pesniku Župančiču. Ja, tako
                     sem se počutila. Mene zlepa kaj ne navduši. Ampak to, to je bilo nekaj
                     posebnega. Nekaj, kar sem neskončno želela in se je zgodilo. Čeprav nam ves čas
                     trobezljajo, da evropske volitve nimajo zveze s parlamentarnimi volitvami. Ne
                     vem, kje so to pobrali. Kako da ne vem. Seveda vem. Radi bi NAS o tem
                     prepričali. Da ne bomo šli na volitve ali pa, da bomo volili magari Jelinčiča
                     ali pa kakšno novo stranko, ki že rastejo, kakor gobe po dežju. In vse te nove
                     stranke si močno prizadevajo, da bi nas prepričale o svoji nevtralnosti. Kot
                     vedno vam polagam na srce, da jih dobro poslušajte. Izdali se bodo, kot vedno,
                     z malenkostmi. Hudič se skriva v detajlih. Seveda bo imela vsaka kaj takega v
                     programu, da bi jo človek z veseljem volil. Pa nikar ne nasedajte. Tudi če vam
                     že vnaprej dajo vsakemu eno zlato kroglo. Vsi, ki se izdajajo za neodvisne, so
                     več kot sumljivi. Ko so bili imenovani novi ministri, ni bilo važno, kakšni
                     politični opciji pripadajo, le da so bili strokovnjaki, ki so takoj lahko
                     začeli z delom. Bili so strokovnjaki, ki niso bili vključeni v nobeno stranko.
                     Pa glej ga, vraga. Takoj po izvolitvi so se vključili v LDS, ki je bila zelo
                     počaščena, da so se ji pridružili taki strokovnjaki. Pa Potočnik. Čim je postal
                     komisar, se je preselil k LDS. Blef. En sam blef. Treba se je naučiti
                     prepoznavati take neodvisneže. Njihove besede je treba meriti s posebnim vatlom
                     ali, kot sem že rekla, paziti je treba na podrobnosti, na drobne opazke. Sicer
                     pa vemo, kaj je lakmusov papir: NOB, revolucija, povojni poboji, Janša, itd. </p>

                  <figure>
                     <graphic url="slike_z_54/z_54_28.png"/>
                     <head>Volivci Mirko Kambič<name type="author"/></head>
                  </figure>
                  <p>Zdaj se dogaja tisto, kar bi se moralo zgoditi takoj po osamosvojitvi. Vsa
                     vodilna in vodstvena delovna mesta so razpisana. Kriterij za zasedbo je
                     izključno strokovnost (beri članstvo ali vsaj simpatizerstvo LDS ali listja ali
                     borčevskih penzionistov). Dogaja se nekakšna lustracija. V tem mandatu, ko so
                     imeli absolutno oblast, so zamenjali prav vse, ki niso bili vsaj majčkeno
                     rdečkasti. Nobeno društvo ni varno. Še dobro, da nam v Zavezi niso zamenjali
                     predsednika. Uh, kmalu bi pozabila. Mi zanje ne obstajamo. Smo neosebe. Smo
                     nedruštvo. Preprosto nas ni. To se je lepo videlo ob Enciklopediji. Izdali smo
                     knjižico s komentarji – kritikami Enciklopedije. Novinar, ki nas je pohvalil,
                     je bil takoj napaden. On je oseba. Naše pisanje pa ni dobilo od vodilnih
                     Enciklopedistov niti besedice. Mi smo neosebe. Nas pač ni. Kako se naj
                     pogovarjajo z nekom, ki ga ni.</p>
                  <p>Skratka, dogaja se torej nekakšna lustracija, ki kaže, da smo nekakšna fevdalna
                     država. Zaslužnim državljanom dajejo oblastniki v upravljanje (beri:
                     izkoriščanje) različne fevde, npr. Stanovanjski sklad, Zavarovalnico ... in ti
                     državljani potem neznansko obogatijo. Bivši vodja Stanovanjskega sklada je
                     arogantno izjavil, ko so ga vprašali, kaj bo zdaj počel, ko je zapustil vodilno
                     mesto v skladu, da je tako bogat, da mu ni treba ničesar početi. In vse te
                     državne in paradržavne ustanove in skladi in delniške družbe in podjetja in
                     zdravstveni domovi in uradi in agencije in krneki, vse dobivajo nove
                     direktorje, ravnatelje, predsednike za nadaljnjih pet let. Pri vseh teh
                     državnih in paradržavnih karkoli-so-že, se da obogateti. Tu se da denar
                     prelivati iz žepov davkoplačevalcev v svoj žep. In seveda boš zvest in lojalen
                     tistemu, ki ti je to omogočil. Če si seveda naprodaj. Žal je veliko ljudi
                     naprodaj. Ali pa so brez prepričanja in brez principov. Denar ne smrdi. Denar
                     ni vse, ampak pomirja, pravi star židovski pregovor. Ni torej čudno, da so ti
                     ljudje tako pomirjeni. </p>
                  <p>P.S. A je Kučan še predsednik? Seveda je. Berite najnovejše učbenike za
                     devetletko. Tam je to tako napisano. Enkrat predsednik, zmerom predsednik. Ha.
                     Mogoče je pa knjiga prezgodaj izšla. Sicer pa, počakajmo na naslednje
                     predsedniške volitve.</p>
               </div>
            </div>
         </div>
         <div type="div1">
            <head>Ujeti v Ptolomajski sistem</head>
            <div type="div2">
               <head>Napačen naziv ali napačna razstava</head>
               <docAuthor>Blaža Cedilnik</docAuthor>
               <div type="div3">
                  <p>Vprašala sem nekaj sorodnikov, prijateljev in znancev, kakšno razstavo si
                     predstavljajo pod nazivom Kolo nasilja, kaj si obetajo, da bi videli na
                     razstavi s tem imenom. Vsi odgovori so bili skoraj do pičice enaki. Nasilje v
                     družini, nasilje v šoli, nasilje na ulici. Starši izvajajo nasilje nad otroki,
                     otroci izvajajo nasilje nad vrstniki in svojimi otroci in tako se vrti kolo
                     nasilja naprej. Ker sem odkimala z glavo, so me vprašali češ, kje pa je ta
                     razstava. Ko sem odgovorila, da v Muzeju novejše zgodovine, so mnenje
                     spremenili. Aha, potem so to povojni poboji, Goli otok in take reči. Morda tudi
                     terorizem, ki je zdaj tako popularen. Če gre razstava preko naših meja.</p>
                  <p>Moram priznati, da sem si tudi sama pod tem nazivom zamišljala nekako takšno
                     vsebino razstave. Pa smo seveda vsi od kraja popolnoma udarili mimo. Še najbolj
                     sem se, potem ko sem si že ogledala razstavo, strinjala z mnenjem, ki sem ga
                     prebrala v knjigi vtisov: »Podobno kot prej, ko se je muzej še imenoval Muzej
                     revolucije.« ali »Nekoliko preveč spominja na razstave, ki so bile prej v tej
                     stavbi, ko se je še imenovala Muzej revolucije.« Skratka, poanta razstave je
                     druga svetovna vojna in nasilje okupatorjev. Prav, samo razstava bi morala
                     imeti drugačen naslov. Če so hoteli prikazati nasilje, ki so ga prinesle
                     ideologije v prejšnjem stoletju, bi morali med slikami, ki prikazujejo
                     Mussolinija med ljudmi, Hitlerja, ki mu dekletce daje cvetje in Tita, ki govori
                     zbrani množici, postaviti nekakšen enačaj in seveda spremeniti naslov
                     razstave.</p>
                  <p>Seveda so poskušali biti objektivni, objektivni v smislu »resnice«. Zato so na
                     pano napisali: »Civilno prebivalstvi Slovenije je bilo žrtev različnih oblik
                     nasilja različnih povzročiteljev. Ob okupatorjevem nasilju, pregonih, zaporu,
                     streljanju talcev, internaciji, prisilni mobilizaciji, je obstajalo tudi
                     nasilje partizanskih formacij.« To je to. Tam na dnu panoja en majhen dodatek.
                     Vsekakor bi morali s to razstavo, če bi hoteli biti objektivni, počakati na
                     podatke raziskave o žrtvah druge svetovne vojne in po njej, da bi dobili
                     kolikor toliko prave številke žrtev, ki jih je povzročil okupator in
                     partizanske formacije. Potem naj bi bilo slikovno gradivo prikazano v ustreznem
                     obsegu. Zato ni čudno, da je v knjigi vtisov cela vrsta pripomb: »Pogrešamo
                     večje objektivnosti prikaza.« ali »Zelo nerealno in premalo so poudarjeni
                     zločini komunizma.«</p>
                  <p>Posebno poglavje so seveda povojni poboji. Ja, saj res. Povojni poboji, veliki
                     madež, največji madež na naši narodni zgodovini. O njih se sicer govori,
                     pravzaprav se je že vse povedalo in to je očitno več kot preveč. Zato na tej
                     razstavi zanje ni mesta. Niso dovolj pomembni. Ne spadajo pod tovrstno nasilje.
                     Naj spregovorijo mnenja iz knjige vtisov: »Časa in nasilja po drugi svetovni
                     vojni je pa bore malo. Malo več objektivnosti bi se takšnemu nasilju
                     spodobilo!« ali »Zakaj je tako malo o povojnih zločinih komunistične oblasti?«
                     ali »Imamo slike o pobojih, ki so jih izvedli okupatorji, ni pa dokumentov o
                     pobojih med vojno in po njej.« ali kot je napisal študent zgodovine »Kje so
                     Teharje, kje je Kočevski rog in še bi lahko našteval!? Skrajno me je sram kot
                     Slovenca, da se nekateri od vas še vedno skrivajo za utopijo bivšega sistema in
                     izkrivljajo zgodovinska dejstva do absurda. Sram naj vas bo!«</p>
                  <p>Ko sem si tako ogledovala razstavo, sem se pač sprijaznila s tem, da bom videla
                     nič več kot tisto, kar so nam kazali že ves čas v tej stavbi in po medijih ob
                     raznih spominskih slovesnostih. Upala sem, da bom morda videla kaj
                     originalnega, kar nam ne bi že sto in stokrat pokazali. Pa je bilo takega bore
                     malo. No, da ne bom krivična. Na koncu je cela stena slik iz slovenskih
                     zaporov. Ni mi bilo in mi še zdaj ni čisto jasno, kakšno zvezo imajo z
                     razstavo. Je pa res, da nikakor nisem znala razbrati, kakšna naj bi bila rdeča
                     nit razstave. No, ja. Nasilje. Ampak katero nasilje si je zaslužilo »vstopnico«
                     za na to razstavo? Seveda le tisto, ki je v skladu z edino zveličavno
                     »resnico«, ki nam jo trobijo na ušesa že vseh »teh naših petdeset let«, najprej
                     komunisti, ki so zakuhali državljansko vojno in se povzpeli na oblast, zdaj pa
                     njihovi sinovi in vnuki, po krvi ali po prepričanju. In tudi ta razstava na
                     svoj način izganja revolucijo in državljansko vojno iz naše zgodovine. Nisem si
                     mogla kaj, da ne bi potegnila paralele z Enciklopedijo Slovenije, ki obravnava,
                     kot sem že pisala, vsako hišo, kjer je šel ali pa tudi ne kak partizan mimo,
                     skratka, kot bi rekla moja stara mama, vsako pasjo procesijo, če je bila na
                     pravi strani. In glej ga šmenta, to je opazil še nekdo drug in zapisal v knjigo
                     vtisov: »Kot Enciklopedija Slovenije je tudi ta razstava zelo, zelo
                     pristranska. Kje in kako je prikazano dvesto in več skupinskih grobišč? Kje in
                     kako je prikazano trpljenje okoli dva tisoč Slovencev med vojno in kje okoli
                     štirinajst tisoč in več pomorjenih Slovencev po koncu vojne maja in junija
                     1945? Kje so prikazane strahote, trpljenje in mučenje ljudi pred poboji –
                     Teharje – Kočevski rog?«</p>
                  <p>In nekdo je zapisal: »Žal se ne morem znebiti vtisa, da gre za politično
                     razstavo. Kako sicer pojasniti glorifikacijo ene in demonizacijo druge
                     strani!?« in drugi preprosto ugotovil: »Tako politična razstava!« Seveda. Če
                     smo mislili drugače, smo neizmerno lahkoverni. Vse je politika. Politika, ki
                     ima en sam namen. Da ustoliči »resnico«, da postavi temelj slovenske državnosti
                     in osamosvajanja v tiste čase. In na ta način postavi resnične vojne zločince
                     na svetniški piedestal. </p>
                  <p>»Razočarana sem nad objektivnostjo razstave. Kdaj boste začeli prikazovati
                     resnico? Ali ne bi bil že čas, da se predstavijo stvari take, kot so bile?
                     Žalostna nad nesposobnostjo razstaviteljev zapuščam muzej.« Sama pa nisem bila
                     razočarana. Če sem poštena, sem takoj, ko sem ugotovila, za kaj gre pri tej
                     razstavi, nekaj takega pričakovala. Ampak hrepenenje, da bi se vendar nekaj
                     zgodilo, je ostalo nepotešeno. Pa saj menda nekaj časa lahko še počakam, saj še
                     ni vseh dni konec. Ni hudič, da ne bodo morali enkrat »tardeči« zares zapustiti
                     oblast. In takrat bomo lahko napisali pošteno zgodovino in pripravili pošteno
                     razstavo: Rdeče kolo nasilja.</p>
                  <p>Ob razstavi je izšel tudi zbornik, ki sicer ne pojasnjuje razstave, ampak skuša
                     pojasniti različne oblike nasilja, predvsem nasilje, ki smo ga Slovenci
                     doživljali med drugo svetovno vojno. Uvodni članek me je čisto zmedel. Govori o
                     črepinjski sodbi v stari Grčiji in o anonimnih pismih. Pri tem kategorizira
                     ljudi, ki takšna pisma pišejo in njihove psihološke profile in seveda tretma,
                     ki ga tak človek potrebuje, bodisi zdravljenje, bodisi zapor. Cela vrsta
                     strokovnih izrazov iz psihologije je nametana vkup in če se človek kaj dosti ne
                     razume na zadevo, bi verjel, da je avtorica strokovnjakinja na tem področju, pa
                     je vse skupaj le prepisano iz kakšnega prastarega učbenika. Z razstavo je
                     povezano samo v tem, da je primer anonimnega pisma, »s katerim je neznan
                     izdajalec dne 25. 8. 1942 opozoril Italijanske oblasti na ilegalno tiskarno
                     Toneta Tomšiča.« Seveda za konec postreže še z elektronskim naslovom spletne
                     strani, kjer najdemo tako recepte, kako napisati dobro anonimno pismo kot tudi
                     recepte, kako ga poslati, da nas ne izsledijo. Zaključi z zažiganjem čarovnic
                     in drugače mislečih. Kar verjeti nisem mogla, da je članek napisala direktorica
                     »Muzeja novejše zgodovine Slovenije«, doktorica znanosti. Tudi ostali članki so
                     zapisani zelo poljubno, marsikaj v njih je netočno ali kar po svoje prikrojeno.
                     Vsekakor bom še kdaj napisala komentar na kakšen članek iz tega zbornika, saj
                     je tema žal še vedno aktualna. Kdo je izvajal nasilje med drugo svetovno vojno
                     in kdo ga je izvajal več. Gre za nasilje nad zgodovino in nasilje nad
                     resnico.</p>
                  <p>Ob zborniku je še nekakšen poseben dodatek, priloga, članek na polpetih
                     straneh. Napisan je v slogu nekje med Kurirčkom in Pionirjem. Avtorica članka
                     »že skoraj tri desetletja dela v Dispanzerju borcev NOV« in navaja, da so sprva
                     »ambulanto obiskovali le starejši bolniki, zadnja leta pa tudi njihovi svojci,
                     nasledniki in prijatelji.« Članek skuša vcepiti ljubezen do teh ljudi, ki so
                     ubogi onemogli, pesti jih nespečnost in nočne more. (Tudi sicer je članek
                     skoraj enciklopedija bolezni in načinov zdravljenja.) Uči nas, kako jim
                     pomagati in jih negovati. Morda pa bi komu pomagalo, če bi ga postavili pred
                     sodišče, kjer bi moral povedati resnico. Vsaj svoj košček. Zaključuje z
                     mislijo, naj bi razstava »pomagala ozavestiti in prekiniti negativen vzorec
                     Slovencev in vseh ljudi na svetu, da bi prenehali z vojno ... «. Moj komentar k
                     vsemu skupaj je: Z nasiljem nad nasilje!</p>
               </div>
            </div>
            <div type="div2">
               <head>Kaj mi je povedalo Kolo nasilja?</head>
               <docAuthor>Janko Maček</docAuthor>
               <div type="div3">
                  <p>Ob prvem obisku razstave sem bil precej nepripravljen, vendar ne brez
                     pričakovanja glede podatkov o komunističnem nasilju in njegovih žrtvah. Takoj
                     po vstopu v vežo pred razstavnim prostorom me je »ustavilo« veliko leseno kolo.
                     Povedali so mi, da je to rekonstrukcija kolesa za črpanje vode pri vodnjaku na
                     Ljubljanskem gradu, ki so ga v 17. stoletju poganjali tam zaprti kaznjenci.
                     Kolo s svojim vrtenjem ponazarja neustavljivi ples nasilja, predstavlja
                     neusmiljeno kolo zgodovine, ki ga navadno tudi sami poganjamo ali zaviramo
                     oziroma si to vsaj domišljamo.</p>
                  <p>Močni oboki in tesne celice razstavnega prostora so mi že v začetku vzbudile
                     rahlo neprijeten občutek. Načrt, da bom skozi začetne dele razstave nekoliko
                     pohitel in s tem pridobil več časa za ostali del, kjer naj bi dobil odgovore na
                     moja vprašanja, se mi ni posrečil. Razstava obravnava nasilje nad Slovenci v
                     20. stoletju in prva svetovna vojna, ki so jo že sodobniki imenovali »velika
                     vojna«, je eden od vrhuncev tega nasilja. Naenkrat so bile ukinjene svoboščine
                     in bil je uveden vojni absolutizem. Nekaj deset tisoč slovenskih mož in fantov
                     je padlo na frontah, veliko je bilo ranjenih in ujetih. In rezultati teh
                     ogromnih žrtev? Italijani so zasedli velik del slovenskega narodnega ozemlja –
                     Primorsko in del Notranjske – in mu dali ime Julijska Benečija, hkrati pa
                     začeli izvajati italijanizacijo. Qui si parla soltanto italiano (tukaj govorimo
                     samo italijansko), je že tedaj postalo pravilo in se z uveljavitvijo fašizma še
                     zaostrilo. 13. julija 1920 so fašisti napadli slovenski Narodni dom v Trstu in
                     ga zažgali. Njihovo nasilje nad Slovenci na Primorskem je trajalo do
                     kapitulacije Italije v drugi svetovni vojni.</p>
                  <p>Tudi v novi državi Srbov, Hrvatov in Slovencev, kasnejši Jugoslaviji, ni šlo
                     brez represije. Njena tarča so bili predvsem komunisti. Kaznilnice, kot Sremska
                     Mitrovica, Maribor in druge, postanejo važne državne institucije. V Mitrovici
                     so bili po znanih šenčurskih dogodkih, ki so dobili epilog pred Sodiščem za
                     zaščito države v Beogradu, zaprti tudi obsojenci iz vrst Slovenske ljudske
                     stranke.</p>
                  <p>Aprila 1941 so Dravsko banovino zasedle in razkosale vojske treh sosednih
                     držav: Italije, Nemčije in Madžarske. Tako kruto razkosanega ozemlja ni bilo
                     med drugo svetovno vojno pri nobenem drugem narodu v Evropi. Italijani so na
                     svojem zasedenem ozemlju ustanovili Ljubljansko pokrajino in jo že 3. maja 1941
                     priključili Italiji. Vsaj v začetku niso preganjali ljudi iz narodnopolitičnih
                     razlogov in dopustili celo sprejem okrog 18.000 beguncev z nemškega zasedbenega
                     ozemlja. Kasneje, ko so se začeli partizanski napadi, so tudi Italijani
                     izvajali nad ljudmi veliko nasilje, ki ni zaostajalo za nemškim: množične
                     racije, požigi in bombardiranje vasi, interniranje, streljanje talcev, pokoli.
                     Med internacijskimi taborišči je bil zlasti zloglasen Rab.</p>
                  <p>Nemci so začeli z nasiljem takoj po zasedbi: pozaprli so skoraj vse duhovnike
                     in učitelje ter veliko drugih zavednih Slovencev, razpustili vsa slovenska
                     društva in organizacije in v šolah, kolikor jih niso ukinili, uveljavili nemški
                     jezik. Skoraj 20.000 ljudi so izgnali v Srbijo, še več v Nemčijo, veliko pa se
                     jih je pred izselitvijo umaknilo v Ljubljansko pokrajino. Že leta 1942,
                     predvsem pa leta 1943 so mobilizirali cele letnike v nemško vojsko in jih
                     poslali na fronto, od koder se mnogi niso vrnili. Zelo huda oblika nemškega
                     nasilja nad Slovenci je bilo streljanje talcev. Po zadnjih podatkih so tako
                     ustrelili preko 3.000 ljudi in večinoma objavili njihova imena s posebnimi
                     razglasi. Seveda ne smemo pozabiti na Dachau, Auschwitz in druga uničevalna
                     taborišča. Na nemško nasilje spominjajo na razstavi tudi slike uničenih Dražgoš
                     in pobitih partizanov Pohorskega bataljona. </p>
                  <p>Kje in kako pa je na razstavi predstavljeno komunistično nasilje? V sliki in
                     besedi so prikazani ujeti vaški stražarji na Turjaku in pogreb jelendolskih
                     žrtev v Hrovači pri Ribnici. Na v bojih padle domobrance spominja slika žalne
                     slovesnosti na kasneje uničenem vojaškem pokopališču na Orlovem vrhu v
                     Ljubljani. Zaradi strahu pred nasiljem je maja 1945 veliko ljudi bežalo na
                     Koroško. Sliki maršala Tita, ko 26. maja 1945 govori z balkona ljubljanske
                     univerze, in vrnjenih domobrancev na poti skozi Kranj, na razstavi nista
                     skupaj, čeprav bi bilo logično, saj je Tito tedaj napovedal pokol domobrancev
                     in drugih protirevolucionarjev. S tem so povezana tudi množična grobišča, ki so
                     večinoma nastala po vojni in se o njih dolga desetletja ni smelo govoriti. </p>
                  <p>Skoraj pol stoletja dolgo obdobje komunističnega totalitarizma ima na razstavi,
                     v nasprotju z dolžino trajanja in goro zločinov, dokaj skopo odmerjen prostor.
                     V začetek tega časa vsekakor spadajo in ga v dobri meri tudi označujejo
                     montirani procesi: dahavski, Nagodetov, Bitencov in drugi. V ta čas spada Goli
                     otok, »najbolj zloglasno taborišče komunistične Jugoslavije«, kot ga imenuje
                     Aleš Gabrič v svojem prispevku za zbornik razstave. Prav na koncu je prikazana
                     še osamosvojitvena vojna leta 1991, ki pomeni začetek konca komunističnega
                     totalitarizma pri nas.</p>
                  <p>Moje navdušenje po prvem ogledu razstave je bilo precej skromno. Morda sem si
                     pa vzel premalo časa in se nisem dovolj poglobil v njeno govorico? Ko sem doma
                     prelistal zbornik Kolo nasilja, sem takoj videl, da je veliko več kot samo
                     tiskani vodnik po razstavi, da se loteva tudi tem, ki jih na razstavi ni
                     opaziti ali pa so komaj nakazane. Pri ponovnem obisku razstave sem ugotovil, da
                     sem bil pri prvem ogledu ponekod površen, vendar so nekatere sive lise ostale.
                     Ta moj zaključek je še potrdilo opozorilo, ki sem ga prebral na koncu –
                     takorekoč na zadnjem panoju: »Eno od izhodišč razstavnega projekta je, da jasno
                     razmeji in pokaže razliko med totalitarizmom in demokracijo, suženjstvom in
                     svobodo, vojno in mirom, med nasiljem in pravno državo. – Ob koncu razstave se
                     na pragu novega stoletja v novi državi z ustavo, ki vsem zagotavlja temeljne
                     človekove pravice, lahko vprašamo: kaj je ostalo od totalitarnih modelov 20.
                     stoletja, kako je z nasiljem?«</p>
                  <p>Mislim, da bi bilo pri naštevanju dvojic, ki naj bi jih razmejili, treba dodati
                     še osvobodilni boj in revolucionarno nasilje. Zakaj ne bi pokazali nekaj
                     vosovskih pobojev v Ljubljani in kak partizanski umor na podeželju spomladi in
                     v poletju 1942 ter povedali, kam spadajo. Slika desetih šentjoških otrok, ki so
                     jim partizani konec julija in v začetku avgusta 1942 na krut način ubili oba
                     starša dovolj prepričevalno govori o nasilju. Poleg te deseterice bi bila tudi
                     dveletna Ljudmila Jesenovec, če ne bi že prej umrla v plamenih domače hiše. V
                     čem je požig skromnih šentjoških domačij, med katerimi je bilo več bajtarskih,
                     koristil boju proti okupatorju? Zaradi tega in zaradi italijanskih represalij
                     na partizanske diverzije so nastale vaške straže, se je eno leto kasneje zgodil
                     Turjak. Kaj pa Odlok o zaščiti slovenskega naroda in njegovega gibanja za
                     združitev in osvoboditev, ki ga je izdal SNOO ali bolje rečeno komunistična
                     partija v septembru 1941, mar ni bila to posebna oblika nasilja in začetek
                     komunističnega totalitarizma? Pa dražgoška bitka? Slike, ki jih vidimo na
                     razstavi, so dokaz nemškega zločina nad to vasjo in njenimi prebivalci, govore
                     pa tudi o nečloveškem partizanskem nasilju. Čeprav so vedeli, da v odprtem boju
                     ne morejo kljubovati nemški armadi, so sprejeli boj v vasi, potem se pa
                     umaknili in nemočne vaščane prepustili okupatorskemu maščevanju. Kdaj bo to
                     povedano tudi na kaki razstavi? </p>
                  <p>Kaj je torej ostalo od totalitarnih modelov 20. stoletja, kako je z nasiljem?
                     Če ostanemo pri desetih sirotah iz poletja 1942, bomo odgovorili, da nasilje še
                     traja. Od deseterice je šest še živih in danes so že ostareli možje in žene.
                     Seveda je to normalno, ni pa normalno, čeprav je resnično, da zanje
                     totalitarnega sistema še ni konec. Pred zakonom so še vedno otroci staršev, ki
                     so bili »usmrčeni kot nasprotniki osvobodilnega gibanja«. Kolo nasilja še vedno
                     pritiska nanje.</p>
               </div>
            </div>
         </div>
         <div type="div1">
            <head>Kočevski rog 2004</head>
            <div type="div2">
               <head>Pogovori na Rogu</head>
               <docAuthor>Justin Stanovnik</docAuthor>
               <div type="div3">
                  <p>Ko se peljem proti Kočevju, v duhu preštejem, kolikič je že to. Ali je res že
                     petnajstič? Tako slovesno, kakor je bilo 8. julija 1990, se spomnim, ni bilo
                     potem nikoli več. Ne zaradi impozantnega števila ljudi, ki so se tam zbrali,
                     ampak zaradi upanja, ki je šlo skoznje in jih napolnilo s pričakovanje, da
                     prihaja velik dan – da je končno minila noč in da prihaja velik dan. Pridružil
                     sem se množici, ki me je nesla navzgor proti vrhu Krena, do tja, kjer se neha
                     poseka in se začenja njegova gozdna kapa. In tam na robu, ko je pred mano ležal
                     neskončni Rog in je bila pod mano množica ljudi kakor veliko pisano jezero –
                     toliko ljudi kot jih na Rogu ni bilo ne v njegovi predzgodovini ne v njegovi
                     zgodovini – tam na robu je potem prišel do mene Doberdob, ki so ga nekoč
                     domobranci peli padlim tovarišem, sedaj pa sebi. In ljudje so ob tem obstali;
                     kakor so koga dosegli glasovi, tako so obstali in posnetek pesmi je
                     tridesettisoč ljudi spremenil v velikansko nepremično ikono. Nobeno srce, ki je
                     to ikono sestavljalo, ni ob tem ostalo brez posvečenosti. V tem, kar so
                     doživljali, v tem, kar so bili, ni bilo nobenega prostora za dvom, da je sedaj
                     pred njimi drugačen čas in drugačen svet. Občutek svetosti, ki je za trenutek
                     nastal v njih, so imeli za jamstvo konca in začetka. </p>
                  <p>Tako je bilo takrat, leta 1990. Takrat smo mislili, da so glasovi, ki so –
                     redki – tudi nastajali na Rogu, velika pomota: ko je predsednik države
                     obžaloval žrtve in hkrati hvalil storilce, smo mislili, da mu je to ostalo od
                     nekdanjih dialektičnih turnirjev; da to ni nič drugega kot še neovedena in
                     nepremagana inercija dolge prakse nekdanjega komunističnega hierarha; in ko je
                     šef stranke – nadaljevalke izstopil z vedenjem, ki je kazalo vse znake
                     arogence, smo si rekli, da ima človek pač težave s privajanjem na manire
                     civilizirane družbe. Toda izkazalo se je, da smo slabo ocenjevali. Za tistim,
                     kar se je zdelo trenutno in neobstojno, je bila strašna odločenost, primerljiva
                     samo s hudobno odločenostjo, da izpeljejo revolucijo v dnevih narodove nesreče. </p>
                  <p>Spominske slovesnosti na Rogu smo potem obhajali v skoraj popolni izolaciji.
                     Obiskovalcev je bilo še vedno veliko, od pet do deset tisoč, a nihče nas ni
                     hotel opaziti. Bili smo sami. Slovesnostim, ki smo jih obhajali, ni manjkala
                     nobena globina, doživljali smo bridkost in milost kraja, a ko smo se iz
                     skrajnosti, ki smo jih tam zaslutili, vračali, nas je čakal svet, ki ga ni bilo
                     mogoče razumeti – tuj in po malem sovražen. Zaman smo se ozirali po pesnikih,
                     in pisateljih, ki so julija 1990 na Rogu brali svoje razne pesmi in svoja razna
                     besedila – nikogar ni bilo, ki bi se zanj izkazalo, da je tam, pred tisto
                     ikono, pustil svojo dušo. Vse se je izživelo v oportunosti nastopa. In preroki?
                     Na Rog so takrat prišli tudi preroki, nekateri so hoteli biti samo videni,
                     drugi so tu izrekli tudi kakšne besede. Toda ko so potem izgubljeni in predrzni
                     ljudje Rog napadali, jim ni »prišla beseda«. Prišla jim ni zato, ker na Rogu
                     niso bili zares. Že mnogo prej so se zapisali drugim silam. </p>
                  <p>Takšne misli so me obhajale, ko sem se peljal po znani poti proti Kočevju in
                     potem skozi Šalko vas in Željne, kjer so domobranci, ki so jih vozili na Rog,
                     zapuščali zadnje obrise človeškega sveta in so bili potem povsem izročeni temi
                     in neznanim silam, še v nobenem izkustvu doživetim, še v nobeni fantaziji
                     zagledanim. Kot drugekrati sem bil tudi letos tam že kmalu po osmi, tako da mi
                     je do maše ob enajstih ostalo kar nekaj časa, a sem že naprej vedel, da ga bo
                     nazadnje zmanjkovalo. Tudi letos sklenem, da ta čas uporabim za pogovore z
                     ljudmi, na katere slučajno naletim. Iz teh srečanj upam izvedeti, kaj ljudi
                     pripelje na Rog, katera misel ali kateri spomin. Mogoče je to utvara – o tem
                     nimam nobene povratne obveščenosti – a nekoliko upam, da tudi bralce zanimajo
                     zgodbe, ki se mi v teh srečanjih razkrijejo. Kogar nagovorim, se rad ustavi in
                     brez zadrege pove ime in od kod prihaja. Težava je v tem, da se mora vsak
                     pogovor končati, še preden se prav razvije. Vsakič se za to opravičim in podoba
                     je, da so moja opravičila sprejeta. Nekaj je tudi to, da se po tolikih letih
                     nekako poznamo. Drug za drugega vemo, da enako mislimo in da nas nekaj druži.
                     Med ljudmi, ki pridejo na Rog, se, ne da bi kdo za to kaj naredil, vzpostavi
                     posebna naklonjenost. Letos je bilo na Rogu »po podatkih policije« okoli
                     šesttisoč ljudi. Če to številko razpolovim – mnogi so prišli z družinami – je
                     tam bilo prisotnih tritisoč razlogov, za kaj je kdo prišel. Splošni okviri
                     medvojnega dogajanja so bili isti, konkretne zgodbe pa zelo različne. Pri tem
                     pomislim, kako je čudno – kako naravno in obenem čudno je to – da ima vsak
                     človek prav posebno pot, z nobeno drugo zamenljivo. Iz kako je vsaka dragocena
                     zaradi svoje enkratnosti. </p>
                  <p>Janez Korošec iz Jeršanovega je svojo pripoved osredotočil na očeta; tudi na
                     brata, ki je bil domobranec v Rupnikovem bataljonu in so ga, še ne
                     osemnajstletnega, odpeljali iz Teharij na Hrastniški hrib, a v središču je bil
                     oče France. Čeprav je bil takrat star šele šest let, še danes vidi pred seboj,
                     kaj se je zgodilo 11. julija 1945. Igral se je pred hišo, ko je zagledal, da je
                     vsenaokoli polno partizanov, pod kozolcem, na vrtu, za drevesi; plane v hišo:
                     »Partizani so tu,« in že so tudi v hiši, v kuhinji, povsod. Hočejo očeta. Osem
                     otrok se zbere okoli matere. »Vsi smo jokali, ko so ga gnali.« Na drugi sliki,
                     ki mu je tudi še danes pred očmi, je farovž pri Sv. Vidu, kjer so imeli očeta
                     nekaj dni. »Glej, ata«, mu kaže mati očeta, ki se za trenutek pokaže na oknu.
                     To je bilo nazadnje. Potem pa še Šentvid in širna, neznana in nikoli zarisana
                     topografija slovenskega partizanskega zločina, nad katero še danes blodijo
                     misli sinov in hčera, iz muke osamljenega otroštva gnane. Sedaj so nekdanji
                     otroci že zdavnaj odrasli. Ali tudi drugi prihajajo sem? Da, da; vsako leto se
                     dobimo tukaj, kakor da bi bili zgovorjeni. Poleg njega je sin Uroš, študent
                     politologije, z ženo. Ne morem zatreti v sebi nekdanjega učitelja. Ali ste že
                     brali Edmunda Burkeja? Kjer morem, delam reklamo za tega čudovitega avtorja, ki
                     je eno leto po francoski revoluciji povedal, za kaj je v njej šlo – nekoliko
                     tudi, za kaj gre v vsaki revoluciji. Pri nas ga redko kdo pozna. Tudi njega
                     profesorji niso seznanili s tem edinstvenim mislecem. </p>
                  <p>Justina Modrijan prihaja iz Šoštanja. Malo se začudim, potem pa se izkaže, da
                     je tam samo poročena, doma pa je iz Rovt pri Logatcu, sestra Marka Modrijana,
                     enega naših dobrih in zvestih rovtarskih prijateljev. Modrijanovi so bili ena
                     od najbolj prizadetih družin na planoti pod Tremi kralji: štirje fantje ležijo
                     pobiti na Hrastniškem hribu, sestro so pokončali v Teharjah. O njih je obširno
                     pisal Janko Maček v svoji knjigo o Rovtah. Iz Šoštanja je tudi Ivan Glušič,
                     znani premišljevalec slovenskih kulturnih in političnih razmer. Izkoristim
                     priložnost in ga zaprosim za kratko izjavo. Povzemam: na Rog prihajam vedno;
                     žene me spoštovanje in čut dolžnosti; mislim, da moram vsaj enkrat na leto
                     počastiti junake in mučence, ki tukaj ležijo pobiti; kaj bi bilo z nami, če
                     tega ne bi delali; morali bi se jim prav za prav priporočati, morali bi jih
                     prositi za pomoč. </p>
                  <figure>
                     <graphic url="slike_z_54/z_54_29.png"/>
                     <head>Kočevski Rog 2004 <name type="author">Andrej Zgonc</name></head>
                  </figure>
                  <p>Tako se mi na rekorderju začnejo nizati pripovedi. Ob stezi stojita, malo
                     odmaknjena, dva gospoda, skoraj mojih let. Zato ju nekoliko laže nagovorim.
                     Prvi je Anton Sever iz Pristavice pri Velikem Gabru. Po vojni je izgubil brata
                     Janeza (1921). Njegova usoda je bila povezana z usodo novomeških domobrancev,
                     ki so na poti na Koroško dospeli do Radeč, potem pa se je ustavilo in ni šlo
                     naprej. Kot večina drugih se je po gozdovih vrnil domov in se skrival do
                     amnestije in še nekaj čez. Konec avgusta se je šel javit v Novo mesto, od koder
                     ga ni bilo več. Kot mnogo drugih je tudi njega mesto pogoltnilo. Drugi moj
                     sogovornik je Franc Lavš iz Velikega Gabra, ki hodi na slovesnosti na kraje
                     povojnih morij iz spomina na šest ljudi: na brata in sestro, na tri strice in
                     bratranca. Brat Janez (1924) je bil domobranec v Tržišču na Dolenjskem Po vojni
                     se je nazadnje znašel v Teharjah, a ne sam, tam sta bila tudi brat Jože (1929)
                     in sestra Minka (1926). Minka je bila v ženski baraki, Jože, ki se mu je
                     posrečilo preobleči, je bil tudi med civili, Janez pa za ograjo v oddelku C.
                     Janeza so nekega večera prav kmalu odpeljali, mladoletni Jože je po amnestiji
                     prišel domov – komaj, imel je dvaintrideset kilogramov – Minka pa je doživela
                     usodo, ob kateri človek onemi. Nekega večera je v sobo stopil partizan in
                     zahteval, naj se javijo tiste, ki imajo med domobranci fante, brate ali može,
                     da jim bodo »šle kuhat«. Vstala je tudi Minka. »Šla je ven, porinili so jo na
                     kamion in je ni bilo več.« Stara je bila devetnajst let. </p>
                  <p>(V kaj pa so ti ljudje morali spremeniti sebe, da so mogli pobijati mlada
                     dekleta? Saj so bili fantje, mar ne? V kaj pa so se izučili v štirih letih?
                     Skozi kakšno prakso pa so morali iti, da so dosegli tako visoko stopnjo? Kako
                     so dosegli to visokokratno pokvarjenost? Skozi katero šolo pa so šli, da niso
                     bili več ljudje, ko so prišli ven? In potem, kako so mogli še hoditi med polji
                     in gozdovi, kako so mogli še gledati sončni zahod in večerno nebo? Pa ne samo
                     oni! Kaj pa tisti, ki so pol stoletja uživali sadove te izprijenosti? Katera
                     pokvarjenost pa danes nekim ljudem dovoljuje, da temu, kar so storili z Minko
                     Lavš, pravijo »pomota«.) </p>
                  <p>Razlog, da je Minka sploh šla z domobranci na Koroško, pa je povezan s tako
                     imenovanim »pobiranjem nahrbtnikov«. Med vojno, zlasti leta 1944, so dolenjska
                     dekleta v skupinah odhajala v Ljubljano po sol in podobne reči. Ko so se
                     vračale pa so jim partizanske zasede pogosto pobrale, kar se jim je v mestu
                     posrečilo zabarantati. Tako se je v začetku junija 1944 v Velikem Gabru zbrala
                     skupina devetnajstih deklet in se odpravila v Ljubljano. Eno noč so hodile tja,
                     eno noč nazaj, dan, ki je bil vmes, pa so porabile za kupčije. Nazaj grede so
                     do Ivančne Gorice šle po cesti, tu pa so se zaupale znanim gozdnim stezam. Na
                     enih od njih jih je čakala in »zastrelila« partizanska zaseda. Druge so se
                     razbežale, Pepca Sever, sestra našega Antona, pa je bila ranjena v roko in so
                     jo zato ujeli. Hotela je bolnico, a je niso pustili. Tri dni jo je Dolenjski
                     odred vlačil po gozdovih, potem pa so jo domobranci Meničaninovega bataljona,
                     ki so napadli odred, rešili in poslali v bolnico. Toda zastrupitev je bila že
                     prehuda in Pepca je 15. junija umrla. Minka Lavš, ki je tudi bila v tisti
                     skupini, se je od tedaj partizanov tako bala, da je maja petinštiridesetega
                     mislila, da ji ne kaže drugega kot da gre z domobranci na Koroško. Da je pred
                     temi ljudmi treba bežati. Od obeh gospodov iz Velikega Gabra izvem tudi to, da
                     imajo na farni spominski plošči na cerkvi stosedemnajst imen, petnajst iz
                     vojnega časa in stodve iz povojnega. </p>
                  <p>Čutim, kako čas teče. Pogledam na uro. Moram pohiteti. Iz gozda slišim
                     prihajati glasove rožnega venca: znan glas gospe, ki moli naprej, znan iz
                     Teharij, s Hrastniškega hriba, iz Kucje doline in sedaj tu na Rogu: slovesen,
                     starodaven, ritualen glas. Hvaležen sem zanj (kakor sem hvaležen za vse, kar je
                     tolažilno, dobro in stoji, kakor da bi bilo za zmerom). Sedaj govorim z Ivanom
                     Staričem (1924), človekom, ki je bil zraven od začetka in je zraven, na svoj
                     način, še sedaj v Argentini. Na kratko: nacionalna ilegala v Gorjancih 1942,
                     poveljnik Dobrivoj Vasiljevič, kaplan Norbert, kurat Mavec, potem stiški
                     bataljon, pohodi, boj na Mleščevem, rane in bolnica, nazadnje Vetrinj in
                     četrtek 31. maj, dan, ko padejo vse prevare in samoprevare, in odločenost, da
                     na noben način ne gre nazaj v komunistično Slovenijo. (»Vedno si bil tako
                     pogumen, sedaj si pa tak bojazljivec.«) Ni bilo časa, da bi mi povedal vso
                     zgodbo, bila bi tudi prevelik vložek za moj roški mozaik. Prosil bom prijatelja
                     Toneta Poznika iz Dobrniča, da mu piše v Argentino in ga v mojem imenu prosi,
                     da nam priskrbi podroben opis svoje dolge, nevarne in zveste poti. </p>
                  <p>Pač pa moram bralcem na vsak način posredovati pripoved Andreja in Jelke Strle
                     iz Kozarišč v Loški dolini. Ko mi povesta, od kod prihajata, se v spominu pred
                     mano odpre prekrasna dolina, ena najlepših v Sloveniji. (A kaj bodo sedaj rekle
                     druge? Na primer tista od Črnomlja preko Dragatuša do Vinice; ali tista, ki
                     teče čez Retje, Hrib in travnik med Pargom in Goteniško goro; ali pa tista, ki
                     se zariva od Cola pod Javorniške hribe? In tako dalje in tako dalje.) Zgodba,
                     ki mi jo pripovedujeta, je pravzaprav zgodba Andrejevega očeta, ki je bil tudi
                     Andrej, tako kakor njegov oče. Bil je invalid in ni veliko hodil naokoli, a je
                     bil za to pomanjkljivost bogato oškodovan s tem, da je znal vse. Imel je tako
                     roko, da je vse, česar se je dotaknil, začelo spet delovati. V Šentvidu pri
                     Ljubljani se je izučil za ključavničarja, a je delal še druge reči, znal je
                     napeljati elektriko in vodovod in vse, kar je bilo treba. Sam je skonstruiral
                     vetrni dinamo. Med vojno je popravljal avte, rdečim in belim, potem pa seveda
                     puške in spet puške. Obojim. Novembra 1944 pa pridejo ponj partizani. Najprej
                     ga zaprejo na občini v Starem trgu, nato pa ga priključijo drugim zapornikom v
                     Podgori. Tja sta ga šla, Andrej je bil takrat star štiri leta, obiskat z mamo.
                     Potem pa je prav kmalu izginil. Uprizorili so mu nekakšen proces in je vedel,
                     kaj ga čaka. Mulec z Jezera je pozneje pripovedoval, kaj je venomer ponavljal:
                     »Tebe ne bodo ubili, mene pa bodo.« Njegova usoda je bilo njegovo znanje. Imel
                     je radijski aparat, ki ga je sam naredil, in to je bil razlog, da so ga
                     obsodili špijonstva. A kaj je bilo v resnici? Zakaj ga niso trpeli?
                     Komunistični gverilci so instinktivno tolkli vse, kar jih je presegalo.
                     Predvsem pa so komunisti vedno tolkli znanje – če se ni hotelo vdati in
                     služiti. </p>
                  <p>Andrej natanko ne ve, kje je očetov grob. Ve pa za okolico. To je nekje za
                     Prezidom, pod Kozjim vrhom, malo preden se cesta razcepi v Čaber in Tršče. Tam
                     nekje. Ženske, ki so takoj po vojni nosile v Loško dolino prodajat borovnice,
                     so za grob še vedele, a si materi tega niso upale povedati. Mati je bila tedaj
                     stara trideset let in se ni več poročila. Skrbela je za Andreja in Slavka,
                     deklica Marija, ki je bila rojena po tistem z očetom, pa je že po dveh letih
                     umrla. Pred nekaj leti, že v svobodi, je Andrej šel s prijateljem iz Kozarišč v
                     tiste kraje. Poiskala sta primerno bukev v okolici, kjer naj bi bil grob,
                     prosila lastnika za dovoljenje in potem na bukev pribila križ. To je sedaj
                     očetov grob. Andrej se je s tiste poti vrnil s težkim srcem. Neki kmet iz
                     okolice mu je povedal, da so očeta pred smrtjo mučili. Sam je bil takrat
                     devetleten deček in je videl tisto grozo. </p>
                  <p>Prej in potem in vmes sem imel še druge pogovore. Neverjetno, koliko jih je šlo
                     v pičle tri ure. Srečal sem na primer Francko Selan iz Dobrunj in takoj videl,
                     da jo bom nekoč naprosil za daljši pogovor. Usoda Selanove družine mora na vsak
                     način priti v slovenski spomin. Srečal sem Mirka Hodiša in njegovo ženo iz
                     Loškega Potoka. Nikogar nimata tu in nikogar ne pogrešata, a vseeno prihajata
                     sem enkrat na leto, prav gotovo pa pred Vsemi svetimi. »Sedaj ko je to mogoče,
                     je treba prihajati.« V dolini je bilo mnogo domobrancev. Na plošči jih imajo
                     dvesto šestindvajset, če se ne moti. Ali se jih dolina še spominja? Sedaj da,
                     sedaj da. Prej pa le na skrivaj, po hišah, v gostilni le redko. Nenadoma, po
                     tej in drugih pripovedih, me spreleti: kako mirno ti ljudje govorijo! Nobene
                     zaletavosti, nobene hude ali neprimerne besede, kakor da bi nad vsem vladali
                     dve stvari: mir in spomin. Kako drugačni glasovi prihajajo iz Baške grape ali s
                     Pokljuke! </p>
                  <p>Tudi gospa, ki mi z roko daje znamenja, da ne želi, da se o njej kaj zapiše, ne
                     kaže nobene jeze. Samo boji se. Boji se mladih. Ne svojih, ker jih nima, boji
                     se jeze in konfliktov v sorodstvu. Tam bi bila nejevolja. A prišla je vseeno!
                     Ni mogla, da ne bi prišla! Potem si z gospodom iz Kočevja izmenjava nekaj misli
                     o stanju v kraju, ki je Kočevskemu Rogu najbližji. Ali so se tukajšnji
                     komunisti kaj spremenili? Misli, da nič. Ali ni to nenavadno, se oba čudiva.
                     Kako to, da velikost Roga ljudi ne podre? O vsem govorijo, o Ruandi, o
                     Kambodži, o Srebrenici, le o Kočevskem Rogu ne. Ali ni to nevarno za naš
                     narodni obstoj, za našo stabilnost, za to, da bi bili kar smo. Kaj pa to
                     pomeni, da si ne upamo biti to, kar smo. </p>
                  <p>Tedaj zaslišim od zgoraj glas nadškofa Perka. »Gospod z vami.« In s tvojim
                     duhom. Potem napoved, da bo blagoslovil kapelo: »Z blagoslovljeno vodo bom
                     pokropil stene kapele in blagoslovil sveta znamenja.« Nato nas konstituira kot
                     skupnost: »Mi, ki v veri in ljubezni združeni sestavljamo živo Cerkev skupaj z
                     našimi tu pobitimi brati.« Potem se nad nami razlije stara in čudovita pesem:
                     Presrečni bratje in sestre ... Katero srce se ob tem ne ogreje? </p>
                  <p>Pred blagoslovom kapele je nekaj stavkov povedal državni sekretar Franc
                     Žnidaršič. Ob tem se spomnim, kako je kot predstavnik vlade utemeljeval
                     sprejetje Zakona o grobiščih, in pomislim: Kako se je upal priti sem pred te
                     ljudi? Le kakšni ljudje so to, da to zmorejo? Nekaj besed pove tudi Peter
                     Kovačič. Nova Slovenska zaveza mu je pred slovesnostjo pisala pismo, naj ne
                     nastopa na Rogu, ker je nezaželen; da so nam nekateri ljudje sporočili, da jih
                     ne bo, če bo govoril on; da je dovolj, da moramo prenašati to nasilje, da ga je
                     vlada postavila za predsednika komisije za povojna grobišča; da s tem, kar
                     pomeni in kar je doslej govoril, pooseblja žalitev za tiste, ki prihajamo na
                     Rog. A je vseeno prišel in tako hote ali nehote pokazal, kakšno je stanje
                     kulture v Sloveniji. Novi Slovenski zavezi kot poglavitni organizatorski
                     slovesnosti ni preostalo drugega, kot da je na koncu prebrala protestno izjavo.
                     In ljudje so spontano zaploskali. Čeprav jih je Marija Zgonc – moderatorka
                     slovesnosti – že v začetku, kot vedno, prosila, naj posameznim nastopom ne
                     ploskajo, so se ljudje samodejno odzvali in zaploskali. Dr. Spomenka Hribar je
                     v nekem intervjuju pozneje (17. julija v Delu) rekla, da se je v Kočevskem Rogu
                     »vpilo«. Vsak od šest tisoč ljudi, ki so bili tam, ve, da se tiste nedelje ni
                     zgodilo nič takega, da bi se moglo imenovati »vpitje«. A dr. Spomenka Hribar
                     pravi, da se je tam »vpilo«. In če »prva dama slovenske politike« tako pravi ... </p>
                  <p>Žal ji njeni informatorji niso sporočili nekega drugega prizora. Mimo mene sta
                     se skozi množico, že med mašo, rinila dva televizijca, eden s kamero na rami.
                     Med potjo je eden od njiju spravljal vase zadnje grižljaje jabolka, obedek pa
                     preko rame vrgel čez glave ljudi v gozd. </p>
                  <p>Res je, da so nekateri ljudje odhajali, še preden se je vse končalo. A je to
                     bilo zato, ker je zasilna kapelica tako postavljena, da ljudje od spodaj
                     praktično ničesar ne vidijo: ne mašnika, ne duhovnikov pri somaševanju, ne
                     pridigarja, pa tudi nobenega od nastopajočih ne. Razumljivo je, da se v takšnih
                     razmerah ne morejo notranje udeleževati slovesnosti in vztrajajo samo, dokler
                     je res nujno. Nehote se je pokazalo, da je kapelico postavila država, ki Rog
                     sovraži. </p>
                  <p>Po koncu celotne slovesnosti pa se je še enkrat pokazala na površini ideja
                     Doberdoba. Ko je večina ljudi že odšla, je mimo mene prišel, skoraj med
                     zadnjimi, prof. Pibernik in pretresen spregovoril: Ali je že kdaj kje bilo
                     tako, da bi vojaki sebi peli pogrebno pesem. Doumel je, da je ta pesem, tako
                     zapeta, zunanje znamenje drame Kočevskega Roga.</p>
                  <p>Režiserji večernih poročil na TV Slovenija so vse, kar se je na Rogu dogajalo
                     po končani maši, zbrisali. S tem so pokazali, da so javni zavod Radiotelevizija
                     Slovenija že privatizirali. V slovenski tranzicijski maniri pomeni
                     privatizirati polastiti se. Veliko poudarka so takoj za tem dali slovesnosti v
                     Mostecu, ki ga je Društvo izgnancev Slovenije priredilo pred »jutrišnjim Dnevom
                     izgnancev Slovenije«. Muka izgnanstva pač ni nikomur bolj znana kot nam, ki smo
                     v bedi in ponižnosti preživljali leta po Koroških in italijanskih taboriščih;
                     ki smo iz nič postavljali življenje po argentinskih pampah, po kanadskih
                     gozdovih, po avstralskih pustinjah; nič manj ali pa še bolj pa doma v domovini,
                     v Sloveniji, v času polstoletnega notranjega izgnanstva. Naj torej nihče ne
                     govori, da ne vemo, kaj je izgnanstvo. Toda mi imamo toliko čuta in manire, da
                     si nobenega izgnanstva ne upamo primerjati z genocidom, ki se je zgodil v
                     Kočevskem Rogu. </p>
               </div>
            </div>
            <div type="div2">
               <head>Uvod v mašo</head>
               <docAuthor>Anton Gnidovec</docAuthor>
               <div type="div3">
                  <p>Človek je edino bitje na planetu, morda celo v vesolju, ki čuti moralno
                     dolžnost, da pokoplje umrle in se jih spominja. Ta brezpogojni notranji
                     imperativ Sveto Pismo enostavno in zavezujoče izrazi v besedah sv. Tobija:
                     »Sin, ko bom umrl, me lepo pokoplji in poskrbi za svojo mater. Ko bo tudi ona
                     umrla, jo lepo pokoplji poleg mene.«</p>
                  <p>Ne spominjati se pokojnih, ali nasilno dušiti spomin nanje, je greh zoper
                     človekovo dostojanstvo in duha. Ne zaradi umrlih – oni so v kraju miru in
                     pravice – ampak zaradi naše človečnosti je to spominjanje pomembno. Toliko bolj
                     na kraju, kjer smo danes.</p>
                  <p>Rog je kraj, kjer sta se smrt in življenje dramatično spopadla v prečudnem
                     dvoboju. To je kraj velikega zločina in velike svetosti. Skrivnost tega kraja
                     se bo odkrila šele v večnosti, kajti neredko je bil tukaj mrtev tisti, ki je
                     bil živ in živ tisti, ki je bil mrtev.</p>
                  <p>Država Slovenija je izpolnila to, kar bi že zdavnaj morala. Odprla je možnost
                     dostojanstvenega spominjanja in resnice. Kajti samo resnica, ki je nad
                     politiko, nas ozdravlja, tudi če je neprijetna za eno ali drugo stran.</p>
                  <p>Župnija Kočevje od danes prevzema skrb za ta sakralni prostor z željo, da bi v
                     njem iskreno molili za tri stvari:</p>
                  <p>1. Da bi tukaj pobiti našli mir in srečo v Bogu. </p>
                  <p>2. Da bi vsi rablji, ki so med vojno in po njej kjerkoli delali zlo, dosegli
                     milost kesanja in srečno smrt. </p>
                  <p>3. Da bi sedanji in prihodnji rodovi Slovencev drug v drugem najprej videli
                     človeka in njegovo dostojanstvo. Da bi bili v bistvenih stvareh enotni, v
                     nebistvenih dopuščali različnost, v vsem pa spoštljivi.</p>
               </div>
            </div>
            <div type="div2">
               <head>Rog – Temelj prenove in zagotovilo prihodnosti</head>
               <docAuthor>Franc Perko</docAuthor>
               <div type="div3">
                  <p>Dragi bratje, drage sestre, dragi vsi, ki ste prišli, da se poklonite žrtvam
                     strašnega komunističnega nasilja!</p>
                  <p>Blagoslovili smo kapelo, podobo žalostne Matere Božje, križ in zvon, da bodo ta
                     sveta znamenja v spomin našim bratom, ki so bili tu po drugi svetovni vojni
                     zločinsko pobiti na koncu vojne.</p>
                  <p>Ti kraji so z njihovo mučeniško smrtjo postali sveti: sveti Bogu, sveti
                     Kristusovi Cerkvi in vsem poštenim ljudem slovenske domovine. Mučeništvo, ki so
                     ga tu doživeli pred 59-imi leti naši bratje, je povezano z odrešenjskim
                     dogajanjem, ki ga je začel s svojo smrtjo na križu Odrešenik sveta Jezus
                     Kristus. Mnogi med temi žrtvami so pravi mučenci: zaradi vere, obrambe svojega
                     življenja in obrambe krščanskih vrednot slovenskega naroda so se uprli nasilni
                     komunistični revoluciji: res je, da niso imeli druge izbire, kakor da se opro
                     na drugo prav tako totalitarno silo. V zmedenih časih, kakršni so bili med 2.
                     svetovno vojno, človek ne more v celoti zajeti globinskih tokov zgodovine,
                     vendar so nekatera dejstva očitna: naši fantje se niso hoteli borili za zmago
                     nacizma, ampak za svojo svobodo. Borili so se proti najbolj temni sili 20.
                     stoletja, proti terorju Komunistične partije, ki je žrtvovala za svojo zmago na
                     desetine milijonov človeških življenj po vsem svetu: majhen delček teh žrtev so
                     tudi tukaj pobiti slovenski možje in fantje. Po zlomu komunizma lahko iz
                     zgodovinske oddaljenosti bolj objektivno ocenimo njihovo vlogo in njihovo
                     žrtev. Prav njihov tragični konec dokazuje opravičenost njihovega odpora
                     komunističnemu terorju.</p>
                  <p>Častno mesto zavzemajo te žrtve v zgodovini Cerkve na Slovenskem in v zgodovini
                     slovenskega naroda. Za Cerkev, novozavezno skupnost Božjega ljudstva, so
                     mučenci za obrambo Božjega in obrambo temeljnih vrednot krščanstva, ki ga je
                     komunizem hotel izbrisati z obličja slovenske zemlje. Te žrtve so temelj
                     prenove in zagotovilo prihodnosti Cerkve na Slovenskem.</p>
                  <figure>
                     <graphic url="slike_z_54/z_54_30.png"/>
                     <head>Kočevski Rog 2004 <name type="author">Tamino Petelinšek</name></head>
                  </figure>
                  <p>V zgodovini slovenskega naroda pa so te žrtve vgrajene v temelj naše državnosti
                     in samostojnosti. Vemo, da smo Slovenci dosegli samostojnost po zlomu komunizma
                     v Evropi; po zlomu tistega sistema, proti kateremu so se ti možje in fantje
                     borili. Zato je prav, da jim slovenski narod in samostojna slovenska država da
                     priznanje, ki ga zaslužijo in da obžaluje strahotni vojni zločin, ki ga je
                     zagrešila nad njimi takratna komunistična oblast.</p>
                  <p>Danes blagoslovljena kapela je skromen znak zasluženega priznanja tem žrtvam
                     komunističnega terorja. Kljub temu, da danes že mnogi zgodovinarji ne nasedajo
                     več komunističnim pravljicam, ki ponarejajo resnično zgodovinsko dogajanje v
                     času komunistične revolucije, se žrtvam komunističnega terorja še godi krivica.
                     Izbrani napisi na spomenikih številnih grobišč po želji nekaterih naj ne bi
                     povedali resnice, da gre za brezpravne žrtve komunističnega terorja.</p>
                  <p>Vendar resnica nezadržno prodira na dan. Mi se klanjamo odporu slovenskega
                     naroda proti okupatorju in žrtvam, ki so jih prispevali za osvoboditev mnogi
                     partizani. Obsojati pa moramo dejstvo, da je Komunistična partija zlorabila
                     pripravljenost večine slovenskega naroda, da se bori za svobodo. Prepovedala je
                     vsak odpor, ki ne bi bil pod njenim vodstvom, sama pa je zlorabila boj za
                     osvoboditev za izvedbo revolucije, za prevzem oblasti in za krvave zločine nad
                     slovenskim narodom.</p>
                  <p>Kot kristjani moramo končno sodbo in poravnavo vseh računov prepustiti Bogu,
                     Kristusu kot gospodarju človeške zgodovine in končnemu najvišjemu sodniku
                     človekovih dejanj. Gotovo bodo prej ali slej tudi človeške oblasti obsodile
                     zločine komunizma in tako rehabilitirale njegove žrtve. Mi kristjani moramo
                     krvnikom slovenskih mož in fantov odpustiti v duhu evangelija in prositi zanje
                     Božjega usmiljenja, zlasti milosti spreobrnjenja, kakor Kristus, ki je na križu
                     molil za svoje ubijalce. V odpuščanju in molitvi zanje je naše maščevanje in
                     naša moč.</p>
                  <p>Prvič obhajamo spomin na te žrtve komunistične revolucije v času, ko je naša
                     slovenska država pridružena Evropski skupnosti. Tudi te žrtve so omogočile
                     oblikovanje današnje skupnosti evropskih narodov. Prihodnost Evrope bo odvisna
                     od spoštovanja človeka,njegove svobode ter od upoštevanja temeljnih človeških
                     in krščanskih vrednot, ki so oblikovale evropskega človeka v preteklosti. Za te
                     vrednote so se borile te žrtve, katerih se danes z globokim spoštovanjem in
                     hvaležnostjo spominjamo.</p>
                  <p>Udeležili se bomo ponavzočitve Kristusovega trpljenja, smrti in vstajenja v
                     evharistični daritvi na praznik Presvete Trojice, tiste nedoumljive skrivnosti
                     vsega obstoječega. Temu središčnemu dogajanju človeške zgodovine bomo
                     pridružili mučeniško smrt in zasluge žrtev komunističnega nasilja v upanju na
                     vstajenje, v življenju pravičnosti in neminljive vseobsegajoče ljubezni.
                     Amen.</p>
               </div>
            </div>
            <div type="div2">
               <head>Mi smo tu njim v spomin</head>
               <docAuthor>Marija Zgonc</docAuthor>
               <div type="div3">
                  <head>Uvod v spominski del po maši</head>
                  <p>Pet sinov sta imela; pet postavnih, delavnih fantov. Ob večerih so na vasi
                     peli, da so se odpirala okna in dekliška srca. »Kmalu se vrnemo,« so rekli
                     materi in odšli z očetom branit dom, zemljo, Boga. Pa se niso vrnili. Leta in
                     desetletja ji je pogled uhajal nekam v daljavo, dokler ni izmučena in utrujena
                     legla v grob. Nikoli ni zvedela, kje ležijo njeni fantje.</p>
                  <p>Koliko naših mater je živelo in umrlo z neizpolnjenim pričakovanjem? Koliko
                     otrok je pogrešalo očeta, dobrega gospodarja, pa so z materjo ostali nekje na
                     obrobju? Koliko mladih fantov je omahnilo v prezgodnjo smrt prav v teh
                     jamah?</p>
                  <p>Mi smo tu njim v spomin; v spomin družinam, ki jih ni in jih tako zelo manjka v
                     naši domovini. In na tem svetem kraju vas pozdravljam, dragi prijatelji! Tu nas
                     vsak korak spominja na smrtno grozo tisočev, zato bomo iz spoštovanja do njih
                     in v spomin našega ubitega upanja posamezne nastope spremljali tiho, brez
                     ploskanja in na koncu skupaj zapeli pesem Moja domovina. Kot vedno bodo najprej
                     zapeli sami, kot so se poslavljali od padlih soborcev.</p>
               </div>
               <div type="div3">
                  <head>Mladi hočemo o Rogu pričati tudi svojim otrokom</head>
                  <docAuthor>Urška Knez</docAuthor>
               </div>
               <div type="div3">
                  <p>Že od otroških let mi beseda ROG zveni skrivnostno. S seboj prinaša nekaj, kar
                     je polno strahu in spoštovanja. Dolgo mi je pomenila nekaj končnega, morda
                     dokončnega – konec – nekaj, kar se ne nadaljuje. Vse to se mi je vcepilo, ko
                     sem kot otrok kradoma poslušala odrasle, ko so s strahom izgovarjali to kratko
                     besedo.</p>
                  <p>Kočevski Rog bo ne le zanje, ampak tudi za nas mlade za vedno nek poseben kraj
                     na zemljevidu Slovenije. V globini svoje duše ga doživljam povsem drugače kot
                     na primer Frankolovo ali Dražgoše. Na take kraje so nas pogosto opozarjali –
                     kar redno po šolskem koledarju.</p>
                  <p>Ko sem se prvič odpravila v Kočevski Rog, še kot dekle, v spremstvu staršev, pa
                     sem še enkrat, in sicer veliko globlje doživela, da se je šola iz nas mladih
                     norčevala in nam prikrivala resnico. Od otroških let sem na skrivaj brala
                     knjižice, ki so si jih med šepetanjem izmenjavali odrasli. Oče jih je skrival
                     kar v svoji omari, v predalu za nogavice. Kadar ga ni bilo doma, sem se pogosto
                     odpravila v to skrivno knjižnico. Zgodilo se je, da bi moral neko tako
                     skrivnostno knjižico že vrniti, pa je mami potarnal, da je še sploh ni utegnil
                     odpreti. Takrat sem se nevede zagovorila in jima povedala, da sem jo jaz pa že
                     prebrala ... Kako so mi zabičevali, da ne smem nikomur ničesar povedati! Tako sem
                     na svojo pest že pred prvim prihodom v Rog marsikaj spoznala.</p>
                  <p>Toda doživetje tega prostora in ljudi, ki so tukaj stopali svoje zadnje korake
                     – to doživetje je bilo in je še vedno silno pretresljivo. Od trenutkov
                     grozljivih dejanj s tega kraja je drevje devetinpetdesetkrat ozelenelo. Loči
                     nas samo čas. Takrat so tukaj, na tem mestu stali ljudje, Slovenci, po večini
                     naši sorodniki, ki verjetno tako kot danes mi, niso mogli verjeti svojim očem.
                     Ko pomislim na silovitost tukaj doživetega trpljenja, v meni vstaja globoko
                     sočutje in občudovanje vseh, ki so tukaj darovali svoja življenja. Odkar imam
                     svojo družino, še posebej razumem stisko žena in mater, ki so po koncu tega
                     grozljivega obdobja čakale svoje drage dobesedno dan in noč. Pa jih ni bilo
                     ...</p>
                  <p>Kočevski Rog je naš narod spremenil. Tukaj smo izgubili svoje vitalno jedro.
                     Nas, mlade slovenske kristjane, navdaja upanje, da moremo iz darovanega
                     trpljenja zaživeti in vedno znova prekvašati naš narod. Ko bomo razumeli, kaj
                     je Rog, bo vir energije za narodov obstoj.</p>
                  <p>S svojim prihajanjem v Kočevski Rog pričujem svojim otrokom, da je ta kraj svet
                     kraj in da smo dolžni izkazati spoštovanje vsem žrtvam, ki so s svojim
                     življenjem pričale za Boga in Slovenijo.</p>
                  <figure>
                     <graphic url="slike_z_54/z_54_31.png"/>
                     <head>Kočevski Rog 2004 <name type="author">Andrej Zgonc</name></head>
                  </figure>
               </div>
            </div>
            <div type="div2">
               <head>Vojaška zmaga – moralni poraz</head>
               <docAuthor>Hubert Požarnik</docAuthor>
               <div type="div3">
                  <p>Spoštovani sorodniki, prijatelji, soborci in vsi, ki ste prišli obudit spomin
                     na mrtve in izrazit svojo žalost, sočutje in prepadenost nad tem, kar se je
                     zgodilo tiste usodne dni na robu tega brezna. Spoštovani gospod nadškof!</p>
                  <p>Zmagati v vojni vihri je možno po zaslugi marsičesa: boljšega orožja, večje
                     zvitosti ali brezobzirnosti, vojne sreče, močnejših zaveznikov. Zato zmaga na
                     bojišču še ne pove veliko o zmagovalcu. Šele po zmagi se pokaže njegova prava
                     podoba, na primer ali je iskreno mislil s svojimi bojnimi gesli, in predvsem,
                     pokaže se njegova moralna višina ali nižina. »Zmaga je dobljena šele tedaj, ko
                     zmagovalec premaga samega sebe,« je nedavno zapisal zamejski Slovenec Vinko
                     Ošlak. In na drugem mestu: »Zmagaš šele tedaj, ko se ti ni treba
                     maščevati.«</p>
                  <p>Pripadniki enobeja so imeli najkasneje po končani vojni priložnost dokazati, da
                     zmorejo zmagati tudi nad seboj in s tem naš narod zares osvoboditi. Toda to
                     priložnost so zapravili. Svojo vojaško zmago so spremenili v svoj moralni
                     poraz. To, kar se je zgodilo tiste tragične dni leta 1945 na tem mestu in še na
                     mnogih drugih moriščih širom Slovenije, namreč ni mogoče imeti za »zasluženo
                     kazen«, »napako« ali »usmrtitev«. Tu tudi ni mogoče govoriti o dveh resnicah –
                     »naši« in »vaši«. Tu je ena sama resnica: zgodila se je krivica, greh, nekaj,
                     do česar v nobenem primeru ne bi smelo priti; zgodilo se je hudodelstvo in
                     tisti, ki so ga ukazali ali izvršili poboje, so hudodelci. In čeprav imajo
                     pobite še danes za izdajalce, so v resnici sami izdajalci najhujše vrste –
                     izdajalci človečnosti. In ne samo to. S tem, ko so v času okupacije zavestno in
                     preračunljivo izrabili stisko slovenskega naroda in sprožili revolucijo, ki je
                     potem izsilila na naših tleh državljansko vojno, so se pregrešili tudi nad
                     lastnim narodom.</p>
                  <p>Skratka, poboji in ves demokratični manjko, do katerega je pozneje prišlo,
                     razkrivajo, da vodilne ljudi enobeja ni vodila toliko ljubezen do naroda, kot
                     sovraštvo do vsega in vseh, kar jim je po njihovem mnenju stalo na poti, zaradi
                     česar tudi niso izbirali nobenih sredstev in jim ni bilo sveto nobeno
                     življenje, ne v lastnih vrstah ne v vrstah nasprotnikov. Tistim, ki so zanetili
                     revolucijo, tudi ni šlo samo za osvoboditev slovenskega naroda, ampak tudi – in
                     predvsem – da bi ga »osvobodili« zase, torej za vzpostavitev totalitarne
                     oblasti nad njim.</p>
                  <p>Žal, povzročitelji medvojne in povojne tragedije in njihovi včerajšnji in
                     današnji politični ter ideološki dediči, somišljeniki in opravičevalci, še
                     vedno ne zmorejo moralne moči in volje pogledati v obraz resnici, ampak rajši
                     ostajajo v svojem svetu polresnic, potvorb in za lase privlečenih izgovorov,
                     obžalujejo, če sploh, le posamezna dejanja, ne obsojajo pa storilcev, bijejo še
                     vedno vojno z mrtvimi, se upirajo popravi krivic, niso voljni storiti niti tako
                     osnovnega civilizacijskega in kulturnega dejanja, kot je spoštovanje
                     posvečenosti mrtvih in njihov dostojen pokop, s čimer še naprej ohranjajo tudi
                     razdor v našem narodu, ki so ga zasejali med drugo svetovno vojno.</p>
                  <p>Še več. Ker imajo ti ljudje in razne njihove sprege, čeprav pod drugimi izveski
                     kot nekoč, še sedaj v rokah skoraj vse vzvode oblasti v naši državi, se ne
                     smemo čuditi, da naletimo danes povsod, kamor pogledamo – na področju politike,
                     gospodarstva, bančništva, pravosodja in drugod, na polaščanje države, visoko
                     organizirano nemoralo, krajo nekdanjega družbenega premoženja, korupcijo,
                     klientelizem, samovoljnost, izigravanje zakonov in še bi lahko našteval.</p>
                  <p>Ker so še vedno na oblasti, država Slovenija tudi ne stori, v kar jo zavezujejo
                     mednarodni dokumenti, ki jih je sama podpisala, dolgo časa skrivala pred
                     javnostjo, podpisala zaradi lepšega videza. Resolucija 1096 o ukrepih za
                     odpravo negativnih posledic bivših komunističnih totalitarnih sistemov, ki jo
                     je sprejela leta 1996 Parlamentarna skupščina Sveta Evrope, priporoča namreč
                     državam podpisnicam v 6. členu, da poskrbijo za proces sprememb miselnosti, ki
                     je del dediščine starih režimov, v 7. členu, da preganjajo in kaznujejo osebe,
                     ki so v času komunističnega režima zagrešile dejanja, ki so nasprotna splošnim
                     načelom prava civiliziranih narodov in to tudi v primeru, če se izgovarjajo, da
                     so le izpolnjevali ukaze, v 8. členu, da naj rehabilitirajo žrtve in priznajo
                     gmotno odškodnino njihovim svojcem, v 11. členu pa, da je potrebno izločiti iz
                     izvrševanja oblasti osebe, ki sicer niso storile nikakršnega zločina, vendar so
                     zasedale visoke položaje v komunističnih režimih, te režime podpirale in še
                     danes ne kažejo interesa za ravnanje v skladu z demokratičnimi načeli.</p>
                  <p>Kaj nam je potemtakem storiti?</p>
                  <p>V takih razmerah, kot vladajo pri nas, je marsikomu med nami v resnici težko še
                     naprej ponujati roko sprave. Toda prav ta pripravljenost za odpuščanje govori v
                     prid tistemu, ki to zmore. Poleg tega je to edina moralna in zdravilna
                     odrešitev. – Ko je Peter vprašal Jezusa: »Gospod, kolikokrat naj odpustim
                     svojemu bratu, ki greši zoper mene? Do sedemkrat?« mu je ta odgovoril: »Ne
                     pravim do sedemkrat, ampak do sedemdesetkrat sedem«</p>
                  <p>Vendar odpuščanje in pobotanje za tisto, kar se je zgodilo, ni edino, kar nam
                     je storiti. Vso svojo moč moramo zastaviti tudi za politično, moralno in
                     duhovno prenovo naše družbe, za resnično zmago kulture življenja in ljubezni. K
                     temu, da se otresemo dediščine preteklosti in postanemo resnično demokratična,
                     pravna in socialna država, nas poleg prej omenjene resolucije parlamentarne
                     skupščine Sveta Evrope zavezuje tudi nedavna resolucija Evropske ljudske
                     stranke, najmočnejše poslanske skupine v evropskem parlamentu. Predvsem pa nam
                     to nalaga naša dolžnost do naroda in njegovih prihodnjih rodov. S tem se bomo
                     šele oddolžili vsem žrtvam komunističnega nasilja.</p>
                  <figure>
                     <graphic url="slike_z_54/z_54_32.png"/>
                     <head>Kočevski Rog 2004 <name type="author">Tamino Petelinšek</name></head>
                  </figure>
               </div>
            </div>
            <div type="div2">
               <head>Slovenska resničnost – ena sama in vseodločujoča</head>
               <docAuthor>Stane Štrbenk</docAuthor>
               <div type="div3">
                  <p>Danes smo se tukaj zbrali že petnajstič. Ko prihajamo semkaj, vsakokrat
                     razmišljamo o vsem, kar se je tu dogajalo. V mislih imamo mlade fante, vojake
                     slovenskega domobranstva, kako so stopali v korak po ljubljanskih ulicah in
                     prepevali slovenske domoljubne pesmi ob slovenski zastavi. Potem pot vetrinjske
                     tragedije, nasilno vračanje, Teharje, Šentvid, mučenje, glad, žeja, upadanje
                     življenjskih moči do onemoglosti, pot do brezna, do katerega so šli kot
                     Kristus, mirno na križ, z mislimi pri domačih in v pričakovanju prestopa v
                     večnost.</p>
                  <p>Pred kratkim sem dobil listič, ki ga je z vlaka na poti v Kočevski Rog, ne
                     daleč od svojega doma, odvrgel mlad fant domobranec. Na njem je pisalo: »Dragi
                     starši! To vam pišem na žalostni vožnji. Ko bi vi vedeli, koliko trpim od žeje
                     in lakote. Kam grem, ne vem in Bog ve, če se vidimo še kedaj. Vas poljublja vaš
                     sin. Zbogom!«</p>
                  <p>Stisnilo me je v grlu in zamislil sem se v njegov položaj, trpljenje ob pisanju
                     teh besed in trpljenje matere– ob branju tega sporočila. Predstavljal sem si en
                     sam jok in molk. To je en primer trpljenja od tisočev kočevskih žrtev, njihovih
                     mater, očetov, žena in gotovo tudi ljubečih deklet.</p>
                  <p>Minilo je 59 let od tedaj. Spomin nanje nas še vedno vznemirja in žene semkaj v
                     Kočevski Rog, da jim povemo, da jih imamo še vedno radi. Domov se vračamo
                     pomirjeni, kot takrat, ko se vračamo iz cerkve.</p>
                  <p>Danes smo doživeli blagoslovitev te spominske kapele. Na to smo čakali celih 59
                     let. Pričakovali smo veličini žrtev primerno obeležje in ureditev kočevskih
                     grobišč. A dobili smo ta, sicer praktični objekt, vendar brez vsebine. Ne pove
                     ničesar o teh, ki jim je namenjen. Kakršen je, pač je. Postavila ga je država
                     kot svoj dolg, a ne iz naklonjenosti in pietete do pobitih. Pa vseeno,
                     hvala.</p>
                  <p>Vemo, da ta kapela ni vse, kar Kočevski Rog terja. Najmanj kar prizadeti
                     zahtevamo je, da se vsa grobišča strokovno raziščejo in primerno obeležijo, do
                     njih izpeljejo varni dostopi in primerno uredi njihova neposredna okolica. To
                     je najnižji še kulturni standard ureditve vojaških grobišč, kar kočevska
                     grobišča zagotovo so.</p>
                  <p>Danes, ob blagoslovitvi te kapele, žal ni tu niti enega kompetentnega
                     predstavnika slovenske oblasti, ki bi v imenu države pobitim in njihovim
                     svojcem, ki tu žalujejo, izrekel obžalovanje vsaj z eno besedo – oprostite.
                     Oddahnili bi se in to razumeli kot ponujeno roko. Sprejeli bi jo in razumeli
                     kot možen začetek poti slovenske pomiritve. Žal, obnašanje vladajoče elite
                     kaže, da tega noče. Kaže, da svojo eksistenco še vedno gradi na razdvojenosti
                     Slovencev. Še več, razdvajanje stopnjuje in vsiljuje levi post-komunistični
                     totalitarizem. Kako naj si drugače razlagamo pred kratkim sprejeti Zakon o
                     vojnih grobiščih, ki je pobite slovenske domobrance, z lažnimi argumenti,
                     žaljivo ponižal, ko jim je odvzel status vojakov in njihovim grobiščem status
                     vojaških grobišč; ko je prepovedal zapisati na njih grobovih resnico, da so
                     bili vojaki slovenske narodne vojske, kakor so se uradno imenovali in za
                     kakršne so se sami imeli; ko je prepovedal svojcem in zainteresiranim
                     institucijam civilne družbe vzdrževati njih grobišča in ko je prenesel vse
                     zadeve domobranskih grobišč v pristojnost države, kar v bistvu pomeni
                     nacionalizacijo grobišč padlih in pobitih protirevolucionarjev; in končno, ko
                     je poboje prekvalificiral v zakonite usmrtitve, za katere ne odgovarja nihče. S
                     tem je zakon zaprl vsako možnost dialoga s protirevolucionarno stranjo v smeri
                     resnice in sprave.</p>
                  <p>In dalje, na partizanskih slovesnostih govorijo in se obnašajo kot v času
                     komunističnega totalitarizma, prepevajo bojne partizanske pesmi in
                     demonstrirajo partizanska odličja in prapore. In kar je najbolj predrzno, je
                     to, da na slovesnosti državnega praznika, ki je praznik nas vseh, v navzočnosti
                     najvišjih državnih predstavnikov pojejo komunistično internacionalo. To je
                     žalitev najmanj polovice Slovencev in je v nasprotju z evropskim vrednotenjem
                     komunizma. Tako ob vstopanju v Evropsko Zvezo doživljamo demonstracijo
                     komunističnega totalitarizma, kar nikakor ne vodi k slovenski spravi.</p>
                  <figure>
                     <graphic url="slike_z_54/z_54_33.png"/>
                     <head>Kočevski Rog 2004 <name type="author">Tamino Petelinšek</name></head>
                  </figure>
                  <p>Ali se ob tem zavedamo, katera je naša temeljna politična resničnost in kaj je
                     tisto, kar Slovenijo danes najbolj določa? To, da je resničnost ena sama, da
                     nista dve ali več. Drugo pa je to, da o njej nihče ne govori in je tako, kakor
                     da je ne bi bilo. Ta resničnost pa je dejstvo, da država Slovenija ni doživela
                     resničnega prehoda iz totalitarizma v demokracijo. Lahko bi rekli, da se ni
                     zgodilo to, kar sta terjala zgodovina in temeljni interesi naroda. Volja do
                     moči in oblasti komunistične elite je še tu in je nedotaknjena. Zamenjali so se
                     samo izveski in orodja. Tam, kjer je bil nekoč proletariat, je danes kapital.
                     Tam, kjer je bila nekoč s tajno policijo sankcionirana ideologija, je danes
                     nihilizem, podprt z vsemi sredstvi javne komunikacije. Naša temeljna resničnost
                     je torej neka moč, odtujena in ne obvladana. To je naša temeljna resničnost in
                     vse anomalije v zdravstvu, šolstvu, kmetijstvu, bančništvu, vse disfunkcije v
                     sodstvu in tožilstvu, vse izvirajo iz tega dejstva, pa tudi ves veseli smeh
                     zavarovanih zlikovcev in vsa žaljenost ljudi, ki ne morejo doseči pravice, vse
                     ima tu svoj izvor in temelj. Pa tudi naveličanost, naraščajoče izginjanje
                     veselja do življenja.</p>
                  <p>In zakaj o vsem tem govorimo ravno tu. Zato, ker so ljudje, ki tu ležijo, imeli
                     drugačne predstave o življenju in bi ustvarili drugačen svet, ko bi živeli.
                     Njihova odsotnost se zrcali v današnji resničnosti.</p>
                  <p>In kaj nas poleg navedenega še utrjuje v veri o politični identičnosti
                     komunistične in postkomunistične elite. Ozrimo se samo na dve stvari. Vsi vemo,
                     kaj se je zgodilo, ko je Slovenija vstopala v Evropsko Zvezo. Zgodilo se je
                     nekaj, kar je tako spominjalo na nekdanje čase, da smo v ozadju morali videti
                     avtorstvo istega duha. Kakor so se postkomunisti letos prvega maja proglasili
                     za edinega akterja in se polastili vseh mikrofonov, čeprav so se za vstop
                     Slovenije v Evropo trudile tudi izvorno demokratične opozicijske stranke, tako
                     so maja 1945 komunisti odrinili in izključili vse in zmago konzumirali sami,
                     čeprav so jo v veliki meri dosegli s pomočjo zmanipuliranih levih katolikov in
                     liberalov. Tako so učinkovito dokazali, da so kontinuiteta.</p>
                  <p>Poleg tega pa so tu stvari, ki spominjajo na silovito in usklajeno ideološko
                     ofenzivo in niso brez zveze z vstopanjem v Evropo. Gotovo ste opazili, da se
                     vidni ljudje iz postkomunističnega političnega tabora že nekaj časa intenzivno
                     udeležujejo spominskih predstav, ki jih prirejajo udeleženci nekdanje
                     komunistične gverile. Pri tem je pomembno to, da so to ljudje, ki hkrati
                     stojijo na čelu najvažnejših ustanov demokratične države: predsednik
                     parlamenta, ministri, najvišji častniki slovenske vojske, predstavniki sodstva
                     in tožilstva. Dogaja se torej nekaj, kar se nikakor ne bi smelo – nekaj
                     bistveno nedovoljenega. S tem, da ti ljudje nastopajo na takih krajih, simbolno
                     zanikajo demokratično zasnovo države. Večina jih je pred nastopom službe
                     priseglo, da bodo spoštovali Ustavo Republike Slovenije, ki je temeljni
                     dokument, na katerem stoji demokratična konstitucija države. Gibanje pa, ki mu
                     ti ljudje z vsakim obiskom podeljujejo demokratično legitimiteto, pa je v
                     slovenski zgodovini doseglo petdesetletno totalitarno diktaturo, konec
                     človekovih pravic, duhovno, kulturno in politično nasilje še neslišanih
                     razmerij, v zunanjem življenju pa izgubo Koroške, Gorice in Trsta. Najvažnejše
                     pa je to, da so vse to dosegli tako, da so prelili potoke slovenske krvi, ali
                     sami, ali so povzročili, da so to storili drugi.</p>
                  <p>In zakaj to delajo? Zato, ker hočejo v zadnjem trenutku to, kar je bilo
                     nenormalno, narediti za normalno. Na še nepozabljenih refleksih ubogljivosti,
                     ki so v narodu ostali, hočejo uresničiti demokracijo, v kateri bodo imeli
                     neomejeno realno moč. V podobi povedano: hočejo skovati totalitarno demokracijo
                     – leseno železo.</p>
                  <p>Toda, kakor je minil čas komunistov, za katerega smo že mislili, da nikoli ne
                     bo, tako bo minil tudi čas postkomunistov. Eden od najvidnejših znakov, da ta
                     čas prihaja, je ta, da izgubljajo jezik. Ko so napadali Možinovo televizijsko
                     oddajo »Zamolčani – moč preživetja«, se je v vsej odprtosti in širini ter
                     neizprosnosti pokazalo, da nimajo jezika: da so ostali brez jezika, s katerim
                     bi se lahko soočili z resničnostjo. Vse, kar so še zmogli, je bilo, da so
                     uporabljali pol stoletja stara besedna orodja, ki so nekoč, ko so za njimi
                     stale vosovske patrulje in oznovski zapori, delovala kot jezik, ko pa se je
                     bilo treba sedaj spoprijeti z resničnostjo, se je izkazalo, da je to, kar
                     govorijo, nejezik. Izguba jezika je najhujše, kar lahko doleti človeka, družbo
                     ali narod. Leta 1992, tri leta po padcu Zidu, je Otto Lacis, moskovski
                     ekonomist in novinar zapisal: »Vse je pri nas narobe. Do ene velike, up
                     vzbujajoče spremembe, pa je le prišlo. Našli smo svoj jezik in s tem možnost
                     spoznanja samega sebe.«</p>
                  <figure>
                     <graphic url="slike_z_54/z_54_34.png"/>
                     <head>Kočevski Rog 2004 <name type="author">Tamino Petelinšek</name></head>
                  </figure>
                  <p>To velja tudi za nas. V samospoznanju bomo zagledali, kdo smo in kaj smo.
                     Natanko bomo videli, da v Republiki Sloveniji obstaja ena sama politična
                     resničnost, ki jo je mogoče zgostiti v dve besedi: zmanipulirana tranzicija.
                     Videli bomo, da so od te edine resničnosti odvisne tudi vse druge stvari
                     slovenske sedanjosti in prihodnosti. In če bomo jezik vzeli zares, bomo hkrati
                     tudi že vedeli, v čem je ta edina slovenska resničnost: da politiko vodijo
                     ljudje, ki so tam po zgodovinski pomoti.</p>
                  <p>Mi pa, ki stojimo na tem kraju, imamo pravico do velikega upanja, pa naj bodo
                     dnevi svetli ali temni. To upanje nam dajejo veliki zbori, ki v nekih daljnih
                     prostorih, v belih oblačilih in s palmovimi vejami v rokah, slavijo Boga, kakor
                     nam jih slikajo krščanska besedila. Tam so vsi, od Ehrlicha pa do zadnjega
                     dolenjskega fanta, ki je oblekel domobransko uniformo, da bi se bojeval za dve
                     stvari, ki sta mu, ne da bi prav vedel zakaj, bili pri srcu: to je slovenstvo
                     in krščanstvo. In ki so ga potem, ko se ni več mogel bojevati in potem, ko so
                     ga dobili v roke zvezanega, na robu enega od teh brezen, ubili. Upanje, ki
                     prihaja od teh zborov, nam daje živeti v vsakem času. Nespametni bi bili, če se
                     ne bi zanašali na to upanje.</p>
                  <p>Hvala, ker ste prisluhnili.</p>
               </div>
            </div>
            <div type="div2">
               <head>Hočejo mi ukrasti Rog</head>
               <docAuthor>Blaža Cedilnik</docAuthor>
               <div type="div3">
                  <p>Vsako leto hodim v Rog. Pa to že tako veste. Hodim v tisto zeleno katedralo na
                     intimno srečanje ljudi, ki so koga izgubili v tisti strašni moriji, ki se je
                     vršila že med vojno, še v večjem razmahu pa po njej. Na intimno srečanje ljudi,
                     ki čutijo, da je Rog nekaj neznansko velikega, večjega, kot zmore doumeti,
                     dojeti, razumeti človeški razum, srce, duša. Intimno srečanje ljudi, ki čutijo,
                     da je Rog ključ do narodove sprave in preko nje do njegove ozdravitve in na tej
                     osnovi do narodove prosperitete, karkoli že pod tem razumemo. Na intimno
                     srečanje ljudi, ki pozorno poslušajo tam izrečene besede, ki ne mislijo vsi
                     enako, ampak so njihovi pogledi obrnjeni v isto smer, kajti vsi ljudje, ki tam
                     spregovorijo, skrbno pretehtajo svoje besede, da ne bi spregovorili česa
                     takega, kar bi žalilo veličino Roga. Na intimno srečanje z Rogom samim, z vsem,
                     kar v kakršnem koli pomenu predstavlja, tudi s šelestenjem listja v krošnjah
                     dreves, ki sestavljajo to prelepo in veličastno zeleno katedralo. Najbrž bi
                     bilo nemogoče ugotoviti, kdo je prvi uporabil to besedo. Zelena katedrala. Sama
                     zase vem, da je nisem slišala od nikogar, da se je preprosto pojavila v meni.
                     Nikar ne mislite, da si lastim pravico do nekakšnega prvenstva. Nikakor ne.
                     Prav gotovo se je na podoben način ta beseda pojavila tudi v drugih ljudeh,
                     kajti ne gre samo za besedo, gre za pomen, spoštovanje, videz, občutek,
                     melodijo. In ta beseda ima vse to. Zdaj jo ponavljajo vsi. Težko bi bilo reči,
                     komu se je porodila v duši in kdo jo je pač posvojil, ker jo uporabljajo vsi,
                     pomeni mu pa ne kaj dosti ali vsaj ne vsega, kar predstavlja. Čeprav se da to
                     ugotoviti iz njegovega pisanja. Ker po nemarnem izgovarja oziroma zapisuje
                     sveta imena, kar Zelena katedrala v pomenu Roga prav gotovo je. Ne prav gotovo,
                     preprosto je.</p>
                  <p>Ampak. Ampak. Tak se mi zdi, tako vidim Rog od daleč. Ko mislim nanj. Ko
                     odhajam od doma na pot tja. Tam, tam me pa vsako leto kaj pretrese. Ne zaradi
                     tega, kar se je tam nekoč dogajalo, ampak zaradi tega, kar se zdaj tam dogaja.
                     Zagrabi me sveta jeza, kot bi rekla moja stara mama. In ta sveta jeza potisne
                     vse ostale občutke vstran in ne vem od kod se vzamejo ideje in težnje, ki me
                     preplavijo.</p>
                  <p>Že takrat, prvič, ko se je zbrala cela vrsta politikov kontinuitete, ki so tam
                     arogantno stali z rokami v žepih brez najmanjšega spoštovanja in pietete in
                     žalili ta sveti kraj z obnašanjem in z besedo. Ne bom ponavljala, kako sem se
                     takrat počutila, pa ne samo jaz, saj sem to že velikokrat povedala in tudi
                     napisala. Potem pa ni bilo nikogar več od njih tja. Prihajali smo samo tisti,
                     ki smo čutili Rog. In bilo je tako, kot mora biti na takem kraju.</p>
                  <p>Pred nekaj leti pa se je začelo. Najprej tista zadeva tam na dnu doline,
                     nekakšna obokana kapelica. Za božjo voljo, kateri hudič je prišepetaval
                     tistemu, ki jo je postavil tja. Zelena katedrala dovoljuje samo skrajno
                     diskretne posege v njeno naravno intimo, kar pa omenjena zadeva (da se ne
                     izrazim, bi rekla moja stara mama) nikakor ni. Pogovarjala sem se z ljudmi.
                     Večino je v začetku motila, potem so se navadili nanjo. Krasno! Pes crkne,
                     človek se pa navadi. Na kaj vse se človek navadi! Ni, da bi govoril. Da se ne
                     izrazim, ...</p>
                  <figure>
                     <graphic url="slike_z_54/z_54_35.png"/>
                     <head>Kočevski Rog 2004 <name type="author">Tamino Petelinšek</name></head>
                  </figure>
                  <p>Letos je pa naša vrla oblast in komisija in kdorkoli je že sodeloval pri tem,
                     letos so postavili stalni objekt, v katerem naj se vršijo vse slovesnosti, ki
                     se na tem mestu dogajajo. Groza. Groza. Groza. Kot nekakšen skedenj in prav nič
                     diskreten. Moj mož pravi, da je kot garaža. Vsekakor je spet prišepetaval
                     hudič. Če že Boga ni, je pa vsaj Hudič in tu je dokazov več kot preveč. Pa to
                     še ni dovolj. Ko sem končno prišla toliko k sebi od groze in gravža, sem si
                     stvor začela ogledovati. Zraven tega skednja ali garaže sem opazila visok lesen
                     križ, enostaven, no ja. To bi še sprejela. Zraven pa zvonček na nekem kolu. No
                     ja, tisto nežno zvončklanje pri maši se prav lepo vključi v šelest gozda. Ja,
                     tako si Janezek predstavlja ... saj ni bilo treba dolgo čakati, ko so začeli
                     zvoniti – to nikakor ni bilo nežno zvončkljanje, to je bil plat zvona, ki je do
                     skrajnosti sramotil ta sveti kraj. Pa tudi to še ni bilo dovolj. Tudi pri tisti
                     obokani zadevi se je oglasil z vso agresivno nesramnostjo še en zvon. In, ne
                     vem, kakšni ljudje so to bili, zvona sta nabijala in tekmovala, kateri bo bolj
                     skrunil in sramotil in žalil ta prostor in vse, kar se je tu dogajalo in vse,
                     kar komu od nas, ki smo prišli tja, pomeni. Kje je bil Marko Brecelj, da bi
                     ovil zvonove, da ne bi motili svete tišine, motili misli, motili duše, motili
                     srca.</p>
                  <p>Torej me hočete izgnati iz Roga. Torej hočete, da nikoli več ne pridem tja,
                     kajti že zaradi misli na to, da ponovno doživim to, kar se je dogajalo letos.
                     Da spet gledam neprebavljivo lesenjačo, pa tisto obokano stvar. Okoli jame pod
                     Krenom je nastala prava gneča, ki je prostor ne prenese. Manjka samo še
                     McDonalds in štanti s hrano in kramo. Ne vem, kaj nam je storiti.</p>
               </div>
            </div>
         </div>
         <div type="div1">
            <head>Partizanski zločin na Starem hrastniku</head>
            <div type="div2">
               <head>Milo maščevanje Marijine kapelice</head>
               <docAuthor>Tine Velikonja</docAuthor>
               <div type="div3">
                  <p>Vas Stari Hrastnik na pobočju Hrastniškega hriba, po kateri je dobilo ime
                     kasneje zraslo mesto Hrastnik v dolini, je štela devet pravih kmetij z vsem,
                     kar spada zraven, in če gledamo 150 let staro skico, kako so bile razvrščene,
                     je nad njimi videti drobno hišico, ki je bila, kot kaže, naša kapelica. Nikjer
                     ni zapisano, ne v farni kroniki ne v zapisih hrastniškega rudnika, komu je bila
                     posvečena, prav gotovo ne sv. Barbari, zavetnici rudarjev, saj je bila
                     postavljena prej, preden so začeli kopati premog. </p>
                  <p>Dobrih sto let je že minilo, odkar je ta breg zapustil zadnji kmet in prepustil
                     zidove na milost in nemilost silam ranjene narave. Svodi votlin in rovov, ki so
                     ostali po ropanju premogove rude, so se vdajali in rušili. Vseh devet kmetij se
                     je pogreznilo v rudniške razpoke. Samo kapelica je vztrajala, izgubljena na
                     robu gozda, ki jo je vedno bolj preraščal. Ogulilo jo je, izgubila je ves omet,
                     veter je raznesel strešno opeko, ostalo pa je kamnito jedro. Kamen na kamnu,
                     kamniti obok. Po zamisli arhitekta Franca Popka je obnovljena tako, da lahko
                     slutimo, kakšna je bila videti njena notranja zgradba. Vrata je skoval kovač
                     Klemen Zorko iz Župeče vasi pri Cerkljah ob Krki, domači zidar Jozo Lukić pa jo
                     je utrdil. </p>
                  <p>Kapelica je bila priča dogodkom maja in junija leta 1945, zato se je dolski
                     župnik g. Franc Ornik dogovoril z domačim umetnikom, naj napravi fresko
                     Sočutne, Žalostne Matere božje. Mrtvi sin v njenem naročju simbolizira gole
                     žrtve, umorjene ali smrtno ranjene in pometane v jame v njeni okolici, Marija
                     pa vse tiste matere, ki so do smrti čakale in upale, da se jim bodo izginuli
                     sinovi vrnili. Za predlogo je služil kip v Pustovi kapelici, ki stoji spodaj v
                     dolini Brnice na kraju, odkoder so gnali v hrib domobrance in njihove svojce,
                     polgole, z na hrbtu zvezanimi rokami. </p>
                  <p>Hrastnik se sramuje svoje zgodovine in bi jo rad zamolčal. Pa vendar se je
                     zgodil v njegovi neposredni bližini na tem hribu, ravno tu, kjer smo zdaj, prav
                     tako množičen poboj slovenske domobranske vojske kot v Kočevskem Rogu. Vojaki
                     so bili pripeljani s Teharij, nekajkrat so jim pridružili tudi transport deklet
                     in žena. Domnevamo, da je bilo teh žrtev okrog štiri tisoč. Teden ali dva prej
                     je bilo postreljenih in pometanih v jame tega hriba tisoč do dva tisoč vojakov
                     kraljeve vojske v domovini, četnikov iz Črne gore in Srbije. </p>
                  <p>V dejanje vpleteni so bili prepričani, da jim je uspel popolni zločin. Trupel
                     ni najti, morilci so neznani, čeprav se govori o nekih imenih, nobenih sledov
                     niso pustili, niti ni najti predmetov, ki bi pripadali žrtvam. Pa še to, kljub
                     temu, da imamo parlamentarno demokracijo že 14 let, so umorjeni uradno še živi.
                     Niso razglašeni za mrtve in njihova smrt ni vpisana v matične knjige. Vseeno pa
                     zločin le ni bil tako popoln, saj jih je kar nekaj pobegnilo s tega kraja in so
                     napisali svoje zgodbe. </p>
                  <figure>
                     <graphic url="slike_z_54/z_54_36.png"/>
                     <head>Žalostna Mati božja <name type="author">Tine Velikonja</name></head>
                  </figure>
                  <p>Ko smo tu, vztrajno iščemo in raziskujemo, kje se je to dogajalo. Precej daleč
                     smo že prišli in vedno bolj jasno postaja, da so bile jame dostopne predvsem na
                     robu travnikov, preko katerih smo prišli na današnji prostor. Vse se je
                     dogajalo ponoči, žrtve so morale prehoditi, potem ko so jih pripeljali na
                     planoto, sto metrov in več po terenu, kjer ni bilo razpok ali brezen. Šele prav
                     na robu, v grmičevju in drevju, na katerem so visele rudarske svetilke, se je
                     zgodilo zadnje dejanje. </p>
                  <figure>
                     <graphic url="slike_z_54/z_54_37.png"/>
                     <head>Žalostna Mati božja – blagoslovitev kapelice <name type="author">Tine
                           Velikonja</name></head>
                  </figure>
                  <p>Lojze Opeka nam je pokazal, da je bilo morišče njegove skupine tam, kjer se
                     začne breg strmo vzpenjati na vrh Hrastniškega hriba. Tam blizu stojita zdaj
                     križ in kamen z napisom. Po pripovedovanju drugih pa je jasno, da so morišča
                     tudi drugod. Predlanskim smo si ogledali razgibani svet ob poti od kapelice do
                     vrha Hrastniškega hriba. Vendar se ponoči po tem svetu ni dalo hoditi. Če so
                     žrtve tudi tu, so jih pripeljali čez Dol na sedlo in zgoraj na robu opravili
                     svoj posel. </p>
                  <p>Ivan Arnšek je verjetno edini slovenski domobranec iz Hrastnika, ki se je
                     znašel na Teharjah. Hrastniški hrib mu je bil dobro znan. S sovrstniki ga je
                     bil prej oblezel po dolgem in počez. Vedel je za jame in razpoke na področju
                     izginulega Starega Hrastnika. Tudi drugi smo gledali na Teharjah, kako so
                     vojake vezali in spravljali na tovornjake. Videli smo, kako so vozila zapuščala
                     taborišče in včasih nas je sredi noči, približno tri ure kasneje, prebudil
                     njihov povratek. Nismo vedeli, kam jih vozijo. Ivan pa je že takrat pomislili
                     najprej na svoj Hrastnik in njegove jame. Opusteli hrib brez živega bitja na
                     njem, ravno prava razdalja za pot do njega, za raztovarjanje in povratek.</p>
                  <p>Še več. Ve nam povedati, da je bila na severni strani hriba, tik pod Jelenco,
                     napeljana nekaka gorska železnica, ki je sicer peljala po tirih, vendar
                     naravnost in strmo kot pri dvigalu, saj so bili vagoni pripeti na jekleno vrv.
                     Štirje so vozili navzdol ilovko, sivkasto maso, ki so jo nalagali nedaleč od
                     nas in s katero so polnili zapuščene rove, štirje navzgor pa jalovino iz
                     separacije, torej kamenje in prah, ki je bil primešan rudi, in jo blizu
                     železnice sipali po pobočju. Temu delu hriba se reče Zasip. O tem so nam
                     pravili tudi pobegli z morišča, zlasti o osvetljenih železniških tirih, ki jih
                     je bilo tako nevarno prečiti.</p>
                  <p>Morišča so torej ravno okrog kapelice. Če nam bo vreme naklonjeno, vas bom
                     povabil na obhod in ogled jam tule pod njo. Hvala lepa za hrabrost, ko vas ni
                     ustavil ne dež in ne hrib in na svidenje drugo leto, hvala šentjernejcem in
                     njihovemu župniku in dekanu g. Antonu Trpinu, hvala cerkvenim pevcem z Dola pri
                     Hrastniku in njihovemu župniku g. Francu Orniku, in na svidenje drugo leto.</p>
               </div>
            </div>
         </div>
         <div type="div1">
            <head>Dognanja</head>
            <div type="div2">
               <head>Odporništvo, revolucija in kolaboracija na Slovenskem 1941–1945</head>
               <docAuthor>Janez Zdešar</docAuthor>
               <div type="div3">
                  <head>Uvod</head>
                  <p>Dogajanja v zgodovini imajo svoje vzroke in svoje posledice, vzroki sami so
                     obenem posledice prejšnjih vzrokov. V zapletanju in prepletanju dogajanj so
                     nekateri dogodki pomembnejši od drugih, se globlje vtisnejo v zgodovino
                     posameznika ali skupnosti in jim določajo smer. To so t.i. ključni dogodki, ki
                     dajejo bolj jasno razumeti določeno dobo – in čase, ki ji sledijo.</p>
                  <p>V razpravi skušam osvetliti nekatera teh dogajanj: odporništvo, revolucijo in
                     kolaboracijo. Ne gre za faktografski opis, dogodki so bolj ali manj znani:
                     objave Starič-Voduškove, Godeša, Mikola, Mlakarja, Griesser-Pečarjeve ... Na
                     osnovi zgodovinsko ugotovljenih dejstev bi rad ocenil njihovo odnosnost, pomen
                     in težo. Skušal bom pokazati nekaj detajlov in opozoriti na dejstva, ki bi jih
                     bilo treba obširneje raziskati. </p>
                  <p>V celoti gre bolj za skupek posameznih premislekov kot za zaokroženo
                     razmišljanje. Ne gre za nova odkritja, bolj za ovedenje nekaterih dejstev, ki
                     so bila hote ali nehote v pozabi in nezasluženo postavljena bodisi v ospredje
                     bodisi v ozadje zgodovinske zavesti. Razmišljanje bo zato pripeljalo do
                     demitologizacije nekaterih postavk režimskega zgodovinopisja, ki ga je doslej
                     večinsko pisal le zmagovalec. Potrebna je revizija in nekatera bistvena
                     dopolnila. </p>
                  <p>Za globlje in lažje razumevanje medvojnega dogajanja v letih 1941–1945 je nujno
                     potrebno – vsaj v nekaj stavkih – opozoriti na usodno leto 1920, saj se je
                     zapisalo kot leto, katerega dogajanje in odločitve so bistveno in v osnovi
                     pogojevale in določevale življenje Slovencev vsega 20. stoletja.</p>
                  <p>Po 1. svetovni vojni je novonastala Kraljevina SHS 12. novembra 1920 v Rapallu
                     sprejela zahteve zmagovite Italije in podpisala mirovno pogodbo o razmejitvi
                     med državama na razvodnici med Sočo in Savo. Leta 1921 je živelo na ozemlju
                     zahodno od omenjene črte 292.876 Slovencev (ES 4,186).</p>
                  <p>Dober mesec pred usodno mirovno pogodbo, dne 10. oktobra 1920, se je v koroškem
                     plebiscitu v coni A večina od 39.291 glasovalnih upravičencev (22.025 ali 59,04
                     %) odločila za republiko Avstrijo. S tem je vsa Koroška pripadla Avstriji.
                     Uradno štetje je leta 1910 v deželi Koroški ugotovilo 65.661 Slovencev. </p>
                  <p>Težko hipoteko pa je prinesla že pomlad tega usodnega leta: »11. april 1920 je
                     rojstni dan komunistične stranke na Slovenskem« (Klopčič 1969, 54). Izšla je iz
                     Jugoslovanske socialdemokratske stranke, JSDS, ustanovljene že 1896, kot njeno
                     revolucionarno krilo. Po prvi svetovni vojni se je od nje odcepilo in 2. marca
                     1920 ustanovilo Delavsko socialistično stranko za Slovenijo, DSSS. Čez dober
                     mesec, 11. aprila 1920, se je ta na svojem ustanovnem občnem zboru priključila
                     Socialistični delavski stranki Jugoslavije (komunistov), SDSJ(k), s središčem v
                     Beogradu in se z njo vred na kongresu v Vukovarju od 20. do 25. junija 1920
                     preimenovala v Komunistično partijo Jugoslavije.</p>
                  <p>Vsiljena rapalska pogodba, nesrečni koroški plebiscit ter ustanovitev
                     boljševiške totalitarne stranke so komponente, ki so nato oblikovale slovensko
                     zgodovino. Občutek fizične in duhovne ogroženosti ter nepomembnosti slovenskega
                     naroda kot celote postane v utesnjenem slovenskem prostoru prevladujoč
                     politični občutek. Raztrganje narodnostnega ozemlja leta 1920 – v Kraljevini
                     SHS je leta 1921 bivalo le 1.056.464 Slovencev – italianizacija in
                     germanizacija, ki sta ju fašizem in nacizem dolga leta pred vojno in med njo
                     zganjala nad slovenskim narodom, in še revolucija, ki je z moro boljševiškega
                     komunizma pohabila značaj slovenskega človeka, so prav do devetdesetih let
                     mučile razkosani slovenski narod.</p>
               </div>
               <div type="div3">
                  <head>1.»Vseslovenski« odpor proti okupatorju spomladi 1941</head>
                  <p>Govorim o odporu, ne o uporu. Mislim torej na idejne zasnove, pripravo,
                     načrtovanje in organiziranje civilnega odporništva, ki je že prve dni in tedne
                     po okupaciji Slovenije 1941 zajelo delovanje demokratskih slovenskih političnih
                     strank in skupin. Izmotale so se iz omrtvičenosti iz demoralizacije porazov in
                     kapitulacij, ki sta označevali položaj v drugih državah in narodih okupirane
                     Evrope, in prešle v odporniško aktivnost. </p>
                  <p>Tega dejstva na noben način ne smemo podceniti – ali celo – spregledati. Mnenja
                     sem, da je Slovence k takojšnemu odporu spodbudila predvsem boleča in še
                     neozdravljena travma ozemeljskega razkosanja l. 1920 in nato nacifašistično
                     divjanje na Primorskem in po Koroški. Končno seveda sočasni nacistični zločini
                     na Gorenjskem in Štajerskem. </p>
                  <p>Iz tradicionalne katoliško-ljudske strani so izšle:</p>
                  <p>1. Slovenska legija.</p>
                  <p>Vodja je bil Rudolf Smersu, organizacijski referent Albin Šmajd, vojaški Ernest
                     Peterlin. Ustanovni sestanek Legije je bil že 29. maja 1941 v Ljubljani. Do
                     konca leta 1941 je sistem organizacije Slovenske legije prepletal vso tedanjo
                     Ljubljansko pokrajino, poleg tega pa so ustvarili odbore za Primorsko,
                     Gorenjsko in Štajersko s Prekmurjem. Imeli so ca. 5000 članov.</p>
                  <p>2. Prebujena Slovenija.</p>
                  <p>Ustanovil jo je julija 1941 Ivo Peršuh. Po programu se niso razlikovali od
                     Slovenske legije, zato so se že decembra 1941 z njo združili.</p>
                  <p>3. Študentski klub Straža</p>
                  <p>je bil ustanovljen že pred vojno. Voditelj je bil dr. Lambert Ehrlich. Straža
                     je kot skupina vstopila v Slovensko legijo, sredi leta 1942 pa iz nje
                     kolektivno izstopila – zaradi programskih razlik.</p>
                  <p>4. Slovensko narodno gibanje</p>
                  <p>je vodil Fanouš Emmer. Imelo je izrazito vojaški značaj, idejna usmeritev
                     članstva pa je bila precej heterogena: od nekdanjih mladcev preko sokolov do
                     mlajših jugoslovanskih oficirjev.</p>
                  <p>5. Združeni Slovenci</p>
                  <p>iz prve polovice maja 1941. To je bila skupina, ki jo je vodila tako imenovana
                     katoliška sredina, med drugimi Andrej Gosar in Jakob Šolar. Niso se hoteli
                     pridružiti niti že naštetim ilegalnim skupinam niti poznejši OF. Nihali so med
                     obema stranema.</p>
                  <figure>
                     <graphic url="slike_z_54/z_54_38.png"/>
                     <head>Nevihta <name type="author">Mirko Kambič</name></head>
                  </figure>
                  <p>Nacionalno-liberalna stran je organizirala:</p>
                  <p>1. Sokolsko legijo.</p>
                  <p>Vanjo so se rekrutirali na temelju predvojne politične povezanosti v JNS. Po
                     organizacijski strukturi so bili podobni Slovenski legiji. Vodilni organ –
                     člana sta bila med drugimi Albert Kramer in Avgust Praprotnik – se je imenoval
                     Sokolski vojni svet.</p>
                  <p>2. Mlado JNS, tudi Novo Jugoslavijo</p>
                  <p>Ta je nastala kot opozicija proti starejšim politikom v JNS. Predsednik je bil
                     Jože Rus, tajnik Andrej Uršič. </p>
                  <p>3. Samostojno demokratsko stranko</p>
                  <p>Od vsega začetka je nihala med vstopom v OF in samostojnostjo. Politično ni
                     imela posebne teže.</p>
                  <p>4. Staro pravdo</p>
                  <p>To je vodil Črtomir Nagode. Nastala je aprila ali maja 1941, bila je močna
                     skupina liberalnih izobražencev. Avgusta 1941 so se formalno pridružili OF, a
                     bili januarja 1942 iz nje izključeni zaradi zahtev po koalicijski sestavi
                     znotraj OF.</p>
                  <p>Dejstvo, da je takoj po okupaciji, spomladi in poleti 1941, iz demokratske
                     večinske strani zraslo devet večjih ali manjših odporniških skupin, dokazuje,
                     da je bil tiste težke dni slovenski narod politično povezan in enoten:
                     okupacija ga je zedinila. Povezoval jih je duh enotnosti v presoji slovenskih
                     nacionalnih interesov za čas okupacije, ki jih lahko takole redefiniramo: </p>
                  <p>
                     <hi>1.</hi> Slovenci moramo priti iz vojne čim bolj neokrnjeni, z najnižjim
                     možnim številom smrtnih žrtev, s čim manjšo materialno škodo. <hi>2.
                     </hi>Slovenci okupacije ne smemo sprejeti kot nekaj usodno dokončnega in
                     nespremenljivega, temveč kot izziv za odpor in upor: v prvi fazi civilni odpor
                     vseh oblik in možnosti in priprav na oboroženi upor, v drugi fazi oborožen upor
                     in osvoboditev skupaj z zahodnimi zavezniki. <hi>3</hi>. Med okupacijo moramo
                     združevati in ne ločevati člane in dele svojega narodnega telesa za skupni cilj
                     Zedinjene Slovenije (Bučar).</p>
                  <p>Slovenske demokratske politične stranke in skupine so se torej večinsko
                     odločile za civilni neoboroženi odpor, to je za »evropski model« odporništva in
                     uporništva – če smemo takšno odločitev tako imenovati danes. </p>
                  <p>Tak odpor pozna več oblik. Lahko je simboličen: okupatorju s simboličnimi
                     gestami in dejanji pokazati, da ima opravka s ponosnim, samozavestnim narodom.
                     Lahko je tudi polemičen: s protesti pokazati okupatorju, da nismo premaganci in
                     na razne načine sabotiramo njegove ukrepe in odločbe. Lahko je končno
                     defenziven, a še vedno neoborožen. Vanj spadata organiziranje ilegalnih stalnih
                     skupin in priprava oboroženega upora (J. Semlin).</p>
                  <p>Ta model odporništva, to je civilni neoboroženi odpor – ali podobnega,
                     primerljivega – je takrat sprejela večina evropskih vlad in političnih vodij v
                     državah, ki so jih po letu 1939 zasedli nacisti. Organiziran in koordiniran
                     oborožen odpor se je v zahodnih deželah razvil šele v letu 1943, civilni odpor
                     pa se je začel že kmalu po vsakokratni nacistični zasedbi.</p>
               </div>
               <div type="div3">
                  <head>2. Oboroženi upor in revolucija</head>
                  <p>Poleti 1941 je v Sloveniji nastala še ena odporniška skupina. Po Hitlerjevem
                     napadu na Sovjetsko zvezo, 22. junija 1941, je KPS preko OF razglasila
                     takojšnji totalni oboroženi upor proti okupatorjem na vsem slovenskem
                     ozemlju.</p>
                  <p>»Pobudo« za ustanovitev OF je dala KPS. Do danes ni znan niti točen dan
                     ustanovitve – 26. ali 27. april 1941 – niti ni znano, koliko je zares bilo
                     ustanovnih skupin – tri ali štiri –, koliko jih je bilo zraven in kdo je bil
                     navzoč pri ustanovitvi, ne koliko je bilo poznejših plenumskih skupin, ne kdo
                     je koga v OF predstavljal – nekateri zagotovo le sebe. Tudi ime samo »OF« ni od
                     takrat, prvikrat se omenja šele julija 1941. Predhodnica, PIF, je bila izrazito
                     protizavezniška, protiameriška in protiangleška, saj je bila preko KPJ in
                     Kominterne vezana na prijateljski nemško-sovjetski pakt iz avgusta 1939.</p>
                  <p>Partija je OF popolnoma obvladala, OF je bila od začetka do konca pokoren
                     instrument KPS. Zato je razpravljanje o koalicijskem ali nekoalicijskem značaju
                     OF le prepir o oslovi senci. KPS je namreč iz taktičnih razlogov v različnih
                     obdobjih organizaciji OF dala ali vzela koalicijski videz, vrata novemu
                     članstvu po potrebi odpirala ali zapirala, pri tem pa bila sama odvisna od
                     navodil KPJ in Kominterne. Ta nihanja v KPS so včasih izraz nejasnosti, ali se
                     že ali še ne – ali pa spet ne ali pa spet že – nahaja v prvi ali drugi fazi
                        revolucije<hi> </hi>(Kardelj).</p>
                  <p>Značilno za ustanovne in plenumske skupine v OF – razen KPS – je izrazito
                     sektašenje naznotraj in navzven, pomanjkanje politične zrelosti, zanesenjaštvo
                     in naivnost. Predstavniki teh skupin niso vodilni člani demokratskih strank,
                     marveč njihovi disidenti in oponenti. Povezuje jih nezadovoljstvo s socialno in
                     nacionalno politiko predvojnih strank in ne konkretna vizija nacionalnih
                     interesov v prihodnosti. Javno se odpovedo lastnim političnim organizacijam in
                     njihovem organiziranju in z Dolomitsko izjavo 1943 pristanejo na poenotenje v
                     okviru OF. Zavestno se odpovedo lastnim političnim programom o povojni notranji
                     ureditvi Slovenije in pristanejo na takojšnji totalni oboroženi odpor proti
                     okupatorju.</p>
                  <p>Razmislimo: Odločitev za totalni oboroženi odpor je smiselna samo, če je
                     osvoboditev okupiranega ozemlja možno predvideti v krajšem doglednem času, tudi
                     z žrtvami, ki pa morajo biti v razumnem sorazmerju s končno zmago. Upor zaradi
                     upora, brez upoštevanja teh pogojev in okoliščin, je iracionalno in neodgovorno
                     dejanje. Tudi če se oborožen upor načrtuje kot stalna gverilska aktivnost
                     vznemirjanja in posamičnega slabljenja okupatorskih vojaških sil, je tak odpor
                     lahko poguben, samouničevalen, ker in če izziva k represalijam, ki narodu
                     povzročijo neprimerno večjo škodo, kot pa je škoda, povzročena okupatorju.
                     Dolžnosti, boriti se proti okupatorju, ne gre razumeti tako, da sebe – in to
                     morda celo v interesu tujih sil – žrtvujemo preko mere in ogrozimo lastni
                     obstoj.</p>
                  <p>Zakaj se je KPS kljub vsem pomislekom in posledicam, ki jih je morala
                     predvidevati, odločila za takojšnji totalni oboroženi odpor? Zakaj je zavrnila
                     »evropski model« uporništva, civilni odpor in upor, ter se oprijela
                     »boljševiško-azijskega« modela totalitarnega upora? </p>
                  <p>Sprejem evropskega modela bi jo nujno ohranjal v povezavi z ostalo zasedeno
                     Evropo in ji v demokratičnem duhu dajal večje možnosti za varovanje in
                     uresničevanje slovenskih nacionalnih interesov. KPS prav tega ni hotela, njen
                     cilj je bil – s pomočjo KPJ in Kominterne – sovjetizacija Evrope. Zato je
                     nacionalne interese zapostavila, jih podredila proletarskemu internacionalizmu
                     in se s tem samodejno izključila iz evropskega območja. Za več kot pol stoletja
                     jo je boljševiško-azijski model upora izvrgel iz območja civiliziranega
                     duhovnega sveta. Pri tej odločitvi ji je pomagala tudi fanatična vera –
                     osnovana na zgrešeni oceni – da bo vojne v nekaj mesecih konec, da bo SZ
                     najpozneje do zime 1941/42 premagala nacistično Nemčijo. Vera o skorajšnji
                     zmagi SZ in svetovnega komunizma je temeljila na skupinskem »eshatološkem«
                     pričakovanju in je bila v popolnem nasprotju z realnimi ocenami večine
                     takratnih vojaških analitikov (Dedijer, vodstvo prepričano o takojšnji zmagi,
                     padalci v Črni gori ...). </p>
                  <p>Še en razlog je silil KPS/OF k odločitvi za takojšnji oboroženi odpor: zavedala
                     se je, da bo po vojni imela možnost za uveljavitev politične moči in teže – in
                     končno za pre-vzem oblasti – le s pogojem, da takoj stopi v vojaško akcijo,
                     prevzame vodstvo in si z vedno močnejšo in oboroženo silo nad ostalimi
                     odporniškimi skupinami preko revolucije zagotovi povojno politično oblast. Ta
                     odločilni razlog za takojšnji totalni oboroženi upor je bil marksistične
                     doktrinarne narave, kot jo je razumel leninizem-stalinizem: okupacija neke
                     dežele je enkratna in izredna priložnost za uspeh in uspešnost revolucije (Vida
                     Deželak-Barič, Osvobodilni boj kot priložnost za izvedbo revolucionarnih ciljev
                     ...).</p>
                  <p>V svoji dotedanji kratki 20-letni zgodovini je namreč KPS/KPJ že trikrat
                     brezuspešno in zaman poskušala izvesti nasilno revolucijo v kraljevini
                     Jugoslaviji in v Sloveniji. </p>
                  <p>
                     <hi>1.</hi> Generalna politična stavka slovenskih in jugoslovanskih
                     železničarjev, da bi zrušili komaj nastalo Jugoslavijo, se je v Beogradu in
                     Ljubljani aprila 1920 izcimila v upor in končala s streljanjem, 14 mrtvimi in
                     še več ranjenimi na Zaloški cesti, </p>
                  <p>
                     <hi>2</hi>. Januarja 1929, ko je KPS proti osebni diktaturi Aleksandra I. v
                     Sloveniji pozvala k oboroženi vstaji, revoluciji in diktaturi proletariata – pa
                     se je vse končalo brezuspešno, z aretacijo, usmrtitvami in zaporom stotin
                     partijcev ali pa z njihovim pobegom v tujino, zlasti v SZ. </p>
                  <p>
                     <hi>3.</hi> Kot tretji poskus štejemo Titovo načrtovanje revolucije, oboroženo
                     in nasilno vstajo v Jugoslaviji za drugo polovico leta 1940, pol leta pred
                     nemškim napadom na Jugoslavijo. Pri tem je računal na aktivno pomoč Sovjetske
                     zveze. Septembra 1940 je v Moskvo poslal svojega kurirja Nikola Petrovića z
                     nekaj ustno zastavljenimi vprašanji, katerih vsebina je razvidna iz protokola
                     in pisnega odgovora Kominterne z dne 15. septembra 1940. Tito je namreč
                     presodil, da je položaj v Jugoslaviji po sporazumu med Mačkom in Cvetkovićem
                     dozorel za revolucionarni prevrat in je zato spraševal Moskvo, ali ne bi bilo
                     primerno vlado strmoglaviti. Menil je, da bi bilo treba izrabiti močno
                     zaostritev razrednih nasprotij, organizirati razredni boj in ustvariti resnično
                     ljudsko vlado delavcev in kmetov. – IKKI ni zanikal, da ne bi razmere v
                     Jugoslaviji bile nadvse napete, vendar se ni strinjal s Titovo revolucionarno
                     zagnanostjo:</p>
                  <p>»V Jugoslaviji manjkajo še vsi pogoji, ki bi dovoljevali zahtevo po
                     strmoglavljenju vlade in vzpostavitvi prave vlade delavcev in kmetov, kar bi v
                     tej situaciji pomenilo vzpostavitev diktature proletariata. Vpliv partije
                     dosega le razmeroma majhen del delavstva, na vasi pa je še zelo skromen. Tudi
                     dosedanjih uspehov partija ni znala organizacijsko utemeljiti pri množicah ...
                     Partija se mora resno postaviti po robu špekulacijam o pomoči sovjetske Rdeče
                     armade v taki avanturi.«</p>
                  <figure>
                     <graphic url="slike_z_54/z_54_39.png"/>
                     <head>Spominska plošča na Žalah v Ljubljani <name type="author">Mirko
                           Kambič</name></head>
                  </figure>
                  <p>Ugotovitve in naročilo Sekretariata izvršnega komiteja Komunistične
                     internacionale so imele odločilne posledice za politiko KPJ in KPS v naslednjih
                     mesecih. Tito je razočaran začasno umaknil projekt revolucije – zavrnjene v
                     Moskvi sami – in poslušno sprejel kominternska navodila s sovjetsko oceno
                     mednarodnih in posebej jugoslovanskih razmer – do dneva nemškega napada na SZ,
                     ki je prinesel s seboj radikalno spremembo vojaškopolitičnega položaja v svetu
                     in Evropi. Sedaj se je Kominterni in njenim članicam, partijam po Evropi,
                     odprla možnost, da začnejo v zasedeni Evropi s pravimi komunističnimi
                     revolucijami – a ne pod zastavo revolucionarnega osvajanja oblasti, temveč pod
                     krinko in plaščem protiokupatorskega upora. V ta boj se partiji sedaj ni bilo
                     treba spustiti kot razglaševalki in oznanjevalki prihodnje komunistične
                     revolucionarne družbene ureditve v Sloveniji, temveč kot edini in izključni
                     protiokupatorski uporniški sili, kateri se morajo podrediti vse druge nastale
                     odporniške skupine. Če se ji ne pridružijo in podredijo, je to znak, da se
                     okupatorju sploh nočejo resno upreti – kar ponovno pomeni, da so narodni
                     izdajalci. – KP v Sloveniji je pod krinko protiokupatorskega upora začela
                     revolucijo, in sicer tako, da je tako imenovani narodnoosvobodilni boj
                     instrumentalizirala, monopolizirala in sankcionirala.</p>
                  <p>16. septembra 1941 je samooklicani, od nikogar izvoljeni ali imenovani Vrhovni
                     plenum OF izdal sklepe in odlok, anonimno (brez imen in podpisov!), da SNOO v
                     okviru OF »za časa osvobodilne borbe edini predstavlja, zastopa, organizira in
                     vodi ves slovenski narod na vsem njegovem ozemlju. Vsako organiziranje izven
                     okvira OF je ... škodljivo borbi za narodno svobodo«. Zato je vsak, »ki dela na
                     to, da na ozemlju slovenskega naroda nastane oborožena sila, ki ne raste pod
                     političnim in vojaškim vodstvom OF, narodni izdajalec«. Sankcija je smrtna
                     kazen: »Izdajalci se kaznujejo s smrtjo«. Sodijo posebna sodišča, naglo, ustno
                     in tajno, osebno zasliševanje krivca (ne obtoženca!) ni potrebno, smrtna kazen
                     se izvrši takoj, na način in po osebah, ki jih dotoči sodišče (isti organ je
                     sodstvo in eksekutiva!)«. »Proti razsodbi sodišča ni pritožbe.« Predvidene
                     kazni so še »narodni bojkot« ter uničenje ali zaseženje imetja.</p>
                  <p>Za uresničevanje sankcij tega odloka, zlasti usmrtitev, je CK KPS, najvišji
                     forum, v najstrožji konspiraciji že mesec pred tem – 15.avgusta 1941 –
                     ustanovil VOS, ne da bi o tem zaveznike v OF seznanil ali se dogovoril z njimi.
                     Z njim in skupino likvidatorjev si je KPS hotela zagotoviti nadzor in
                     revolucionarni teror predvsem nad organizacijami civilnega upora.</p>
                  <p>S temi sklepi in odlokom je KPS/OF dokončno razbila – načrtno in zavestno –
                     sleherno možnost povezave slovenskih odporniških sil, ki bi bila v času
                     okupacije tako nujno potrebna. Z monopolistično, absolutistično
                     samopostavitvijo, za katero ni imela nikakršne legitimacije, se je sama
                     izključila iz sistema političnega pluralizma in se izkazala za nedemokratično,
                     totalitarno stranko, ki se enači z narodom samim. Kidrič: »Pojem OF in pojem
                     slovenskega naroda postajata istovetna ... Kdorkoli danes kakorkoli napada KPS,
                     ta vrši protinarodno delo.«</p>
                  <p>Z omenjenimi sklepi je KPS/OF začela novo obdobje v zgodovini slovenskega
                     naroda: nikdar do tedaj namreč ni nobena politična stranka na Slovenskem svojih
                     političnih nasprotnikov načelno razglasila za sovražnike in narodne izdajalce
                     ter uveljavljala in sankcionirala svoje cilje in zahteve z njihovim »narodnim
                     bojkotom«, umori in usmrtitvami. To zgodovinsko breme si je KPS/OF naložila 16.
                     septembra 1941, zato smemo ta dan imeti za začetek revolucije na Slovenskem –
                     in ne šele poletja 1942, ko se organizira upor proti revoluciji.</p>
                  <p>S svojimi sklepi je KPS/OF razdvojila in razdelila slovenski narod. Slovencev
                     ni razdelil okupator, razklala jih je revolucija<hi>.</hi> Iz strankarske
                     sebičnosti je KPS zapostavila narodne interese in se z oboroženim nasiljem
                     najprej in predvsem obrnila proti idejnim in političnim slovenskim
                     nasprotnikom. </p>
                  <p>Večino prej naštetih vodij posameznih odporniških skupin je KPS preko VOS-a v
                     teku dobrega leta z atentati sredi Ljubljane umorila (Emmer, Natlačen, Peršuh,
                     Ehrlich, Praprotnik), nekaj umorov se je ponesrečilo (Hacin, Smersu, Žebot),
                     nekatere so takoj po vojni ugrabili in so izginili (Šmajd, Uršič) ali pa so jih
                     postavili pred sodišča, jih obsodili na dolgo ječo (Šolar) ali pa na smrt in
                     ustrelili (Peterlin, Nagode).</p>
                  <p>KPS/OF je s psihofizičnim terorjem in likvidacijami drugače mislečih in
                     delujočih Slovencev dejansko prevzela usmerjanje dogajanja v svoje roke: akter
                     dogajanja je KPS/OF, vse drugo je bolj ali manj reagiranje na njeno agiranje.
                     Zato KPS nosi odgovomost tudi za poznejše, vsiljene politične odločitve svojih
                     nasprotnikov. KPS je obenem izigrala patriotizem in nacionalno navdušenje
                     slovenskega človeka. Njegov boj proti okupatorju je izkoristila ter njegov
                     pogum, zagon in požrtvovalnost v partizanskih enotah zlorabila za totalitarni
                     prevzem oblasti po končani vojni: »Po narodni osvoboditvi prevzame na
                     slovenskem ozemlju oblast OF v celoti« (6. temeljna točka OF). Tudi prihodnost
                     je bila že vnaprej okupirana in monopolizirana.</p>
               </div>
               <div type="div3">
                  <head>Volitve in Kočevski zbor</head>
                  <p>KPS/OF je od vsega začetka imela težave z utemeljevanjem legitimnosti, saj se
                     je brez volitev ali referenduma samozvano proglasila za edino silo, ki vodi
                     slovenski narod. Politikom predvojnih slovenskih strank, ki naj bi bili krivi,
                     da je Jugoslavija propadla, je očitala pobeg v tujino oziroma propadlost,
                     kapitulantstvo in klečeplazenje pred okupatorjem, hkrati pa se sklicevala na
                     množičnost in številčnost svojih pristašev.</p>
                  <p>Da bi si dala zunanji videz legitimnosti in demokratičnosti, se je KPS/OF že
                     leta 1942 zatekla k volitvam odposlancev v NOO. Volitve so se ponovile leta
                     1943 za Kočevski zbor, leta 1944 so bile ponovno volitve odposlancev v NOO,
                     leta 1945 po »osvoboditvi« v ustavodajno skupščino. Najbolj nas preseneča
                     pogostnost volitev. Morda se je bilo treba privaditi na nov sistem volitev, to
                     je na dejstvo, da ni bilo možno izbirati in voliti med vsaj dvema političnima
                     opcijama oziroma strankama. Vedno je bila predstavijena le ena sama lista,
                     lista OF (nikoli KPS). Izbirati je bilo možno – ne vedno – kvečjemu med več
                     kandidati te edine liste, ki naj bi bili, eden bolj kot drugi, zaslužni za tako
                     imenovani narodnoosvobodilni boj.</p>
                  <p>Poleg tega so bile volitve leta 1942–1943, sredi najhujšega divjanja
                     revolucije, »manifestativne«, to se pravi javne, s ploskanjem in dviganjem rok.
                     »Za tajno glasovanje praktični pogoji niso bili dani, ker ni bilo volilnih
                     imenikov ne volilne aparature, komisije.« Volitve leta 1944 so bile z lističi,
                     kandidatna lista je bila spet le ena, leta 1945 pa so volili v skrinjice z
                     zloglasnimi kroglicami.</p>
                  <p>Od omenjenih volitev prve tri niso zajele celotnega slovenskega ozemlja, temveč
                     le njegove dele. Kot pravilo velja, da so bile volitve le na kontroliranih
                     partizanskih področjih. Jasno je, da so te in takšne volitve bile ena sama
                     velika norčija, ki je razgalila cinizem in politično podlost KPS in obenem
                     njeno poniževanje slovenskega človeka. </p>
                  <figure>
                     <graphic url="slike_z_54/z_54_40.png"/>
                     <head>Jamstvo prihodnosti <name type="author">Simon Dan</name></head>
                  </figure>
                  <p>Za Kočevski zbor je treba posebej poudariti, da ni bil prav tisto, za kar ga je
                     razglasilo partijsko zgodovinopisje in oblasti: ni bil vseslovenski, ker
                     odposlancev ni bilo ne iz Primorske ne Gorenjske ne Štajerske ne iz Ljubljane.
                     Vse te pokrajine so zastopali od vodstva OF določeni predstavniki. Ni bil niti
                     demokratičen, ker so bili na predvolilnih zborovanjih njegovi odposlanci
                     izvoljeni z dviganjem rok in ploskanjem, javno in ne tajno. Niti ni postavil
                     temeljev slovenske suverenosti, saj se je šel z 42 poslanci takoj ponujat v
                     Jajce, kjer so polagali temelje centralistični nedemokratični Jugoslaviji.</p>
                  <p>Kočevski zbor je bil montirana odrska predstava, ki jo je organizirala KPS/OF,
                     da bi se ponovno, tokrat javno in ne več anonimno, tudi pred zahodnimi
                     zavezniki oklicala za edino politično in vojaško silo, ki sme voditi slovenski
                     narod. Zbor je zato že v medklicih poslancev, nato pa v posebni resoluciji
                     zahteval, da je treba nasprotnike OF uničiti. »Slovenski narod je preko svojih
                     odposlancev na Zboru enodušno obsodil plavo in belo gardo ter zahteval, da ju
                     slovenska narodna oblast neusmiljeno iztrebi.« </p>
               </div>
               <div type="div3">
                  <head>4. Protikomunistični upor in kolaboracija</head>
                  <p>Vaške straže in formacije slovenskega domobranstva so nastale kot spontana
                     reakcija na teror komunistične revolucije, ki je na Slovenskem prvi vrh dosegla
                     v zgodnjem poletju 1942, in sicer na Dolenjskem in Notranjskem. Partizanske
                     enote so likvidirale, mučile in pobijale vodilne in vplivne može in žene,
                     duhovnike, člane KA, župane, cele družine. Italijanski okupatorji pa so kot
                     represalije na vojaško nesmiselne partizanske napade požigali vasi, streljali
                     talce in prebivalstvo pošiljali v taborišča.</p>
                  <p>(Ferenc – samo ca. 350 »napak«, umorov v dobrih dveh (2) mesecih. – »Provincia
                     di Lubiana« je takrat štela ca. 350.000 prebivalcev, torej na 1000 ljudi 1
                     napaka = »umor«. Danes bi to pomenilo: na 2 milijona ljudi 2000 »napak« –
                     umorov, politicidov, ... Dnevno torej 33 umorov vplivnih in vodilnih ... (Vse to
                        pred<emph> </emph>ustanovitvijo prve VS!)</p>
                  <p>Partijsko zgodovinopisje šteje revolucionarne pokole in mučenja poleti 1942 v
                     Ljubljanski pokrajini za »napake« tako imenovanega narodnoosvobodilnega boja.
                     Vendar v strategiji in taktiki KPS/OF pri teh pobojih ne gre za napake, temveč
                     za zavestno načrtovana dejanja, ki naj izzovejo in prikličejo na dan reakcijo,
                     v našem primeru vaške straže. Partije se je oprijela prava »strast
                     likvidiranja« (Ivo Lola Ribar). Kardelj je post factum svojim podrejenim kdaj
                     očital preuranjenost in način mučenja in usmrtitve, pa še kak »nepotreben«
                     uboj, ne pa umorov samih ...</p>
                  <p>V tem neznosnem položaju so se poleti začele po ogroženih vaseh organizirati
                     obrambne skupine mož in fantov ... (potem ko so zaprosili okupatorja v Begunjah,
                     da jih pošlje v internacijo v notranjost Italije ...).</p>
                  <p>Primera prve samoiniciativne samoobrambe sta Loški Potok in Šentjošt nad
                     Vrhniko. Po zgledu teh dveh postojank so se vaške straže – tako so jih začeli
                     imenovati – v naslednjih mesecih kot ogenj razširile po Notranjski in
                     Dolenjski. »Dne 28. februarja 1943 so v Ljubljanski pokrajini štele 5145 mož,
                     dvakrat več kot partizanov.« </p>
                  <p>Da je bil ta pojav spontan, dokazuje dejstvo, da so nastale na različnih
                     krajih, brez organizacijske povezave, ločeno druga od druge. Šele pozneje je
                     prišla organizacijska pomoč in posredovanje Slovenske zaveze. </p>
                  <p>Vaške straže so torej naslale »od spodaj«, v ogroženem prebivalstvu samem, in
                     ne »od zgoraj«, kakor je na primer KPS od zgoraj začela, organizirala in vodila
                     ljudsko revolucijo. »Ostane dejstvo, da do oboroženega odpora proti partizanom
                     ni prišlo zaradi odločitve Slovenske zaveze, pač pa predvsem kot samostojen
                     odgovor na teror in likvidacije, ki so jih partizani izvajali. V tem smislu
                     lahko celo rečemo, da je vaške straže »ustanovila« s svojim terorjem KPS/OF
                     sama (Bučar).</p>
                  <p>»Čisto jasno je,« pravi Ahac, »da smo komunisti glede na svoje želje ... bili
                     ‚veseli‘ bele garde ... samo pojav bele garde je omogočal hegemonijo KP ... Ni šlo
                     za to, da bi nastala prava državljanska vojna ... potrebne so bile le zadostne
                     količine bele garde ... Samo državljanska vojna je lahko povsem in v celoti
                     potrdila projekcijo in samozasnutek KP ... in odpirala zanesljivo perspektivo
                     zmage in prevzema oblasti ... « (Ahac - Dušan Pirjevec). Šele ko je nasprotnik
                     razpoznan in identificiran po številu in obsegu, ga je možno »narodno
                     bojkotirati«, opljuvati, moralno diskvalificirati, razglasiti za sovražnika in
                     narodnega izdajalca ter nato končno likvidirati oziroma »neusmiljeno
                     iztrebiti«. </p>
               </div>
               <div type="div3">
                  <head>5. Etična in politična presoja kolaboracije</head>
                  <p>Najprej splošna ugotovitev:</p>
                  <p>V silobranu od okupatorja zaprošeno orožje ni bila izdaja življenjskih
                     interesov slovenskega naroda, saj odločitev za sprejem orožja od okupatorja ni
                     bila svobodna, temveč vsiljena. Ni šlo za poljubno izbiro sodelovanja zunaj
                     področja življenja in preživetja, kjer odločanje ali neodločanje ni
                     eksistencialno pomembno, temveč v silobranu, dvojnem silobranu: v silobranu
                     pred revolucionarnim divjanjem partije in hkrati ter posledično tudi v
                     silobranu pred okupatorjevimi represalijami.Odločiti se je bilo treba: ali se
                     branim in imam tako vsaj nekaj upanja za preživetje ali celo onesposobljenje
                     napadalca in se obenem obranim okupatorjevih represalij ali pa se ne branim in
                     se pustim od obeh življenjsko oškodovati, celo likvidirati. Odločitvi za
                     sprejem orožja ni botrovalo kakršnokoli simpatiziranje z okupatorjem, temveč
                     gola življenjska nuja, obramba življenja – v mučni zavesti, da taka odločitev
                     ne bo našla vedno razumevanja ... kljub temu in čeprav je bilo zaradi samoobrambe
                     dejansko vedno manj revolucionarnega pobijanja in umorov ... </p>
                  <p>Odločitev politično ni imela daljnoročnih perspektiv. Po svojem bistvu je bil
                     to kratkoročen program, šlo je najprej za preživetje do konca vojne. Na
                     domobranski strani ta boj ni imel pozitivnega političnega programa, vsaj pri
                     večini moštva ne in tudi na zunaj ne. Ni nastalo zaradi uresničevanja nekega
                     določenega in izdelanega političnega programa za povojni čas, razen preprečenja
                     zmage revolucije.</p>
                  <p>Z obrambo življenj in imetja je bila tesno povezana tudi obramba vere in
                     vernosti, ne v smislu, da bi bil ta boj prvenstveno voden proti brezbožnemu
                     komunizmu, temveč najprej za varovanje imetja in preživetje vernikov s
                     krščansko in katoliško tradicijo slovenstva. </p>
                  <figure>
                     <graphic url="slike_z_54/z_54_41.png"/>
                     <head>Zamišljena <name type="author">Mirko Kambič</name></head>
                  </figure>
                  <p>Odločitev ni temeljila na načelu, da namen posvečuje sredstva, temveč na načelu
                     o dvojnem učinku, dobrem in zlem, ki lahko sledita neki odločitvi. S sprejemom
                     orožja od okupatorja je bilo možno braniti in varovati tudi slovenska življenja
                     in imetje pred terorjem komunistične revolucije, čeprav so s tem bile seveda
                     storjene usluge tudi okupatorju, a okupatorju, katerega vojaška moč je na vseh
                     frontah slabela in je njegov dokončni vojaški poraz že bil gotov – najpozneje
                     po Stalingradu spomladi 1942 je vsakdo v Sloveniji to vedel ... in ne samo upal
                     ...</p>
                  <p>Naj omenim še domobransko prisego. Opozoril bi rad na dve študiji, ki sta bili
                     napisani doma, ne v emigraciji (Peršič, Mlakar) Oba avtorja poudarjata, da to
                     ni bila prisega Hitlerju, vendar pa je iz okoliščin in poteka razvidno, da je
                     za domobranstvo pomenila velik politični minus.</p>
                  <p>Nekateri Vaškim stražam priznavajo upravičenost samoobrambe in povezave z
                     okupatorjem, domobranstvu pa ne (Bučar). – Vendar takšno razlikovanje ni povsem
                     logično. Domobranstvo v Ljubljanski pokrajini, na Primorskem in na Gorenjskem
                     in četništvo je posledično in legalno nastalo iz istih vzrokov in zaradi istih
                     ciljev (revolucionarno nasilje, preživetje, varovanje golih življenj in
                     imetja), iz katerih so nastale vaške straže. Vojaške in operacijske izboljšave
                     ter številčno povečanje domobranstva so sicer pomemben dejavnik, a moralna
                     upravičenost oziroma neupravičenost – defenzivne in ofenzivne – samoobrambe
                     same po sebi ni odvisna od le-teh.</p>
                  <p>Švicarski zgodovinar Werner Rings v knjigi »Leben mit dem Feind« na široko
                     razpravlja o pojavnosti in oblikah kolaboracije v zasedeni Evropi med 1941 in
                     1945. Razpoznava štiri (4) različne oblike sodelovanja z okupatorjem:
                     brezpogojno, pogojno, nevtralno in taktično kolaboracijo.</p>
                  <p>Brezpogojna kolaboracija pomeni sprejetje okupatorjevih načel in idealov v
                     teoriji in praksi. Pomeni pripravljenost za usluge in žrtve v boju za skupno
                     stran. Cilji kolaboracije so ali postanejo cilj okupacije/okupatorja (Quisling
                     na Norveškem).</p>
                  <p>Pogojna kolaboracija pomeni delno sprejetje idealov, načel in prakse
                     okupatorjeve ideologije in ustrezno, to je delno in pogojno sodelovanje pri
                     nekaterih družbenih spremembah, ki si jih tudi sam želim in ustvarjam (Pavelić
                     NZH z Italijani, Petain v Franciji ... ).</p>
                  <p>Nevtralna kolaboracija služi lastnemu preživetju brez priznavanja političnih in
                     ideoloških načel okupatorja. Ker na razmere ne morem in nočem vplivati, moram
                     čase preživeti tako ali drugače, seveda predvsem zase in sebi v dobro – in s
                     tem posredno tudi v dobro okupatorja (Belgija, Danska, Nizozemska ... ).</p>
                  <p>Taktična kolaboracija je sodelovanje z okupatorjem zaradi skrivanja in
                     zakrivanja odpora proti njemu. Čeprav se iz življenjske nuje spustim v
                     sodelovanje z njim, sem in ostanem njegov idejni nasprotnik in so moji cilji
                     nasprotni njegovim in narekovani od raznih ohranjenih pozitivnih možnosti:
                     posrednega preprečevanja njegovega nasilja, preprečevanje umorov nedolžnih,
                     ilegalna pomoč skrivačem, ilegalni tisk, povezava in obveščanje, ohranjanje in
                     bodritev nacionalnega ponosa in protiokupatorske zavesti, pripravljanje
                     materiala za končni oboroženi upor itd., itd. </p>
                  <p>Zgodovinarka dr.Tamara Griesser-Pečar je mnenja, da so vaške straže in
                     slovensko domobranstvo primer taktične kolaboracije – z nekaterimi izjemami
                     pogojne (Rupnikov krog). Podobnega mnenja je tudi zgodovinar dr. Boris Mlakar,
                     ki taktično kolaboracijo imenuje funkcionalno. Gre bolj – po mojem – za besedno
                     kot stvarno razlikovanje. – Vendar se sprašujem, ali beseda »kolaboracija«
                     ustreza zgodovinski resničnosti opisanega dogajanja pri nas, čeprav tudi sam
                     uporabljam utečeni izraz »kolaboracija«. Je ta beseda upravičena? Izraz
                     »kolaboracija« – kakor ga uporabljajo v evropskih jezikih in tudi v
                     slovenščini, pa naj ga obračamo kakorkoli – vsebuje namreč prizvok in očitek
                     neetičnega dejanja, »izdaje, narodne izdaje«.</p>
                  <p>Mislim, da sem dovolj utemeljil, da gledano v celoti – Rupnikov osebni krog
                     pustim pod vprašajem – v slovenski taktični oz. funkcionalni kolaboraciji
                     nikakor ne gre za kakršnokoli izdajo slovenskih nacionalnih interesov.
                     Sprejetje orožja od okupatorja in sodelovanje z njim zaradi komunističnega
                     nasilja najustrezneje imenujemo tako, da povemo, kar je res bilo<hi>: </hi>
                     <emph>upravičena samoobrambna povezava z okupatorjem brez izdaje življenjskih
                        interesov slovenskega naroda.</emph>
                     <hi> </hi>
                  </p>
                  <p>V našem primeru torej resnici bolj odgovarja izraz: »povezava«. </p>
               </div>
               <div type="div3">
                  <head>Ob koncu</head>
                  <p>Na misel mi prihaja vprašanje, če bi bilo prav in upravičeno, da skušamo tudi
                     KPS, njeno delovanje in zgodovinsko vlogo med 1941 in 1945 videti v sklopu
                     vprašanja o kolaboraciji na Slovenskem.</p>
                  <p>KPS je bila od ustanovitve 1920 – preko KPJ – članica Kominterne, Komunistične
                     internacionale s sedežem v SZ. Cilj te povezave in sodelovanja je bila svetovna
                     boljševiška revolucija in sovjetizacija držav Evrope in sveta. Revolucionarno
                     prevratno delovanje Kominterne in SZ po vseh kontinentih sveta do 1943 je
                     zgodovinsko dovolj raziskano in potrjuje to ugotovitev. </p>
                  <p>Pri nas je bila KPS življenjsko povezana s to organizacijo in to tujo državo.
                     Že pred vojno je od KI in SZ dobivala organizacijsko, ideološko, materialno in
                     politično podporo. KPS je svoje kadre, na desetine slovenskih partijcev, v
                     Moskvi ideološko šolala, na sedežu Kominterne imela svoje funkcionarje, jih
                     učila ilegalnega dela in uvajala v diverzanstvo, poslala več kot 300 članov in
                     nečlanov od 1936 do 1939 v špansko revolucijo, da so se vojaško usposobili.
                     Kardelj in Tito sta bila – 1936 in 1937 – ilegalno poslana iz Moskve v
                     Jugoslavijo za voditelja prevratnega delovanja: vse in vedno po ukazih in
                     naročilih iz Moskve in Kominterne, s katero je bila tudi od 1939 radijsko
                     povezana (»Ded« in Kopinić). Med vojno je bilo med Titom in Dedom Kominterno
                     izmenjanih več tisoč depeš. Kolaboracija s Kominterno in SZ je zdrknila v
                     hlapčevanje. </p>
                  <p>V katero zgoraj omenjenih kategorij kolaboracije je treba uvrstiti delovanje
                     KPS? Upam si trditi, da ne spada v nobeno teh, ker presega celo kriterije, ki
                     določajo in označujejo najhujši zgled kolaboracije, to je »brezpogojno
                     kolaboracijo«, kvislinštvo. S pomočjo tuje države, Sovjetske zveze, z direktno
                     podporo mednarodne teroristično-revolucionarne Kominterne je KP Slovenije pod
                     krinko tako imenovanega narodnoosvobodilnega boja posredno ali neposredno
                     uničila desettisoče slovenskih življenj, notranje razklala slovenski narod, l.
                     1945 po zavezniški zmagi onemogočila uresničitev Združene Slovenije zaradi
                     totalne vojaške in politične naslonitve na SZ, za pol stoletja slovenski narod
                     izključila iz Evrope in negativno oblikovala slovenski narodni značaj.</p>
                  <p>Režimsko zgodovinopisje poje hvalnice t.i. narodnoosvobodilnemu boju: poleti
                     1941 smo Slovenci, v Evropi prvi od vseh drugih narodov in držav, dvignili
                     prapor totalnega in oboroženega upora proti nacizmu in fašizmu. Postali smo
                     navišji živi zgled, evropski prvaki! </p>
                  <p>Pred kratkim smo spet zvedeli, da smo prvi – a ne le v Evropi, temveč na vsem
                     svetu – po najvišjem številu samomorov med starostniki nad 65 let . Gre torej
                     za prav tiste letnike, za tisto plast prebivalcev, ki so neposredno kot otroci
                     ali mladoletniki na lastni koži doživljali revolucijo in t.i.
                     narodnoosvobodilni boj in nato kot naborniki v JLA prisegali, da bodo branili
                     »tekovine socialističke revolucije« ... Sociolog dr. Vinko Potočnik takole
                     komentira: »O razlogih za tako visoko število samomorov pri nas si strokovnjaki
                     niso edini. Sam se najbolj strinjam s suicidologi, ki odgovor iščejo v
                     negativnem razmišljanju o sebi. Negativno razmišljanje o preteklosti sproža
                     veliko občutkov krivde, o sedanjosti nizko samooceno in o prihodnosti občutje
                     nesmisla.« </p>
                  <p>Prepuščam vam, cenjeni bralci, da skušate tudi vi najti svoj odgovor na
                     vprašanje o morebitni vzročni povezanosti obeh vrhunskih »dosežkov« ...</p>
               </div>
            </div>
         </div>
         <div type="div1">
            <head>Zavezina pošta</head>
            <div type="div2">
               <head>Pismo Radioteleviziji Slovenija</head>
               <div type="div3">
                  <p>Spoštovana gospa Tanja Starič, </p>
                  <p>čeprav je od dogodka, v zvezi s katerim Vam pišemo, že mesec in pol, je
                     ozračje, v katerem se je mogel zgoditi, še vedno aktualno. To opravičuje in
                     morda tudi zahteva to pismo. </p>
                  <p>Na letni spominski slovesnosti v Kočevskem Rogu, ki je bila letos na nedeljo
                     Sv. Trojice, 6. junija, se je, kar zadeva vlogo Televizije Slovenija, ponovilo
                     to, kar se je zgodilo na spominsko nedeljo v Kočevskem Rogu leto prej. V
                     večernih poročilih je televizija vključila samo prvi del, sv. mašo in pridigo,
                     njen drugi del – lahko bi mu rekli civilni ali spominski del v ožjem pomenu
                     besede – pa je ignorirala. Tako je izostalo poročilo o tem, kakšen politični,
                     kulturni in duhovni pomen daje kompetentna civilna družba slovenskemu genodicu
                     in kraju, kjer se je zgodil. (Skoraj bi rekli slovenski Srebrenici, ko ne bi
                     bilo tako žalostno in žaljivo, da moramo to, kar je tu in naše in večje,
                     ilustrirati s tem, kar je daleč in tuje in manjše.) </p>
                  <p>Kaj je mogoče tu narediti? V normalnih razmerah ne bi bilo nobenih težav. Slika
                     stanja, kakršno se je vzpostavilo, je jasna. Ustanova, ki bi se ji to
                     pripetilo, bi se opravičila za pomoto in potem storila vse, da se ne ponovi. Ko
                     bi seveda bila pomota! Ampak, spoštovana gospa Starič, to ni bilka pomota,
                     kajne? To je bila ena od tistih pomot, ki se vse od genocida leta 1945 tako ali
                     drugače brutalno in nesramno ponavljajo. Zato Vam moramo sporočiti neka
                     dejstva. </p>
                  <p>Eno od njih – temeljno – stoji v 1. členu Zakona o Radioteleviziji Slovenija iz
                     leta 1994 in pravi, da je »Radiotelevizija Slovenija javni zavod, ki opravlja
                     javno službo na področju radijske in televizijske dejavnosti«; pa tudi v
                     njegovem dopolnilu iz leta 1999, ki precizira, da je »ustanovitelj javnega
                     zavoda Radiotelevizija Slovenija Republika Slovenija«, s pripombo, da je ta
                     zavod »posebnega kulturnega in nacionalnega pomena«. Iz dejstva, da je ustanova
                     Radiotelevizija Slovenija državna in da ji je med javnimi zavodi podeljen
                     poseben pomen, izhaja dvoje: da mora ta ustanova, če naj bo legitimna, vedeti,
                     da je bila postavljena z dostojanstvom organa kot polis delujoče skupnosti in
                     da mora zato državljane – cives – utrjevati in potrjevati; in drugič, da morajo
                     uslužbenci te ustanove disciplinirati svoje osebne preference, kar pa jim pač
                     ne bo težko, saj se pričakuje, da v ustanovo »posebnega kulturnega in
                     nacionalnega pomena« ne bodo imeli dostopa ljudje, ki nimajo v sebi tega, da bi
                     se pokorili duhovnim, moralnim in kulturnim vzgonom, ki nosijo civilizacijo. </p>
                  <p>Iz tega dejstva izhajajo vsa poglavitna in zadostna določila, ki pogojujejo
                     možnost posameznika, da deluje v okviru te ustanove. Kdor razume voljo
                     zakonodajalca, izraženo s pojmi »javni zavod«, »ustanoviteljstvo države« in
                     »posebna kulturna in nacionalna izpostavljenost«, temu dodatne zakonske
                     postavke pač niso več potrebne. A jih vendar nekaj navedimo: da se
                     Radiotelevizija Slovenija financira »iz sredstev državnega proračuna«; da mora
                     zagotavljati »celovito in nepristransko obveščenost«; da mora »zadovoljevati
                     interese posameznih skupin gledalcev in poslušalcev v Republiki Slovenija in
                     omogočati njihov dostop v programe.« Da je Radiotelevizija Slovenija te zahteve
                     razumela, dokazuje tudi to, da je v svoj Statut sprejela obvezo, da bo
                     »zagotavljala kakovostne, raznovrstne in uravnotežene informativne vsebine«. </p>
                  <p>Zakaj država vztraja pri teh zahtevah? Odgovor najdemo v 4. točki Zakona o
                     medijih, kjer stoji zapisano, da Republika Slovenija podpira medije pri
                     razširjanju vsebin, ki so pomembne za »kulturo javnega dialoga«. Javni dialog
                     je namreč način obstajanja demokratične politeje. Ko država medijem ukazuje
                     »kulturo javnega dialoga«, jih s tem obvezuje, da ga gojijo – kultura pomeni
                     gojenje. Zaveda se, da brez gojenega – odkritega, odgovornega, kompetentnega –
                     dialoga demokracija nima perspektivnega obstoja. </p>
                  <p>Kakšne možnosti imamo ljudje, ki se sklicujemo na zakonske postavke, ki smo jih
                     tu nekaj našteli? Ali so, z drugo besedo, iztožljive? Sami veste, da v državi z
                     normalno razvitim posluhom za pravo ne bi z njimi smeli imeti posebnih težav, v
                     naši, pravno naglušni državi, pa imamo zelo malo možnosti. Vsak dan izvemo za
                     nova upravna in sodna dejanja, ki so contra legem in contra rationem – zunaj
                     zakona in razuma. V zadnji analizi je to zato, ker smo v stanju ideološke
                     okupacije. Si monumenta requiris, circumspice – če sprašujete po dokazih,
                     poglejte malo naokoli. </p>
                  <p>S tem povabilom tudi končujemo. Morda, če nam ne boste zamerili osebne note, bi
                     Vam še izrazili simpatijo – simpatija izvorno pomeni sočutje – ki smo jo
                     občutili do Vas med razgovorom s predsednikom vlade. V njem smo videli soočenje
                     dveh entitet: človek versus stroj za izdelovanje stavkov. Videli smo, da v boju
                     s strojem človek nima veliko upanja. </p>
                  <p>To okoliščino omenjamo tudi zato, ker podoba, ki ste jo nekoč izdelali pred
                     gledalci, ne dovoljuje misliti, da ste postali ideološki stroj. To pa pomeni,
                     da imajo besede in argumenti, s katerimi smo Vas tu seznanili, nekaj možnosti. </p>
                  <p>Za uredništvo Zaveze</p>
                  <docAuthor>Justin Stanovnik </docAuthor>
               </div>
            </div>
            <div type="div2">
               <head>Zboru za republiko</head>
               <div type="div3">
                  <p>Vemo, da <emph>Zbor za republiko</emph> noče biti izraz česa tako izjemnega,
                     kot je izredno stanje nacije, vendar njegov nastanek, posebej pa nastopi
                     njegovih protagonistov kažejo, da se je država znašla v krizi, iz katere jo
                     lahko izpelje samo intenzivni angažma najširše civilne družbe. Zbor je nastal
                     iz splošnega občutja, da ustanove, ki servisirajo državo, delujejo tako
                     pomanjkljivo, da je v nekaterih primerih že mogoče govoriti o njihovem
                     notranjem kolapsu. Iz tega pa sledi nekaj mnogo bolj pomembnega. Iz tega sledi,
                     da iz <emph>politike</emph>, ki je odgovorna za te ustanove, ne prihajajo tako
                     zasnovani zakonski normativi, da bi omogočali obstoj demokratske politeje in da
                     iz nje ne pritekajo operativne in moralne energije, ki so potrebne za njihovo
                     delovanje. Kriza države Slovenije je torej kriza <emph>politike</emph>. </p>
                  <p>Nova Slovenska zaveza z vzgoni in ambicijami Zbora, tako razumljenimi, v celoti
                     soglaša in ga zato iskreno pozdravlja in z vsemi močmi podpira. Želi čestitati
                     njegovim promotorjem za prisebnost, ki jih je tako učinkovito in nujno
                     opozorila, kaj je treba storiti. Čutimo pa dolžnost – zaradi naše placentarne
                     povezanosti z zgodovino, zaradi našega totalnega preteklega in sedanjega
                     angažmaja za demokracijo, zaradi védenja, ki iz njega izhaja – zaradi vsega
                     tega čutimo, da moramo opozoriti na neko zelo temeljno reč. </p>
                  <p>Čeprav je kriza države Slovenije politična, se Zbor ni lotil njenega reševanja
                     politično, ampak pragmatično. Akcijski interes Zbora se je usmeril v periferijo
                     politične aktualnosti, namesto da bi ostal v njenem središču – tam, kjer se vse
                     aktualnosti generirajo. </p>
                  <p>Slovenska politična resničnost je samo ena. Ni jih več, ampak je ena sama. To
                     je najbolj odločilno dejstvo našega obstajanja v sedanjem času. Zato noben
                     družben vzgib in nobeno družbeno dejanje ne more upati na integralno rešitev
                     svojih ambicij, če ne izhaja iz uvida v to resničnost. In ta resničnost, zadnja
                     in ena sama in vseodločilna, je ta, da v Sloveniji ni bilo
                        <emph>tranzicije</emph>. V Sloveniji je tranzicija seveda bila, a je bila
                     zmanipulirana na način, ki ne dopušča druge formulacije od te, da je ni bilo.
                     Politična elita nekdanje totalitarne države, ali personalna ali duhovna, je
                     tudi politična elita sedanje demokratske države. Volja do moči, ki je to elito
                     nekoč nosila, je tudi sila, ki jo nosi danes. Kar loči to elito od demokratske,
                     je to, da misli državo preko sebe in ne sebe preko države. To je njen
                     demokratski deficit in ni slučajen, ampak bistven in inherenten. To je tisto
                     sprevrženo stanje, ki povzroča slovensko <emph>malaise.</emph>
                  </p>
                  <p>V Novi Slovenski zavezi opisano stanje vidimo v tako jasnih obrisih, da jih v
                     nobenem od svojih dejanj in gledanj ne moremo odmisliti. Ne dvomimo, da jih
                     promotorji Zbora tudi vidijo, a ne tako razločno, tako dokončno in urgentno, da
                     bi jih reševali pred skušnjavo oportunizma. Ko rabimo to besedo, ne mislimo na
                     nič drugega kot na razumljivo – kako zelo razumljivo – upoštevanje zmehčane
                     slovenske politične substance. Priznamo – mogočen razlog, a napačen. Kako
                     napačen, obilno kaže klavrna bilanca slovenskega demokratskega desetletja. </p>
                  <p>Da je v Sloveniji tranzicija končana, je laž. Mi pravimo, da je to <emph>próton
                        pseudos</emph> – prva laž. Prva zato, ker je začetna in najgloblja. A še
                     bolj važna je vloga, ki ji je bila odkazana: da ene omogoča in druge onemogoča.
                     Če hočemo, da se bodo pred nami odprle prave perspektive, moramo to laž
                     identificirati. </p>
                  <p>NOVA SLOVENSKA ZAVEZA</p>
                  <p>predsednik: </p>
                  <docAuthor>Anton Drobnič</docAuthor>
               </div>
            </div>
         </div>
         <div type="div1">
            <head>Po branju</head>
            <div type="div2">
               <head>Sovjetski gulagi </head>
               <docAuthor>Marijan Smolik</docAuthor>
               <div type="div3">
                  <p>V ameriškem mesečniku The first things je bil novembra 2003 objavljen daljši
                     pregled (Remembering the Gulag) knjige o zgodovini sovjetskih taborišč, ki jih
                     ves svet pozna kot gulage (= Glavnoe upravlenie lagerej). Ker tudi slovenska
                     zgodovina ni minevala mimo vpliva in posnemanja sovjetskega sistema uničevanja
                     svojih nasprotnikov, mi je članek, ki ga je napisal Lawrence A. Mrzel,
                     predsednik mednarodnega varstva verske svobode (International Religion Freedom
                     Watch), zbudil željo, da bi lahko prebral knjigo, ki jo je o gulagih napisala
                     Anne Appelbaum: Gulag (založba Dubleday, New York 2003, 720 str.). Dr. Janez
                     Arnež (Studia Slovenica) je poskrbel, da je knjiga prišla v Slovenijo že
                     februarja 2004. Zdi se mi prav, da z njeno strašno vsebino vsaj kratko seznanim
                     slovenske bralce revije Zaveza.</p>
                  <p>Avtor preglednega prispevka v reviji opozarja ameriške rojake, da prehitro
                     pozabljajo grozote sovjetskega sistema in zaradi političnih in gospodarskih
                     računov brez ovir sprejemajo in častijo tiste, ki so bili nosilci tega sistema.
                     Kar je pred desetletji pisal Aleksander Solženicin in so z grozo prebirali
                     takratni bralci, je komaj še v zavesti mlajših rodov. Isto velja tudi za
                     slovensko javnost.</p>
                  <p>Avtorica je knjigo napisala na podlagi osebnega raziskovanja sovjetskih arhivov
                     v Moskvi in v Sibiriji. Vsaj deloma so že dostopni raziskovalcem in avtorica
                     jih dosledno natančno navaja v prvem oddelku (1). Pogovarjala se je s
                     preživelimi zaporniki in nekaterimi pazniki (2). Prebrala je vse objavljene
                     spomine, tako tiste, ki so bili natisnjeni v Rusiji ali drugod, ruske in
                     prevedene, nekatere je brala še v rokopisih (3). Seznam vseh teh virov
                     (približno 670 naslovov) je na koncu knjige objavila na 16 straneh. Med njimi
                     so tudi taki, ki so dostopni in znani pri nas, npr. Milovan Djilas, Karlo
                     Štajner, Aleksander Solženicin, Nadežda Mandelštam, da omenim samo nekatere. V
                     knjigi je tudi podrobno kazalo oseb in pojmov; knjiga je res pravi
                     priročnik.</p>
                  <p>Na štiridesetih straneh uvoda je avtorica prikazala ves razvoj sistema, ki je
                     imel začetke že v carski Rusiji z izganjanjem nezaželenih ljudi v Sibirijo.
                     Uvodu sledijo kronološka poglavja od priprav v carski dobi do vsaj delnega
                     konca po Stalinovi smrti in dokončne ukinitve (bolje: preoblikovanja) v dobi
                     Gorbačova. Prenovljene oblike sistematične represije in zlasti njene posledice
                     pa so občutne še tudi v našem času. Knjiga vsebuje še podatke iz leta 2002.</p>
                  <p>Ker ni mogoče na nekaj straneh povzeti obsežne knjige, ki je razdeljena na tri
                     dele, naj jih najprej naštejem: Prvi del zajema obdobje nastajanja in
                     razvijanja gulagov od 1917 do 1939 predvsem z organizacijskega vidika. V drugem
                     delu so poglavja o življenju, delu in trpljenju v taboriščih, v tretjem pa je
                     avtorica prikazala vzpon in propad industrijskih taboriščnih kompleksov v letih
                     od 1940 do 1956. V epilogu avtorica razglablja, kakšen pomen imajo gulagi za
                     spomin človeštva, v dodatku pa navaja statistične podatke po različnih virih,
                     koliko ljudi je šlo skozi taborišča in koliko jih je tam umrlo. Nekaj podatkov
                     je zanesljivih, drugi so le približni, eni in drugi pa so strašljivi in
                     grozoviti. Žal pa vemo, da to ni samo oddaljena preteklost, saj v različnih
                     delih sveta tudi zdaj mnogi doživljajo podobne ali enake strahote. – Ob branju
                     knjige sem si nekatere stvari sproti zapisoval, primerjal z razmerami pri nas.
                     V naslednjih odstavkih so trije deli označeni z rimskimi številkami (I, II,
                     III), številke poglavij, ki so tekoče oštevilčena v vsej knjigi, pa z arabsko
                     številko.</p>
               </div>
               <div type="div3">
                  <head>Prvo obdobje: 1917-1939</head>
                  <p>Tajna policija (I/1) Čeka (Čerezvičajnaja komisija) je bila ustanovljena že
                     leta 1918 kot od vlade neodvisni organ za zatiranje kulakov, duhovnikov in
                     belogardistov. Deluje naj brez milosti, prelije naj čimveč buržoazne krvi.
                     Zapiranje, odvažanje v taborišča in taborišča so državljanom nevidna. Ime tega
                     represivnega organa se je večkrat spremenilo: bolj znani sta GPU in NKVD. Tudi
                     pri nas bi našli vzporednice z Vosom, Ozno, Udbo. Prvi gulag (I/2, 3) so
                     ustanovili v ukinjenem pravoslavnem samostanu na Soloveckih otokih v Belem
                     morju, razmeroma blizu Finske. Podatke o tamkajšnjem dogajanju smo mogli
                     starejši prebirati v časopisih že pred našo revolucijo, a se je to zdelo mnogim
                     kot klevetanje in pretiravanje. Zanimivo je, da novejši slovenski leksikoni teh
                     otokov sploh ne opisujejo.</p>
                  <p>Že prve internirance so uporabili za »koristno« delo, ki je bilo hkrati tudi
                     trpinčenje (I/4), ker so kopali Belomorsko-Baltski kanal, ki povezuje Belo in
                     Baltsko morje. Veliki tehnični projekti, ki so bili Stalinova osebna zamisel,
                     so zahtevali odpiranje vedno novih taborišč (I/5), neizmerno trpljenje in
                     veliko uničenih življenj, kar se je še stopnjevalo v gulagih v Sibiriji, kjer
                     so bile neznosne podnebne razmere. V poglavju o Velikem terorju (I/6) avtorica
                     opisuje, kako je tudi številne prvotne voditelje (preganjalce) doletela enaka
                     usoda: znani voditelj represije Jagoda je npr. po aretaciji prosil za milost,
                     pa je ni bil deležen, tudi njegovega naslednika Ježova je doletelo isto.
                     Splošni strah je bil med ljudmi zaradi tega tolikšen, da nihče ni upal
                     vprašati, zakaj je ta in oni nevidno »izginil«, je pač »moral biti kriv«; tako
                     sklepanje se je pojavljalo tudi pri nas. </p>
               </div>
               <div type="div3">
                  <head>Življenje v taboriščih</head>
                  <p>V drugem delu svoje knjige, ki je po vsebini najbolj pretresljiv, je avtorica
                     najprej (II/7) opisala postopek pri aretacijah in zasliševanjih. V vseh
                     obdobjih so bili najbolj sumljivi tujci, čeprav so bili komunisti in celo
                     uslužbenci Kominterne. Mnogi izmed njih so izginili brez sledu. V tej zvezi med
                     drugimi omenja tudi knjigo Hrvata Karla Štajnerja, ki je pred leti izšla tudi v
                     slovenščini (Sedem tisoč dni v Sibiriji, Zagreb 1971), avtorica pa je
                     uporabljala angleško izdajo, ki je izšla v Edinburghu 1988. Na straneh 121–145
                     je opisala metode zasliševanja, zelo podobne tistim, ki so jih opisali naši
                     rojaki v svojih spominih. Zbuja se vprašanje, zakaj so nekateri jugoslovanski
                     komunisti »izginili«, drugi pa so po vrnitvi domov lahko postali voditelji
                     revolucije.</p>
                  <p>Življenje in trpljenje v zaporih (II/8) je bilo povezano tudi s pridobivanjem
                     sozapornikov za ovajanje, kar je bilo v navadi v vseh represivnih sistemih.
                     Tudi sporazumevanje s trkanjem po stenah z uporabo morsejevih znakov je bilo
                     splošno razširjeno. Zapori (II/8) so bili za večino aretiranih samo nekaj
                     prehodnega, preden so bili transportirani v Sibirijo v taborišče – gulag
                     (II/6). Avtorica navaja pretresljive opise trpljenja in tudi umiranja med temi
                     transporti.</p>
                  <p>Delo v taboriščih (II/10,11) naj bi bilo čim bolj produktivno – koristno za
                     državo. Obrok hrane in obleke je bil zato odvisen od uspeha pri delu: kdor
                     zaradi izčrpanosti ali mraza ni dosegal zahtevane norme, je bil avtomatično
                     obsojen na izginotje. S tem v zvezi je bilo tudi kaznovanje in nagrajevanje
                     (II/12).</p>
                  <figure>
                     <graphic url="slike_z_54/z_54_42.png"/>
                     <head>Solovecko prehodno taborišce Kem – Prihod jetnikov <name type="author"
                        /></head>
                  </figure>
                  <p>V poglavju o paznikih (II/13) opozarja avtorica na razliko med nemškimi in
                     sovjetskimi taborišči: v nemških so bili stražarji nekaj rasno vzvišenega in
                     izbranega, v gulagih pa je tudi paznik lahko mimogrede zdrknil na stopnjo
                     jetnika, če je zaslužil kazen, obratno pa so se tudi jetniki večkrat dvignili
                     do službe paznika. Stopnja izobrazbe je bila med njimi splošno zelo nizka.
                     Dogajalo se je tudi, da so vodje gulagov postali tisti iz politične policije v
                     centralnih ustanovah, če so jih hoteli kaznovati (avtorica se tudi ob tem opira
                     na Štajnerjevo knjigo). Grozljivi so podatki, kako hladnokrvno so stražarji
                     velikokrat ubijali taboriščnike. Podatke o tem je dobila v birokratsko
                     natančnih poročilih, ki so jih iz taborišč redno pošiljali v centralo v Moskvi
                     in so tam skrbno arhivirani.</p>
                  <p>V poglavju o zapornikih (II/14) avtorica opisuje skupino posebno drznih
                     kriminalcev, ki so si v taboriščih izborili privilegije na račun političnih.
                     Tudi različne narodnostne in verske skupine so se znale varovati z medsebojno
                     pomočjo, omenjeni so Židje, muslimani, obrobni narodi, verniki, med njimi nune
                     (str. 305), ki so raje pretrpele smrt, kot da bi prelomile svoje verske
                     predpise.</p>
                  <p>V taboriščih je bilo veliko žensk (II/15), tudi mater z majhnimi otroki, celo
                     rodile so v taborišču. Dogajale so se tudi skrivne poroke skozi ograjo, ki je
                     redno ločevala moške in ženske. Otroke so ločevali od mater in jih dajali v
                     prevzgojne ustanove, tako nikoli niso zvedeli, kdo so bili njihovi starši. Ob
                     branju sem si zapisal, da je to »strašno poglavje«.</p>
                  <figure>
                     <graphic url="slike_z_54/z_54_43.png"/>
                     <head>Maksim Gorki, v plašču in kravati, na obisku s sinom in snaho v
                        Soloveckem leta 1929<name type="author"/></head>
                  </figure>
                  <p>V naslednjem poglavju (II/16) avtorica opisuje načine umiranja v taboriščih. Ob
                     pokopavanju so šele v poznejših časih začeli trupla označevati s številkami,
                     nikdar pa z imeni. Sorodnikom sploh niso sporočali, da je njihov bližnji umrl.
                     Tudi glede tega je velika razlika med nemškimi taborišči in gulagi. Iz nemških
                     taborišč so sorodniki celo dobili domov žaro s pepelom umrlega. Mrtvecem so
                     komisijsko izdirali zlate zobe in zlato nalagali v banko.</p>
                  <p>V posebnem poglavju (II/17) je opisana nekakšna strategija preživetja, ko je
                     nekaterim ob splošnem pomanjkanju le uspelo preživeti. Nekateri od njih so v
                     zapisanih (objavljenih) ali pripovedovanih spominih ohranili dejstva, ki jih je
                     avtorica mogla vključiti v svojo knjigo. Med njimi so bile žene partijskih
                     veljakov in nekateri izmed tistih, ki so pristali na vohljanje med sozaporniki,
                     za kar jih je snubil »kum« - ruski izraz, zapisan v angleški knjigi.</p>
                  <p>Zaprtim zdravnikom, ki so delali v taboriščnih ambulantah, se je včasih
                     posrečilo rešiti kakega bolnika. Ambulante in bolniške oddelke so imeli v
                     taboriščih, ker so hoteli ohraniti delovno silo pri močeh. Zato so tudi strogo
                     kaznovali tiste, ki so si sami prizadeli poškodbo, da bi bili rešeni težkega
                     dela. </p>
                  <p>Med taboriščniki so bili tudi taki, ki so kljub nečloveškim razmeram ostali
                     zmožni skrbeti za osebno higieno z umivanjem in rednim pranjem perila. Skrbeli
                     so tudi za duševno zdravje, ko so se učili na pamet različna besedila; da so si
                     jih bolje zapomnili, so jih prepevali, kakor v antiki. Drugi so glasno molili,
                     ohranjali praznovanje Božiča in velike noči, zlasti ker so bili med njimi tudi
                     duhovniki. Vsaj nekateri so peli, plesali, igrali na glasbila, kar je vodstvo
                     celo spodbujalo, najbolj načelni pa so to odklanjali kot neprimerno
                     kolaboracijo s sistemom. Tudi pripovedovanje zgodb in zgodovinskih besedil je
                     mnoge reševalo, kakor se spominjajo tudi slovenski zaporniki v taboriščih, ki
                     so bila po Sloveniji.</p>
                  <p>Zadnje poglavje v tem delu (II/18) je avtorica posvetila opisu pobegov iz
                     taborišč. V arhivih je našla podatke, kako strogo so kaznovali tiste, ki so jih
                     na begu zalotili, vendar je bilo tega v primerjavi s celotno »populacijo«
                     gulagov zelo malo. Dogajale pa so se, zlasti v poznejših letih, celo stavke in
                     množični upori.</p>
               </div>
               <div type="div3">
                  <head>Obdobje med 1940 in 1956</head>
                  <p>To obdobje opisuje avtorica v tretjem delu, ki ga je naslovila: Vzpon in zaton
                     industrijskih taboriščnih kompleksov. Stalin je namreč hotel jetnike čimbolj
                     izkoristiti, zato so že v začetnem obdobju zlasti na daljnem vzhodu in na
                     severu Sibirije odprli vrsto premogovnikov in rudnikov zlata. Izsekavali so
                     dotlej nedotaknjene gozdove, da so z izvozom v tujino pridobili tujo valuto.
                     Zahodnih trgovcev sploh menda ni motilo, s kakšnim nečloveškim trpljenjem je
                     bilo vse to pridobljeno. Ko so jetnike pripeljali v dotlej neobljudene in
                     naravno ljudem sovražne pokrajine, so si morali sami šele zgraditi ceste,
                     železnice, naselja. Tam so zdaj seveda cvetoča mesta, le nekateri ostanki še
                     pričujejo o nekdanjem trpljenju.</p>
                  <p>Z začetkom vojne (III/19), ki se je za sovjetsko zgodovinopisje uradno začela
                     šele 22. julija 1941, ko je Hitler prelomil zavezo s Stalinom in je ves sistem
                     postal še bolj nadzorovan, so sicer izpustili iz taborišč del za obrambo
                     sposobnih moških taboriščnikov, število kaznjencev pa se kljub temu ni
                     zmanjšalo, ker so v prejšnjih dveh letih polnili taborišča in grobove z
                     zajetimi Poljaki in tistimi iz prej neodvisnih baltskih držav. Industrijska
                     podjetja v taboriščih so med vojno seveda delala za vojne potrebe, hrane je
                     primanjkovalo še svobodnim delavcem, kaj šele tistim v taboriščih.</p>
                  <p>Umrljivost je bila zato še večja, število umrlih v teh letih ocenjujejo na dva
                     milijona.</p>
                  <p>Pojavljali so se celo primeri kanibalizma, da so še živi uživali meso pomrlih.
                     V prvih mesecih hitrega nemškega napredovanja proti vzhodu so v naglici
                     evakuirali najbolj zahodno ležeča taborišča, npr. s Soloveckih otokov (arhiv o
                     tem je sicer izginil), v Ukrajini pa so pred hitrim nemškim napredovanjem kar
                     množično streljali tiste, ki jih niso mogli dovolj hitro prepeljati ali pa so
                     bili preslabotni za večdnevno pešačenje. Zgodilo se je celo, da so nemška
                     letala pomotoma bombardirala vlake z zaporniki.</p>
                  <figure>
                     <graphic url="slike_z_54/z_54_44.png"/>
                     <head>Jetniki z ročnim orodjem razbijajo skale <name type="author"/></head>
                  </figure>
                  <p>Skupina sumljivih tujcev (III/20) se je v vojnih letih pomnožila s komunisti iz
                     priključenih baltskih držav in iz Poljske. Med njimi je bilo veliko Židov, ki
                     so na vzhod bežali pred Nemci, pa so v Sovjetski zvezi prišli v taborišča
                     namesto v svobodo. Podobno se je godilo Nemcem iz Povolžja, Fincem iz Karelije,
                     čečenskim in tatarskim manjšinam s Kavkaza. Avtorica na str. 423 navaja
                     številke, da so iz vzhodne Poljske poslali 108.000 Poljakov v gulage, še več,
                     320.000 pa so jih prisilno pregnali v sibirske pokrajine, kjer so morali živeti
                     kot sicer svobodni preseljenci. Za baltske države sta ustrezni številki 96.000,
                     oziroma 160.000. Za normalne pojme je bila nečloveška ironija v tem, da so
                     imeli tisti v gulagih zagotovljene vsaj nekaj prehrane in obleke, preseljenci
                     pa so si morali vse oskrbeti sami.</p>
                  <p>Avtorica na str. 425 pripoveduje o poljskem dečku, ki je v ruski šoli poslušal
                     pouk o tem, da Boga ni, da torej tudi molitve ne sme biti, otroci pa so kljub
                     temu kar sami od sebe začeli moliti, a je bil ta otrok zato kaznovan z
                     zaporom.</p>
                  <p>Pod Stalinom se je nadaljevala politika iz carskih časov, ko so preganjali
                     Čečene (str. 428), vsaj 78.000 jih je umrlo med transporti, ko so jih prevažali
                     v taborišča. Za to so uporabljali celo ameriške tovornjake, ki so jih dobili
                     kot pomoč zavezniški sovjetski vojski. Z zemljevidov in iz enciklopedij so
                     izbrisali cele narode, kraje, pokopališča. Kdo se ne bi spomnil na našo
                     Kočevsko! V šoli so se učili samo še rusko, in to do časa po Stalinovi smrti,
                     ko so se vsaj nekateri smeli vrniti v domače kraje. Ni čuda, da so tam problemi
                     še po tolikih desetletjih.</p>
                  <p>Število vojnih ujetnikov je najprej naraslo po letu 1939, ko so zasedli vzhodno
                     Poljsko, veliko, kakih 20.000 so jih pobili, iz tega časa je znano grobišče pri
                     Katynu. Število nemških vojnih ujetnikov se je pomnožilo zlasti po bitki pri
                     Stalingradu, kjer je uradno padlo 57.000 Nemcev, ujete pa so spravili v
                     taborišča, v vseh vojnih letih so jih ujeli 2.388.000. Zaradi pomanjkanja hrane
                     so veliko nemških ujetnikov izpustili že leta 1947, vendar jih je bilo ob
                     Stalinovi smrti leta 1953 še 20.000. Tako taborišče pri Moskvi nam je opisal
                     Slovenec Franc Skumavc v knjigi: Po enosmerni poti, Celje 2003.</p>
                  <p>Med vojno so amnestirali (III/21) milijonsko množico ruskih taboriščnikov
                     (vendar ne političnih), ki so bili primerni za sovjetsko vojsko, da so se
                     borili proti Nemcem; kar pet prejšnjih »zekov« (=zaključónij - zapornik), je
                     prejelo odlikovanje heroja Sovjetske zveze.</p>
                  <p>Nekaj Poljakov so izpustili, da so se priključili armadi generala Andersa. V
                     Italijo so morali iti preko Irana, saj naravnost na zahod ni bilo mogoče
                     potovati. Mnogi izmed njih so popadali v bitki za Monte Cassino v Italiji.</p>
                  <p>Po končanih vojnih operacijah so sovjetski voditelji uredili taborišča zlasti v
                     Nemčiji, kjer so osvobodili nemške zapornike, vanje pa privedli nove. Še
                     strašnejša taborišča so uredili v Romuniji; avtorica pozna tudi dalmatinski
                     Goli otok, čeprav ga ne imenuje z imenom (str. 457). Na Kitajskem so posneli
                     isti sistem in ga izpeljali v še hujši obliki.</p>
                  <p>Nova skupina amnestiranih (III/22) po končani vojni 1945 so bile noseče ženske,
                     vendar med njimi še ni bilo političnih. V juliju je bilo izpuščenih 734.785;
                     natančna številka je iz arhivov – lahko si mislimo, koliko je bilo vseh takih
                     taboriščnic.</p>
                  <p>Ko je hladna vojna dobivala nove razsežnosti, so po letu 1947 taborišča
                     dobivala nove »stanovalce«. 1. januarja 1950 je bilo vseh taboriščnikov nad 2,5
                     milijona, milijon več kot ob koncu vojne, saj so se ponovno znašli v taborišču
                     tudi taki, ki so prvotno kazen že odslužili. Ker so ob amnestijah izpuščali
                     zlasti tiste, ki so bili kaznovani za različne kriminalne prestopke, je v
                     taboriščih ostalo vedno več političnih, med njimi so bili zlasti številni
                     častniki Rdeče armade.</p>
                  <p>Stalin je pred smrtjo ukazal zapreti Žide in zdravnike. Žide naj bi izselili v
                     Sibirijo, a jih je tega rešila Stalinova smrt 5. marca 1953.</p>
                  <p>Mnogi zaporniki so takrat upali na večjo svobodo (III/23), številni pa so celo
                     jokali v strahu, kaj se bo še zgodilo. Berija, ki je po Stalinovi smrti vodil
                     represivni sistem, je sicer razpustil nekaj nesmiselnih delovnih taborišč, v
                     katerih so gradili prekope in železnice. V poročilu Politbiroju CK je potrdil
                     podatek, da je v taboriščih nad 2,5 milijona ljudi, od teh pa samo 221.000
                     nevarnih kriminalcev. Navedel je natančno število žensk, otrok in ostarelih in
                     predlagal amnestijo za vse iz teh skupin. Izpustili so jih samo kak milijon, ne
                     pa vseh (str. 479), prepovedal pa je tudi mučenje taboriščnikov in
                     zapornikov.</p>
                  <p>Ko je prišel na oblast Hruščov, je že konec junija 1953 ukazal zapreti Berijo,
                     ki je prav tako izginil, kot pred njim Jagoda in Ježov. Decembra je bil njegov
                     proces, kdaj pa so ga ubili, ni znano, le ob koncu leta ni več živel.
                     Izpuščanje iz taborišč in opuščanje podjetij v njih so nadaljevali. Znamenje
                     popuščanja je bilo tudi v tem, da niso več kaznovali tistih jetnikov, ki niso
                     hoteli delati ob nedeljah. Ostala pa so še »specialna« taborišča, v katerih so
                     bili »nevarni« sovražniki ljudstva. Takrat je bilo za ograjo še kak milijon
                     zapornikov. Pojavilo pa se je nekaj novega: pretepi med tistimi, ki so smeli
                     oditi, in tistimi, ki so morali ostati. Jezili so se na taboriščne zdravnike,
                     ki so odločali, kdo je tako oslabel, da je smel domov.</p>
                  <p>Sledi (III/24) daljše opisovanje upora zapornikov (zekov), ko so se nekateri
                     posebej maščevali nad ovaduhi. Uprli so se celo z orožjem, ki so ga vzeli
                     stražarjem. To se je nekje zgodilo poleti 1953, kmalu po Stalinovi smrti (str.
                     488). Osvobojenim taboriščnikom je celo uspelo opisati svoje trpljenje tujcem.
                     Ponekod so v taborišču mogli poslušati tuje radijske postaje. Tako so npr.
                     zvedeli za upor v Berlinu, ki je bil 17.5.1953 zadušen s tanki. Ker so
                     taboriščnike pogosto premeščali iz enega taborišča v drugo, so se novice o
                     uporih širile. Upirali so se rudarji v Vorkuti na severu Sibirije (str. 489),
                     tam je 29. 7. 1953 stavkalo 15.604 rudarjev. Nad stavkajoče je ponekod vodstvo
                     poslalo jetnike kriminalce. Skoraj povsod so upore vodili Ukrajinci, vendar so
                     končno vse zadušili s silo (avtorica je v opombi št.33 na strani 631 natančno
                     navedla vire za te podatke).</p>
                  <figure>
                     <graphic url="slike_z_54/z_54_45.png"/>
                     <head>Stražarji s psi <name type="author"/></head>
                  </figure>
                  <p>Novo poglavje (III/25) z naslovom Odjuga in olajšanje začenja avtorica z
                     ugotovitvijo, da so stavkajoči sicer izgubili marsikatero bitko, vendar so
                     dobili vojno! Čas gulagov je minil.</p>
                  <p>Uradna poročila iz njih so osrednjemu vodstvu dokazovala, da preveč stanejo, da
                     je treba plačevati stražarje in hrano, ki jo je sploh težko dobiti. Zato je CK
                     julija 1954 ukazal izvesti olajšave, vendar taborišč le še niso razpustili.
                     Hruščov je imel februarja 1956 tajni govor proti kultu osebnosti – po tem
                     govoru je bilo rehabilitiranih 617.000 jetnikov (str. 509), suženjskega dela v
                     taboriščih ne sme biti več, ostali pa so zapori. </p>
                  <p>Odjuga je bila svojevrstna in počasna. Mnogi v krajevnih vodstvih so se temu
                     upirali, tudi Štajner, ki je bil izpuščen leta 1956, omenja to v svoji knjigi.
                     Nekateri izpuščeni so se kar sami vračali v taborišče, saj dóma in domačih
                     mnogi niso več imeli ali pa jim v domačem kraju niso dovolili prebivati. Taki
                     so nato v taboriščih delali kot navadni delavci. Pretresljiva so bila srečanja
                     s sorodniki, ki so jih imeli že za mrtve (str. 516) in s svojimi nekdanjimi
                     preganjalci. Otrokom niso upali pripovedovati, kaj so doživeli, nekateri so
                     morali pred odhodom iz taborišča podpisati, da o tem ne bodo nikomur govorili;
                     tudi to smo poznali pri nas. Ker je bilo v taboriščih veliko partijcev, kjer so
                     sicer veliko trpeli, so vendar osvobojeni prosili, naj jih ponovno sprejmejo v
                     partijo.</p>
                  <p>Oktobra 1961 je Hruščov na partijskem kongresu imenoval glavne krivce za
                     represivni sistem, ni pa si upal objaviti dokumentov o tem. Začeli pa so takrat
                     tudi doma objavljati spominska dela o taboriščih – tako je 1962 izšel
                     Solženicinov En dan Ivana Denisoviča.</p>
                  <p>V začetku poglavja Doba disidentov (III/26) je avtorica na str. 527 navedla
                     pesem Borisa Čičibabina, v kateri je leta 1967 zapisal, da Stalin ni mrtev, ker
                     živi v tem, kar je povzročil. Ljudi so sicer zapirali še naprej, razlika pa je
                     bila, da si bil v Stalinovem času lahko zaprt za »nič«, odslej pa le za
                     »nekaj«. Spet so zapirali Žide in baptiste, vendar je leta 1960 novi kazenski
                     zakonik prepovedal nočna zasliševanja. Kdaj so se nehala pri nas? Obširno je
                     opisala primer Josifa Brodskega, ki so ga zaprli za pet let, ker je pisal pesmi
                     in torej ni hotel biti družbeno koristen, pozneje pa je zanje dobil Nobelovo
                     nagrado!</p>
                  <p>Novi zaporniki niso več utonili v neznano, vedeli so zanje tudi v tujini in si
                     prizadevali, da bi jih rešili.</p>
                  <p>Zanimiv je tudi podatek, ki ga lahko primerjamo z našimi razmerami, da so v tem
                     času kljub odjugi praznovali npr. petdesetletnico Čeke, zloglasne tajne
                     policije. Nezadržno pa so se širile kritične izdaje o tem obdobju, tiskane
                     najprej skrivaj (v samizdatu), ki pa so prodrle tudi v tujino, kamor so redno
                     prihajali tudi drobni listi s tajnimi novicami.</p>
                  <p>Pritiski oblasti na drugače misleče so postali bolj prefinjeni zlasti s pomočjo
                     psihiatrov. Potem ko so Z. Medvedeva zaprli v psihiatrično kliniko, je vendar
                     akademik Saharov protestiral pri sovjetski akademiji znanosti in Medvedeva so
                     izpustili. Leta 1977 je v New Yorku izšla celo knjiga z referati strokovnega
                     kongresa, na katerem so obravnavali to tematiko. Naslov zbornika Psychiatric
                     Terror je na str. 650. Je morda pri nas kdo obravnaval to snov, ki tudi pri nas
                     ni bila neznana?</p>
                  <p>Poglavje z naslovom Razbijanje spomenikov (III/27) uvaja pesem Aleksandra
                     Tvardovskega, v kateri na koncu pravi: »Glavno je to, da kamen po svojem bistvu
                     nikoli ni ne dober ne slab«.</p>
                  <p>Leta 1982 je prevzel vodstvo SZ Jurij Andropov (III/27), ki je že kot poslanik
                     v Budimpešti leta 1957 doživel, kako se je mogel razrasti ljudski upor. Da bi
                     preprečil kaj podobnega doma, je spet uvedel strožji režim. Zapirali in
                     izganjali so člane Helsinškega monitorja, ki so opozarjali na kršenje
                     človekovih pravic in verskih svoboščin. Pritiskali so na žene in otroke
                     »nacionalistov«, Židom so onemogočali izselitev v Izrael. Po njegovi smrti 1984
                     so ti ukrepi prenehali. </p>
                  <p>Gorbačov je uvedel drugačne metode, saj je bil prej celo v bližnjem sorodstvu
                     deležen strahot: en ded je bil zaprt leta 1933, drugi 1938, med mučenjem so mu
                     zlomili obe roki. V spominih je zapisal, da so se ga otroci izogibali kot
                     sovražnika ljudstva. Po katastrofi v Černobilu leta 1986 je uvedel »glasnost« -
                     o vsem se sme govoriti in pisati – in »perestrojko« – spremembe naj se tudi
                     uresničijo. Na televiziji je javno zahteval, da je treba opisati tudi črne
                     točke iz zgodovine SZ. Zato so tudi doma začeli zbirati podatke, spomine,
                     arhive. Osvobojeni so bili tudi politični jetniki, izpuščeni disidenti, ki so
                     pozneje postali politični voditelji.</p>
                  <p>Avtorica v sklepnem poglavju z naslovom Spomin priznava, da se vse še ni
                     izboljšalo in spremenilo, saj sedanji voditelj Putin nič ne skriva, da je bil
                     član tajne policije KGB, torej čekist (str. 571). Mnogi težko prenašajo
                     »brskanje« po neprijetni preteklosti, kar je avtorica osebno doživela na
                     potovanjih po krajih nekdanjih gulagov, kar bi veljalo lahko tudi za koga v
                     Sloveniji. Ponekod so sicer uredili krajevne muzeje v krajih lagerjev, na
                     zvezni ravni pa še marsikaj ni urejeno in dostopno raziskovalcem. </p>
                  <p>Avtorica primerjalno ugotavlja, da so v Nemčiji uradno obsodili nacizem, v SZ
                     pa komunizma ne, prav tako kot pri nas tudi ne. Res pa je, da je bilo do konca
                     leta 2000 rehabilitiranih 4,5 milijona političnih jetnikov, še pol milijona jih
                     je bilo v postopku. To pa ni veljalo za neštete milijone, ki niso bili sodno
                     obsojeni, ampak samo administrativno preganjani. Tudi mnogi pri nas so to
                     doživeli. Zelo znano nam zveni izjava Rusa Jakovljeva (str. 571), da bo do
                     sprememb prišlo šele, »ko nas ne bo več«. Teža nad Rusijo ostaja, Čečeni še
                     vedno trpijo kot nekoč, nekdanji policisti so ohranili »pridobitve« iz časa, ko
                     so bili na oblasti, navadni Rusi pravijo: »če si večji lump, bolje se ti godi«
                     (str. 572). To je samo nekaj drobcev iz avtoričinega premišljevanja ob koncu
                     knjige.</p>
                  <p>V Dodatku (str. 578-586) so navedene številke o zaprtih, pobitih, izginulih, iz
                     različnih virov. Ker se ne ujemajo, se avtorica ne more odločiti, katere
                     številke so bližje resnici. Verjetno je, da je šlo skozi gulage v letih
                     1929-1953 18 milijonov ljudi. Tem je treba prišteti še milijone vojnih
                     ujetnikov in specialnih izgnancev, ki so se morali preseliti. V celoti naj bi
                     trpljenje prizadelo nekako 28,7 milijona oseb različnih narodnosti. Še manj
                     zanesljiva je številka o umrlih, saj jih uradno niso šteli. Tudi teh naj bi
                     bilo preko tri milijone.</p>
                  <p>Kazala z naslovi uporabljenih virov sem omenil že v začetku tega pregleda, ko
                     sem predstavil knjigo in njeno pomembnost. Mogla bi biti vzorec in spodbuda za
                     raziskavo zelo podobnega dogajanja v Sloveniji v letih »svobode«. Knjiga bo
                     odslej na voljo v knjižnici Teološke fakultete v Ljubljani.</p>
                  <p>Na njeno pomembnost opozarja podatek, da je leta 2003 izšel nemški prevod pri
                     založbi Siedler v Berlinu: Der Gulag. V Frankfurter Allgemeine Zeitung je
                     Günther Heydemann 25. marca 2004 povzel njeno vsebino. Trajni pomen knjige je
                     podčrtal s tem, da te vrste taborišč poznajo tudi drugod in še v našem času,
                     npr. na Balkanu ali ameriško taborišče na Kubi. Hvali avtoričino prizadevnost,
                     da se je dokopala do ustnih, tiskanih in arhivskih virov, in to prav v Rusiji,
                     kjer bi marsikdo rad pozabil na strahote preteklih desetletij, ki pa so usodno
                     posegle v milijone ruskih družin. Knjiga, pisana nepristransko, je »hkrati
                     počastitev žrtev in svarilo«.</p>
                  <p>Knjiga je doživela drobno omembo tudi v časniku Delo, v katerem je 23. junija
                     2004 Alenka Puhar predstavila knjigo Stasiland, v kateri je Avstralka Anna
                     Funder dokumentirano obdelala vzhodnonemško tajno policijo in njene metode.
                     Mlada avtorica je zanjo prejela angleško nagrado Samuela Johnsona, ki jo
                     podeljuje 4. program BBC in » ... uživa sloves najodličnejšega priznanja v
                     kategoriji neleposlovnih knjig«. V najožji konkurenci za to nagrado je bila
                     tudi knjiga Gulag, ki pa je v ZDA dobila Pulitzerjevo nagrado v kategoriji
                     neleposlovnih knjig.</p>
                  <figure>
                     <graphic url="slike_z_54/z_54_46.png"/>
                     <head>Če si imel lastno skledo, si dobil prve porcije <name type="author"
                        /></head>
                  </figure>
                  <p>Ob sklepu tega pregleda naj dodam še opombo, da v njej pogrešam več podrobnosti
                     tam, kjer avtorica opisuje preganjanje vernih ljudi. To sicer večkrat omenja,
                     kot je vidno tudi iz tega pregleda, vendar nekako mimogrede, ne da bi se pri
                     tem ustavila, kot se navadno pri političnih oporečnikih in kulturnikih. Verni
                     bralci bi želeli zvedeti še kaj več, saj ni dvoma, da je v njenem gradivu
                     veliko tudi takih podatkov. Tega nisem zapisal kot očitek, ker vem, da v nobeni
                     knjigi, tudi če je zelo obsežna, ne more biti objavljeno vse, kar avtor pozna.
                     Lahko smo hvaležni za vse, kar v knjigi beremo.</p>
               </div>
            </div>
            <div type="div2">
               <head>Slovenija – množično grobišče</head>
               <docAuthor>Reinhard Olt</docAuthor>
               <div type="div3">
                  <head>Tamara Griesser-Pečar objavlja neolepšano zgodbo iz vojne </head>
                  <p><emph>Tamara Griesser-Pečar: Das zerrissene Volk. Slowenien 1941–1946.
                        Okkupation, Kollaboration, Bürgerkrieg, Revolution. Böhlau Verlag, Wien
                        2003. 604 Seiten, 99 eur. </emph></p>
                  <p>Za partizanske čete Jugoslavije (POJ) in njihovega vrhovnega poveljnika Tita je
                     bil »notranji sovražnik« vsaj tako pomemben kakor zunanji. Tamara
                     Griesser-Pečar niti najmanj ne dvomi, da je bila tako za vojaško vodstvo kakor
                     tudi za Komunistično partijo Jugoslavije (KPJ) in njeno slovensko vejo (KPS)
                     odstranitev »belogardistov« (domobrancev) in »plavih« (kralju zvestih četnikov)
                     še bolj odločilnega pomena kakor boj proti trem okupatorjem – in sicer proti
                     italijanskemu v Ljubljanski provinci (»Provincia di Lubiana« od l. 1941 do
                     1943), ki se je raztezala od Save do severnega Jadrana, proti nemškemu v
                     severnem delu Slovenije (po prestopu Italije na stran zaveznikov do konca vojne
                     tudi na njenem dotedanjem zasedbenem ozemlju), kakor tudi proti madžarskemu
                     okupatorju v Prekmurju, na ozemlju onkraj Mure na severovzhodu današnje
                     Slovenije. </p>
                  <p>Avtorica si je svoje stvari povsem gotova: »Osvobodilna fronta« (OF), ki so si
                     jo prilastili in jo uporabili komunisti, je med državljansko vojno porabila več
                     energije za to, to je odstranjevala »kolaborante« in »izdajalce« ter
                     pokončavala »sovražnike ljudstva« kakor pa za »narodnoosvobodilno borbo«.
                     Avtorica to utemeljuje ne samo na podlagi dejstva, da so postrelili ujete in
                     hudo ranjene domobrance in četnike v Grčaricah, v Mozlju, Jelendolu, na
                     Turjaku, v Velikih Laščah, na Velikem Osolniku, na Travni gori, v Mačkovcu, v
                     Padežu in Klemenki pri Metliki – vsi so bili Slovenci iz domobranskih enot –
                     ampak tudi na podlagi pokolov, ki so jih zagrešili nad resničnim ali domnevnimi
                     nasprotniki režima: l. 1942 v Ajdovcu in Suhorju kakor tudi l. 1943 v Grahovem,
                     Velikih Laščah in Kočevju ter še na drugih krajih. </p>
                  <p>Tamara Griesser-Pečar poimensko navaja številna morišča in kostišča
                     jugokomunističnega množičnega pomora na ozemlju današnje Slovenije. To je bilo
                     že zdavnaj potrebno storiti. Avtorica se že trideset let ukvarja s temo, ki je
                     bila desetletja zamolčana v javnosti kakor tudi med predstavniki zgodovinske
                     stroke v njeni domači deželi. Osvetljuje strahote med državljansko vojno v času
                     vojne, dobesedno iztrga njene žrtve teminam zemlje in jih spravlja na dan, in
                     končno poimenuje več sto tisoč brezimnih: vojake redne vojske, vojne ujetnike,
                     pripadnike italijanske in madžarske narodnosti ter Nemce, ki so izgubili
                     življenje v množičnih pobojih leta 1945. Vse Jugoslovane nemške narodnosti je
                     »Antifašističko vijeće narodnog osloboðenja Jugoslavije« (AVNOJ) razglasilo za
                     »brezpravne«. Kdor je preživel strahote taborišč, je bil izgnan. Naravno, da se
                     pozornost v Sloveniji rojene avtorice usmerja predvsem na protikomunistične
                     slovenske vaške straže, na milice in domobranske enote »meščanskega« tabora, na
                     pripadnike meščanstva samega, ki so bili pomorjeni zavoljo razredne
                     pripadnosti, ter na katoliško duhovščino (ta ni vseskoz »kolaborirala«), ki je
                     v medvojnem in povojnem komunizmu plačala visok krvni davek. Raziskovalna vnema
                     in zgodovinarkina težnja po spoznanjih veljata tako nasilno odpeljanim Korošcem
                     in Italijanom (iz tržaškega zaledja) kakor tudi usodi kralju zvestih Srbov, in
                     končno pač še 60 000 hrvaškim vojakom in civilistom, pobitim na slovenskih
                     tleh. </p>
               </div>
               <div type="div3">
                  <head>Strahovit zadah po truplih</head>
                  <p>Hrvati so se na begu pred komunisti vlekli za umikajočo se nemško vojsko in
                     prišli na Koroško ter se v Pliberku predali britanskim četam. Te so Hrvate,
                     vedoč, da jih čaka gotova smrt, pod lažnimi pretvezami med 18. in 30. majem
                     1945 izročili partizanom – prav tako kakor so s Koroškega ob istem času predali
                     sovjetski armadi 40 000 kozakov. Več tisoč Hrvatov je bilo v Kočevskem Rogu
                     jugovzhodno od Ljubljane zverinsko pomorjenih. Ker je »strahovit zadah po
                     truplih« vse do konca štiridesetih let ležal nad roškim gozdom, so morali
                     nemški vojni ujetniki mnoge »prestlati«. Še danes večidel neprehodni gozd
                     Kočevskega Roga je tudi množično grobišče mnogih Slovencev, ki so bili do leta
                     1946 na napačni strani. </p>
                  <p>Poboj domobrancev kot del likvidacije meščanskega razreda je bil partijska in
                     državna skrivnost in je kot tema ostal tabu cela desetletja. Celo v Sloveniji,
                     ki je l. 1991 postala samostojna, se je sprva komaj kdo lotil te tragedije in
                     travme bratomora, ki prav do danes vleče zarezo skozi mali narod in razceplja
                     politične kroge. Pri tem niso kaj dosti spremenila niti spominska bogoslužja v
                     Kočevskem Rogu, katerih so se udeleževali predvsem svojci žrtev OZNE (Odeljenje
                     za zaštitu naroda), pogreznjenih v kraške jame in brezna. </p>
                  <p>Šele ko je bilo »odkritje« množičnih grobišč tudi uradno registrirano in
                     njihova policijska preiskava pred tremi leti odobrena od državnega tožilstva,
                     je postalo očitno in splošno znano, da so zgodovinska tla Slovenije – in še
                     kako – prepojena s krvjo. Večina že znanih množičnih grobišč se nahaja v
                     skalnatih in zemeljskih razpokah na kraškem območju, v opuščenih kamnolomih, pa
                     tudi v bližini naselij, tako na primer nedaleč od Slovenske Bistrice, kjer so
                     jeseni l. 2001 na tovarniškem zemljišču odkrili ostanke več sto domnevnih
                     kolaborantov, ki so jih komunisti postrelili v bunkerju, tega pa so nato
                     razstrelili. </p>
                  <p>Gospa Griesser-Pečar zbuja močan vtis, ko podaja pretresljivo celovito podobo
                     titoističnega totalitarizma kot komunistične oblike vladavine nesovjetskega,
                     čeprav stalinističnega kova v vojnem in povojnem času. Kdor hoče razumeti,
                     zakaj je današnja slovenska družba globoko razklana kljub izjemnemu
                     gospodarskemu razcvetu te male dežele, ki je napredovala v »zgledno učenko EU«,
                     mora vzeti v roke to knjigo. Avtorica drži pičlima dvema milijonoma Slovencev
                     ogledalo zgodovine, ki so ga doslej drugi (preveč) zleščili, potem ko je z
                     njega odstranila slepe pege iz nedavne preteklosti. In pri tem osramoti vse
                     tiste, ki so imeli titoizem propadle Jugoslavije – za to so prav Slovenci dali
                     prvi sunek – za milejšo pojavno obliko komunističnega režima, če že ne sploh za
                     najblažjo.</p>
                  <p>Prevedla Katarina Bogataj Gradišnik </p>
               </div>
            </div>
         </div>
      </body>
      <back>
         <div type="div1">
            <div type="div2">
               <head>Tri ključna besedila za razumevanje slovenske medvojne situacije</head>
               <div type="div3">
                  <head>A.</head>
                  <p>14. junija leta 1942 so na Ljubgojni partizani pobili horjulskega župana Janeza
                     Bastiča in ustrelili njegovo ženo Marjano. Ko je njun sin Lojz Bastič
                     naslednjega dne stal pred krstama svojih staršev, je rekel: »JAZ SE BOM
                     BRANIL.« Te besede je zapisala njegova sestra Marica. Verjetno pa se ne Lojz ne
                     Marica nista zavedala njihovega pomena. V njih je izražena osnovna deklaracija
                     slovenskega protikomunističnega upora. Gre za dejstvo, ki je pred vsem drugim
                     in nad vsem drugim: Katoličani so se branili.</p>
               </div>
               <div type="div3">
                  <head>B.</head>
                  <p>Kako so se branili? Dr. Peter Celestin Jelenc je v anketi Kaj sodim o
                     komunizmu, ki jo je leta 1965 v Buenos Airesu organiziral Zbornik svobodne
                     Slovenije, zapisal: »Vsi smo ljudje. Tudi na naši strani se je med okupacijo
                     zgodilo nekaj stvari, o katerih bi raje videli, da se ne bi bile zgodile.
                     razlika pa je v tem: kar je bila na naši strani neljuba izjema v podivjanem
                     času, je bil pri komunistih premišljen sistem. vsi smo grešni ljudje, komunisti
                     pa so hudodelci.«</p>
               </div>
               <div type="div3">
                  <head>C.</head>
                  <p>In v kakšnih mednarodnih razmerah smo se branili? V Gabrovškovem dnevniku,
                     1941–1945, ki ga je v Studia Slovenica predstavil dr. Janez A. Arnež, so tudi
                     znamenite besede, ki jih je ta politik zapisal v Ameriki februarja 1944: »Zdi
                     se sedaj, da smo mi, ki smo bili najbolj za zaveznike, nekako na tem, da nas
                     samo še trpe na svojih tleh. Komunisti, ki so v resnici proti njim, so sedaj
                     moda. Velesrbi so izgubili sicer na ugledu, a so priznana vlada. Mi nismo v
                     vladi in ne z vlado, smo proti komunizmu – torej v očeh amerikancev in angležev
                     – nič. In vendar smo mi proti fašizmu, za zaveznike, in vendar imamo mi večino
                     doma za seboj. In vendar imamo prav – toda nismo moderni. Težka je ta
                     preizkušnja.«</p>
               </div>
            </div>
            <div type="div2">
               <head>Poverjeniki Zaveze v zdomstvu</head>
               <list>
                  <item>
                     <label>I. ARGENTINA</label>
                     <address><name>Lovro Jan</name>
                                <addrLine>Albarracin 755</addrLine>
                                <addrLine>8400 Bariloche</addrLine>
                                <addrLine>Rio Negro</addrLine>
                                <addrLine>Argentina</addrLine>
                            </address>
                  </item>

                  <item>
                     <address>
                                <name>Marjan Šušteršič</name>
                                <addrLine>Gral. Vacca 995</addrLine>
                                <addrLine>1686 Hurlingham</addrLine>
                                <addrLine>Argentina</addrLine>
                            </address>
                  </item>

                  <item>
                     <address>
                                <name>Slavko Urbančič</name>
                                <addrLine>Ramon L. Falcon 4158</addrLine>
                                <addrLine>1047 Buenos Aires</addrLine>
                                <addrLine>Argentina</addrLine>
                            </address>
                  </item>

                  <item>
                     <label>II. KANADA</label>
                     <address>
                                <name>Anton Štih</name>
                                <addrLine>20 Rufford Rd</addrLine>
                                <addrLine>Toronto, Ontario</addrLine>
                                <addrLine>MBW 4V6 CANADA</addrLine>
                            </address>
                  </item>

                  <item>
                     <label>III. ZDRUŽENE DRŽAVE</label>
                     <address>
                                <addrLine>Slovenska pisarna</addrLine>
                                <addrLine>Anton Oblak</addrLine>
                                <addrLine>6114 Lausche Av.</addrLine>
                                <addrLine>Cleveland, OHIO 44103, USA</addrLine>
                            </address>
                  </item>
               </list>
            </div>
         </div>
         <div type="div1">
            <head>Popravki </head>
            <div type="div2">
               <div type="div3">
                  <p>V prispevku Anka Koman – Ivanka Kozlevčar, Za ohranitev samospoštovanja, Zaveza
                     št. 53 je prišlo do sledečih napak: </p>
                  <p>1. V podpisu pod prvo sliko je prav: Stojijo Anka, Milena, Vlado in Vera.
                     Bolehnemu bratu je bilo ime Vlado in ne Viljem. </p>
                  <p>2. V podpisu pod 3. sliko je prav: Učiteljica Anka s svojimi učenkami. </p>
                  <p>3. Borisova zlata maša je bila v Radovljici in ne na Brezjah. </p>
                  <p>Ivanka</p>
               </div>
            </div>
         </div>
         <div type="div1">
            <head>Edvard Kocbek – Tovarišija</head>
            <div type="div2">
               <div type="div3">
                  <p>14. oktober</p>
                  <p>V Natlačenovi likvidaciji doživljam zakonito porajanje novega prava,
                     revolucionarnega prava in občutka za novo pravico, ki se bo razodela v tej
                     zgodovinski dobi. Ta tragična smrt pomeni z drugimi likvidacijami vred
                     zgodovinski prelom. Ta prelom obstoji v tem, da likvidacija pomeni ne le
                     pravično kazen za izdajalsko sodelovanje, temveč pomeni tudi silovito javljanje
                     novega prava in nove pravice.</p>
                  <p>Kljub temu, da verujem v poroštvo večne pravice, danes nekam preprosto
                     doživljam relativiziranje občutka za pravico in pravo. Pozitivno pravo nastaja,
                     raste in umira kakor vsi drugi človekovi izrazi. S tem odkirvam pozabljeno
                     resnico. Konkretna oblika prava, ki se je izoblikovala zadnje stoletje in smo
                     jo do zdaj uporabljali, ne ustreza več novim nagibom in zahtevam občutka za
                     pravico, ki pripravljajo novo dobo zgodovine. Novi občutek za pravico si išče
                     novih oblik, našel si jih bo s silo, ki edina odpira nova razdobja v človeškem
                     razvoju. Z drugimi besedami: v takem spreminjanju je najvišja instanca le
                     revolucionarno dejanje. Novo ustavno in pravno stanje se ustvarjata iz
                     določenega kritičnega trenutka v zgodovini. Dosedanje revolucije kažejo, da se
                     ta prelomni trenutek veže s smrtjo tirana. Najbolj patetično je to pokazala
                     francoska revolucija, najbolj dosledno pa oktobrska revolucija. Revolucionana
                     volja s kaznovanjem tirana odpravlja staro pravo in postavlja novo. Drugačne
                     procedure zgodovina ne pozna in ne prizna.</p>
                  <p>Vendar bi se motil, kdor bi v revolucionarni silovitosti videl zgolj neogibno
                     zgodovinsko brutalnost, ki si jo razredi v svojem razvoju kar predajajo. To ni
                     samo zmaga brezličnega in surovega prava nad formalnim pravom. Silovitos
                     dnašnjih revolucionarnih dejanj se bistveno razlikuje od brutalnosti zatiralnih
                     režimov. Sila in silovitost imata v revolucionarnem osvobajanju ljudstva višjo
                     razvojno vlogo. Sila ustvarja nov pravni red v zavestnem razmerju do vrednot.
                     Revolucionarno pravo nujno vsebuje teženje v smeri univerzalnega in
                     kolektivnega poslanstva, ki ga čuti človeštvo. Revolucionarna silovitost ima
                     zgodovinsko nalogo, da uniči kontrarevolucionarno silovitost. In ker vsebuje
                     revolucionarna silovitost ljudstva voljo po osvoboditvi izpod sleherne sile in
                     nasilja, česar dosedanji zmagujoči razredi v zgodovini niso ne mogli ne hoteli,
                     pomeni naš današnji boj zoper fašizem in imperializem boj zoper silo in nasilje
                     sploh. Zato je naša današnja silovitost v pravem pomenu moralna.</p>
                  <p>Težava je le v tem, da je to spoznanje ljudstvu samemu še nejasno. To
                     revolucionarno pravico moramo ljudstvu približati ne samo od zunaj, temveč tudi
                     od znotraj. Prepričan sem, da bo revolucionarno prepričano ljudstvo doseglo
                     tako še silovitejše učinke, ki bodo že zelo oddaljeni od brutalne anarhije.</p>
               </div>
            </div>
         </div>
         <div type="div1">
            <head>Priporočamo</head>
            <div type="div2">
               <div type="div3">
                  <head>Dr. Tamara Griesser-Pečar Razdvojeni narod</head>
                  <p>Slovenija 1941-1945</p>
                  <figure>
                     <graphic url="slike_z_54/z_54_47.png"/>
                     <head> Razdvojeni narod Slovenija 1941-1945 <name type="author"/></head>
                  </figure>
               </div>
            </div>
         </div>
      </back>
   </text>
</TEI>
