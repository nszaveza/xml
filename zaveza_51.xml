<?xml version="1.0" encoding="UTF-8"?>
<?oxygen RNGSchema="tei-zaveza.rnc" type="compact"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Zaveza</title>
                <title>Revija za duhovna, kulturna in politična vprašanja sedanjosti in prihodnosti
                    – s posebnim ozirom na krizo slovenstva po boljševiški revoluciji in
                    državljanski vojni</title>
                <title>Elektronska izdaja</title>
                <respStmt>
                    <resp>Glavni urednik</resp>
                    <name>Justin Stanovnik</name>
                </respStmt>
                <respStmt>
                    <resp>Pomočnik urednika</resp>
                    <name>Janko Maček</name>
                </respStmt>
                <respStmt>
                    <resp>Člansko prilogo Mi med seboj ureja</resp>
                    <name>Blaža Cedilnik</name>
                </respStmt>
                <respStmt>
                    <resp>Grafično oblikovanje tiskane izdaje</resp>
                    <name>Irena Tršar</name>
                </respStmt>
                <respStmt>
                    <resp>Slikovno gradivo so prispevali:</resp>
                    <name>mag. Mirko Kambič </name>
                    <name>Andrej Zgonc </name>
                    <name>Ksenja Hočevar </name>
                    <name>Ivan Arnšek </name>
                    <name>Tine Velikonja </name>
                    <name>Simon Dan</name>
                </respStmt>
                <respStmt>
                    <resp>Dokumentarne fotografije so iz družinskih arhivov oseb, ki nastopajo v
                        besedilih.</resp>
                    <name/>
                </respStmt>
                <respStmt>
                    <resp>Slike o Katinu so vzete iz knige Katyn. Das Staatsverbrechen - Das
                        Staatgeheimnis, avtor <name>Gerd Kaise</name>, Berlin 2003</resp>
                    <name/>
                </respStmt>
            </titleStmt>
            <editionStmt>
                <edition>0.1</edition>
            </editionStmt>
            <extent>554 KB XML </extent>
            <publicationStmt>
                <publisher>
                    <address>
                        <addrLine>Nova slovenska zaveza</addrLine>
                        <addrLine>Beethovnova ul. 5</addrLine>
                        <addrLine>1000 Ljubljana</addrLine>
                        <addrLine>Slovenija</addrLine>
                        <lb/>
                        <addrLine>tel. 01/425-15-37</addrLine>
                        <addrLine>Spletna stran: www.zaveza.si</addrLine>
                    </address>
                </publisher>
                <availability>
                    <p>Revija izhaja štirikrat letno. Elektronska izdaja je prosto dostopna.</p>
                    <p>© Avtorske pravice za besedila in slike: Nova slovenska zaveza</p>
                </availability>
                <idno type="issue">51</idno>
                <idno type="ISSN">xYxyxcc ??</idno>
                <date>2009-01-14</date>
            </publicationStmt>
            <sourceDesc>
                <biblStruct>
                    <monogr>
                        <title>Zaveza</title>
                        <imprint>
                            <biblScope type="issue">51</biblScope>
                            <biblScope type="vol">XIII</biblScope>
                            <biblScope>številka 4, december 2003</biblScope>
                            <date when="2003-12">2003</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <revisionDesc>
            <change when="2008-10-30">
                <name>Matija Ogrin</name> - pretvoril besedilo v zapis TEI, dodal strukturne oznake
            </change>
        </revisionDesc>
    </teiHeader>

    <text>
        <front>
            <titlePage>
                <docTitle>
                    <titlePart>Zaveza št. 51</titlePart>
                    <titlePart>Revija za duhovna, kulturna in politična vprašanja sedanjosti in
                        prihodnosti – s posebnim ozirom na krizo slovenstva po boljševiški
                        revoluciji in državljanski vojni </titlePart>
                    <titlePart>Elektronska izdaja</titlePart>
                </docTitle>
                <docImprint>
                    <publisher>Nova slovenska zaveza</publisher>
                    <pubPlace>Ljubljana</pubPlace>
                    <docDate>2009</docDate>
                </docImprint>
            </titlePage>
            <divGen type="toc"/>
        </front>

        <body>
            <div type="div1">
                <head>Aktualni kulturnopolitični komentar Nove Slovenske zaveze</head>
                <div type="div2">
                    <div type="div3">
                        <p>Dobro desetletje postkomunistične demokracije nas je pripeljalo do točke,
                            v kateri so neke slutnje, ki so se pojavile kmalu po njegovem začetku,
                            potem pa vstajale v nas vedno pogosteje in vedno bolj določno, končno
                            dozorele v podobe, ki so terjale, da jim priznamo vlogo pomembnega
                            spoznanja. Vsebino tega spoznanja bi najlaže predstavili, če bi se
                            oprijeli besede postkomunizem. Ta ima dva pomena. Lahko pomeni zgolj čas
                            po komunizmu ali duhovno, kulturno in politično stanje družbe, ki je šla
                            skozi ozko grlo totalitarnega monolita in išče svojo podobo v širših,
                            svobodnejših, recimo kar normalnih perspektivah civilizacije.
                            Postkomunizem je torej lahko oznaka za razmere, ki se vzpostavijo v
                            družbi, ki se v celoti in brez ostanka odloči za demokracijo in
                            avtentično demokratično kulturo. V takem razumetju je postkomunizem
                            zgolj »čas po«. Postkomunizem pa ima še drug pomen. Pomeni namreč, da se
                            komunizem s komunizmom ni končal, ampak ima svojo post-fazo; pomeni, da
                            je komunizem fenomen s pregibom, nekakšen kolenski pojav s prvim in
                            drugim delom. Pri tem moramo opozoriti, da komunizma tu ne umevamo v
                            njegovem površinskem nastopu, v njegovi zgodovinski pojavnosti, ampak v
                            tem, kar ga je nosilo – v volji do moči, ki čuti, da si zadostuje le
                            tedaj, če ima v rokah vzvode, preko katerih izvaja celostno ali totalno
                            oblast. Ko torej pravimo komunizem, tu ne mislimo na stanje, ki ga s
                            komunizmom izkustveno in specifično povezujemo – na partijo, na
                            ideologijo na tajno policijo, na represijo, na Goli otok – ampak
                            vzgonske sile, ki so ustvarile neko stanje in ga zaradi njegovih
                            specifičnih oblik imenovale komunizem, lahko bi pa vzpostavile drugo
                            stanje, ki bi imelo isto strukturo, a druge oblike in drugo ime. </p>
                        <p>A zakaj drugemu delu tega pojava pravimo postkomunizem? Najprej zato, ker
                            je po svoji osnovni strukturi, čeprav ima drugo obliko, enak komunizmu;
                            potem pa zato, ker ga s komunizmom povezuje personalna unija iste elite
                            ali elite, ki je z njo v političnem sorodstvu; najvažnejši razlog pa je
                            ta, da je postkomunistična elita bila v položaju izpeljati svoj program
                            ravno zaradi mesta in vloge, ki ga je imela v komunizmu. Ko ne bi bila
                            nekoč najprej promotor družbene lastnine in potem njen upravitelj, ne bi
                            sedaj mogla izkoristiti njenega razgrajevanja, razdružbljanja ali
                            lastninjenja, ki je kot nekdanji vodilni sili nujno padlo v njeno
                            kompetenco. (Vseskozi moramo namreč imeti na umu, da je bil prehod iz
                            komunizma v demokracijo legalističen in ne revolucionaren.) </p>
                        <p>Dejstva, ki smo jih v obrisih tu navedli, razložijo, zakaj in v kakšnem
                            pomenu moramo govoriti o drugi fazi komunizma ali postkomunizmu. Tudi
                            fašizem in nacizem nista izginila brez nujnih odpljuskov, a nam nič od
                            tega, kar je ostalo, ne daje pravice govoriti o kakšnem postfašizmu ali
                            postnacizmu – sploh ne, zlasti pa ne v takem obsegu in pomenu, kot
                            moramo govoriti o postkomunizmu. Nobeno drugo posamično dejstvo ne bi,
                            če bi ga dokraja eksplicirali, toliko prispevalo k našemu razumetju, kaj
                            je idejna, zgodovinska in civilizacijska srž komunizma, kot ravno ta
                            razlika. Vprašanja, ki bi izhajala iz tega dejstva, bi odgovorila, kaj
                            mu daje v civilizaciji, v kateri živimo, tako presenetljivo vitalnost.
                            (Nekako vendarle vemo, mar ne? Njegovo vitalnost mu daje civilizacija
                            sama, saj je iz nje izšel – na nedovoljen način, a vendar iz nje. A
                            sedaj ne bomo vrtali dalje s to mislijo.) </p>
                    </div>
                    <div type="div3">
                        <head>Slovenski postkomunizem – revolucija in enobe </head>
                        <p>V Sloveniji je postkomunizem lahko računal na vsa dejstva in možnosti, ki
                            smo jih navedli zgoraj. Tudi slovenski komunisti nenadoma niso bili več
                            pobudniki in garanti egalitarne družbe, ampak zagovorniki na lastnino
                            vezanih družbenih razlik. Vse je bilo videti komično – pa tudi malce
                            tragično. Proletariat, ki so ga komunisti postavili na tron kot
                            metafizičnega utemeljevalca vsesplošne emancipacije, so postkomunisti
                            postavili nazaj na tlak trde realnosti. Tako mu je bilo dano učinkovito
                            vedeti, da ni nič drugega kot to, kar je – proletariat. Poleg vsega pa
                            so mu še izstavili račun za stroške, ki jih je zahtevala komedija, ki so
                            jo z njim uprizarjali. Bilo je res groteskno, a tega po polstoletnem
                            ideološkem kondicioniranju večina ni bila več v stanju opaziti.
                            Slovenskim postkomunistom so bile torej na razpolago iste bonifikacije
                            kot v drugih postkomunističnih družbah. Prej so bile, kot pravimo, v
                            naravi stvari. Poleg tega in dodatno pa so v Sloveniji obstajale še neke
                            okoliščine, ki so izvajalce postkomunističnega projekta postavljale v
                            poseben položaj. Tu je bilo še nekaj, na kar so mogli in morali
                            računati. </p>
                        <p>Slovenski komunisti niso nikoli utemeljevali in upravičevali svojega
                            zgodovinskega angažmaja zgolj s svojo družbeno teorijo – z Marxom v roki
                            – ampak vedno tudi z okoliščinami, v okviru katerih so konkretno
                            nastopili. Te okoliščine so bile razmere, ki jih je prinesla vojna. Ko
                            ne bi bilo vojne, ne bi komunistom ne njihova teorija ne njihov
                            hiperaktivizem nič pomagala. Za komunistične načrte je bila vojna sine
                            qua non – pogoj, brez katerega ni nič. Tako se je zgodilo, da je
                            Slovenija doživela dvojno agresijo: napad Nemcev, Italijanov in
                            Madžarov, ki so jih nosile njihove specifične totalitarne ideologije, in
                            napad slovenskih komunistov, ki so vedeli, da morajo izkoristiti dolgo
                            pričakovano možnost. Iz logike te situacije in tega dogajanja je
                            sledilo, da komunisti niso mogli nastopiti zgolj kot revolucionarji,
                            ampak so morali uprizoriti boj z okupatorjem in mu dati ime
                            narodnoosvobodilni boj. Tako so komunisti izvedli svojo agresijo v
                            obliki grandiozne manipulacije, ki je bila možna samo v vojni. </p>
                        <p>Da za komuniste enobe ni bila vrednost po sebi, ampak sredstvo za izvedbo
                            revolucije, nam pokaže preprost analitičen razmislek. Denimo, da ste v
                            točki A in želite priti v točko C, a to lahko naredite samo tako, da
                            greste skozi točko B. Pot iz točke A v C je torej možna samo preko točke
                            B. Druge poti ni. V skladu s temi propozicijami sledi, da obstaja velika
                            verjetnost, da ste šli skozi točko B samo zato, da ste prišli v točko C.
                            Če ne bi imeli tega interesa, še pomislili ne bi, da bi obiskali točko
                            B. Če so komunisti hoteli izvesti revolucijo, so jo, v času okupacije,
                            mogli izvesti samo tako, da so šli skozi točko B – da so priredili
                            enobe. Toda to ni bil osvobodilni boj, ki bi kaj pomenil sam zase, ampak
                            je bil ves njegov pomen v tem, da je bil sredstvo. To je abstrakten
                            dokaz, ki ima svojo veljavnost po sebi, podpira pa ga tudi način, kako
                            so komunisti šli skozi točko B: podpira ga enobejevska pragmatika. Enobe
                            so namreč izvajali tako, da bi se še najbolj približali resnici, če bi
                            rekli, da so vzeli narod za talca. Tega pa ne počnejo tisti, ki hočejo
                            narod osvoboditi, ampak tisti, ki hočejo z njim kaj doseči. Dosegli so
                            to, da so se ga končno lahko polastili. Pol stoletja so potem
                            dokazovali, da v njihovih očeh narod, ki so ga osvobodili, ni svoboden.
                            Niso nas imeli za svobodne. To je najkrajši in najbolj natančen opis
                            tega, kar so z nami počeli. </p>
                        <p>Enobe je bil torej v resnici slepilo, a komunisti so ga gojili in
                            negovali, in v totalitarnih prostorih, kjer je bila stroga selekcija
                            glasov, ki so se smeli slišati, je počasi zrastel v ustaljeno mitsko
                            podobo, ki je lahko igrala vlogo ustanovnega kamna države. Enobe je bilo
                            tisto dejanje, s katerim je narod opravičil svoj obstoj v zgodovini. Bil
                            je sublimat vseh narodovih osvobodilnih vzgibov v preteklosti, v njem
                            naj bi se ogledovala vrednost vsega njegovega dejanja in nehanja v
                            prihodnosti. </p>
                        <p>Toda vedno ni bilo tako. Tako je do kraja in v celoti šele danes. V
                            preteklosti pa je moral enobe deliti ugled z revolucijo. Nikoli sicer ni
                            bilo tako, da bi njegova podoba povsem zbledela, a po vojni, ko se je
                            zdelo, da je opravil vlogo, ki mu je bila dodeljena, je začel počasi
                            izginjati iz ospredja. Na njegovo mesto je v vsej velikosti stopila
                            revolucija. V pilotskih kabinah ideologije so začutili, da je prišel
                            čas, ko je stvari mogoče imenovati s pravim imenom. Možno pa tudi treba.
                            Zavedeli so se, da so revolucionarne spremembe, ki so bile v tej fazi
                            razvoja še bistveno odvisne od družbene volje, v stalni nevarnosti, da
                            zdrknejo na nivo že presežene normalnosti – da zapadejo kateremu od
                            mikov gnilega liberalizma, kot je bilo tedaj temu treba reči – sem pa je
                            v zadnji analizi, potem ko si od njega odstranil specifično enobejevsko
                            embalažo, nazadnje spadal tudi boj proti okupatorju. Zato ga je bilo
                            treba držati v spoštljivi razdalji do revolucije. To se je zgodilo vedno
                            takrat, ko je revolucija zašla v vakuum normalnosti in so se njena jadra
                            povesila. Tedaj so revolucijo nemudoma porinili daleč na prvo mesto in
                            vanjo investirali vse razpoložljive ideološke energije. To se je
                            spektakularno dogodilo po dogodkih ob koncu šestdesetih in začetku
                            sedemdesetih let. Spomeniki pred državnim zborom še dandanes pričajo o
                            zadnjem, a herojskem naporu zagotoviti primat revoluciji. </p>
                        <p>Stvari, ki so se tako vzpostavile, so trajale vse do padca berlinskega
                            zidu, ki se je zdelo, da je oznanil konec. Čutili smo, da je nazadnje
                            prišel čas, ko bodo maske padle in bomo, ko se bo zastor po igri
                            dvignil, zagledali, ne več igralcev, ampak ljudi. Tudi smo mislili, da
                            bodo igralci, potem ko so postali ljudje, odšli po svojih opravkih.
                            Vsaka druga možnost se je zdela tako absurdna, da nanjo nihče še
                            pomislil ni. Kaj pa je bilo možno narediti drugega po igri – ki pa ni
                            bila nobena igra, ampak strašna resničnost – v kateri je bilo narejeno
                            toliko najbolj surovega in najbolj grobega, pa tudi najbolj rafiniranega
                            in najbolj umetelnega nasilja; v kateri je bilo postavljenih toliko
                            žrtvenikov in na njih toliko ljudi pokončanih; v kateri je bilo toliko
                            dostojnih in svobodnih ljudi zlomljenih; v kateri je bilo toliko laži
                            povedanih in toliko resnic poteptanih in pohojenih. Kaj smo si po vsem
                            mogli drugega misliti, kakor da bodo šli po svojih opravkih – potem ko
                            jih je zgodovina spet naredila za ljudi. Tudi se nam je že zdelo, da se
                            nam nekoliko smilijo. </p>
                        <p>A to, o čemer smo takrat mislili, da je konec, ni bil noben konec, ampak
                            nov začetek. Tisti, ki jih je zgodovina tako dramatično izničila in jim
                            tako slovesno – tako ritualno – vzela poverilnice, niso odšli po svojih
                            opravkih, kot smo vsi od kraja pričakovali, ampak so začeli novo igro.
                            Začela se je drugo obdobje velike avanture – faza postkomunizma. Kot smo
                            rekli v uvodnih stavkih tega razmišljanja, se nam je ta možnost zdela
                            tako absurdna, da smo misli, ki so nas od časa do časa vznemirile, imeli
                            le za hude slutnje, ki pridejo in grejo. Samo hude slutnje, »samo to in
                            nič drugega«, če ponovimo Poejeve besede iz Krokarja. Toda slutnje so
                            končno postale resnica. Morali smo jo priznati. </p>
                        <figure>
                            <graphic url="slike_z_51/z_51_01.png"/>
                            <head>Megleno in zasneženo mesto <name type="author">Simon
                                Dan</name></head>
                        </figure>
                    </div>
                    <div type="div3">
                        <head>Trije dosežki slovenskega postkomunizma </head>
                        <p>Kaj se je zgodilo? Zgodile so se različne reči. Dr. Tine Hribar je nekoč
                            rekel, da je demokracija vsa v proceduri. Ta stavek je resničen in
                            neresničen. Resničen je v tem, da demokracije ni, če ne obstaja v
                            demokratičnem postopku sprejeta procedura. Neresničen pa je v tem, da
                            procedura sam ni dovolj. Postkomunistična praksa nas takorekoč dnevno
                            opozarja na možnost, da kljub veljavni proceduri vladajoča elita lahko
                            izpelje domala sleherno zamisel. Tega ne bi mogla, če ustanove, ki so
                            vpletene v proceduro, ne bi bile pod njenim vplivom. Ali imamo o tem
                            konkretne podatke? Konkretnih podatkov nimamo, zagotovo pa vemo dve
                            stvari: vemo, da so nekatere stvari skrajno nenavadne, in vemo, da
                            vladajoča elita obvladuje veliko večino političnih in družbenih ustanov.
                            Stavek, ki iz tega sledi, se glasi: tudi v demokratski politeji se lahko
                            vzpostavi stanje, ki omogoča totalno oblast. Slovenski postkomunisti so
                            s kombinacijo podedovanih družbenih privilegijev, spretne volilne in
                            parlamentarne politike, predvsem pa z dominacijo nad medijskim prostorom
                            takšno stanje dosegli. Ne da bi kršili proceduro, so dosegli moč,
                            analogno tisti, ki so jo nekoč imeli komunisti. To je osnovni strateški
                            dosežek in služi za ozadje vsem drugim manevrskim premikom nove elite.
                            Ti so različni, vsi pa služijo realizaciji ambicioznega cilja
                            postkomunistične politike: doseči združitev nezdružljivega in sobivanje
                            nesoobstojnega. Praktično to pomeni: civilizacijsko rehabilitirati
                            komuniste in komunistični angažma v zgodovini in si istočasno zagotoviti
                            presežno politično in družbeno moč. Da ta nenavadni projekt začasno
                            uspeva, je posledica dveh okoliščin: duhovnega opustošenja, ki ga je
                            pustilo komunistično enoumje, in postmodernega moralnega nihilizma, ki
                            je zajel tudi Slovenijo. To je tista srečna koincidenca, ki temu nič
                            manj premetenemu kot arogantnemu prizadevanju »daje toliko življenja«,
                            kot pravi Hamlet. Ni nam treba dvomiti, da bo zgodovina to napako prej
                            ali slej odkrila, toda kaj vse se bo med tem zgodilo! In ali bomo po
                            vsem, kar se bo zgodilo, še mogli, kot narod, priti k sebi? Predvsem pa,
                            ali se bomo imeli še kam vrniti? </p>
                        <p>Med poglavitnimi pobudami, ki so prišle iz postkomunističnih strateških
                            kabin, je bila radikalna odprava revolucije. Stavba, ki jo je postavila
                            revolucija, je bila v ruševinah. Spričo te zgodovinske podrtije
                            komunistom ni bilo več mogoče prikrivati, da so veliki poraženci. Poleg
                            tega pa je revolucija, kadar je delovala v delovnem kombinezonu, počela
                            stvari, ki so bile ena sama obremenitev. Ideologija se je sicer trudila,
                            toda toliko krvi ni bilo mogoče sprati z rok – »dišave vse Arabije« ne
                            bi bile za to dovolj, kakor je v svojem obupu tožila Lady Macbeth. Zato
                            so sklenili, da revolucije ni bilo. V razmerah, kakršne so se
                            vzpostavile in ki smo jih nakazali zgoraj, je bila ta ukinitev za nazaj
                            sprejeta brez ugovora. Na mesto, ki ga je nekoč zasedala revolucija, se
                            je sedaj razširil in razkomodil enobe in dobil še impozantnejši videz.
                            Rešen neprijetnih asociacij je sedaj tam blestel kot vsaka druga
                            zahodnoevropska rezistenca in kot vsaka druga zahodnoevropska rezistenca
                            poudarjal predvsem svoje mesto v zboru Zaveznikov. Hladna vojna – ki je
                            bila nadaljevanje boja in končni obračun z evropskimi totalitarizmi – se
                            ga v bistvu ni dotikala, saj, naj vas spomnimo, revolucije ni bilo. Bile
                            so samo neke želje po socialnih spremembah, ki so se udejanile v
                            jugoslovanskem socializmu, ki pa sploh ni bil noben komunizem. Tudi ta
                            zamenjava je stekla brez odmevnega ugovora. </p>
                        <p>Postkomunizem je tako dosegel pomemben uspeh: imel je oblast, ki je bila
                            celostna ali totalna, proglasil se je za čistega in je to bilo sprejeto.
                            Kar je motilo tako retuširano sliko, so bile neke malenkosti, neke
                            »napake«, ki so še ostale ideološko neobdelane. To je bil povojni
                            genocid slovenske protikomunistične vojske, umor petnajst tisoč vojakov
                            in njihovih spremljevalcev, mater, žena in deklet. To malenkost so
                            sklenili odpraviti s petim od tako imenovanih vojnih zakonov, ki so mu
                            dali ime Zakon o grobiščih. S tem dokumentom, sprejetim 19. junija letos
                            v državnem zboru, so bila pobitim vojakom slovenske domobranske vojske
                            priznana grobišča »žrtev vojne« – taka grobišča so bila priznana pobitim
                            civilistom – in ne »vojaška grobišča«, ki so bila priznana partizanom in
                            padlim vojakom okupatorskih vojsk; in na grobiščih genocidno pobitih
                            slovenskih domobrancev bo pisalo: »umrli zaradi medvojnih dogodkov in
                            povojnih usmrtitev«. Pobitim domobrancem so torej vzeli status vojakov
                            in z avtoriteto zakona, sprejetem v parlamentu demokratične države, je
                            obveljalo, da revolucije ni bilo. Tako se zdi, da se je končala neka
                            dolga doba na način, ki ga končno nihče ni pričakoval. Kar se je
                            zgodilo, je tolklo človekovo pamet in srce. Sprejeti zakon je pomenil
                            ponovitev genocida – leta 2003! – a se gladina narodove duhovne in
                            politične zavesti ni niti malo vznemirila. Ne pesnik ne pisatelj ne
                            učitelj ne levit se nista zganila. Vse je molčalo. Ali bi kak čas mogel
                            biti bolj obsojen, kot je ta molk obsodil našega. Zdi se, da je s tem
                            bila dosežena in presežena neka skrajnost. Vse je bilo tudi nekoliko
                            grozljivo. Kakor da bi ta molk razkrival našo željo po smrti; kakor da
                            smo se z njim kot narod usodno zavezali. Narod, ki hoče živeti, tega ne
                            bi dovolil. </p>
                    </div>
                    <div type="div3">
                        <head>Kulminacija slovenske postkomunistične arogance </head>
                        <p>A malokdo to tako dojema. V postkomunističnih ritualih se na raznih
                            slovesnostih povzdigujejo pretekle partijske instalacije, kot da bi šlo
                            za avtentično narodovo zgodovino. Predsednik skupščine demokratične
                            države Slovenije gre na obletnico Zbora slovenskih narodnih odposlancev,
                            na katerem je bil legaliziran ves teror, ki ga je do tedaj specialna
                            partijska milica izvedla nad Slovenci, ki niso kazali pripravljenosti,
                            da izstopijo iz tradicije dosežene narodove kulture; na slovesnost, v
                            senci katere je bil izpeljan spektakel prvega montiranega procesa v
                            Sloveniji in na katerem je bilo šestnajst ljudi obsojenih na smrt in
                            usmrčenih; na obletnico politične manifestacije, v zakulisju katere so
                            se dogajali in načrtovali množični umori. Ministri demokratične vlade
                            Slovenije hodijo na partizanske mitinge, na katerih se slavijo dejanja,
                            ki so v zadnji analizi ustvarila prostor za polstoletno totalitarno
                            diktaturo. Ali imajo pravico? Legalno da, a kako bodo ta svoja ideološka
                            romanja legitimirali, človeško in civilizacijsko, pred tribunalom
                            esencialne narodove zgodovine? Ali pred tribunalom, ki sodi tistim, ki
                            jemljejo ljudem človekove pravice? </p>
                        <p>Da, dosegli smo skrajnost ali pa smo jo mogoče že presegli. Sedaj je čas,
                            da se še enkrat ozremo nazaj in se vprašamo, ali lahko odgovorimo na
                            vprašanja, kaj se je z nami pravzaprav zgodilo. Morda nam bo absurdnost,
                            v kateri smo se znašli, pomagala, da bomo ostreje gledali. Mogoče bomo
                            le našli, katera je bila tista neznana stvar, za katero smo se bojevali,
                            ko smo se gnali za tisoč znanih stvari. </p>
                        <figure>
                            <graphic url="slike_z_51/z_51_02.png"/>
                            <head>Mračno mesto <name type="author">Mirko Kambič</name></head>
                        </figure>
                    </div>
                    <div type="div3">
                        <head>Zgodovina kot drama </head>
                        <p>Tu se nam zdi potrebno, da najprej povemo nekaj o času. Čas najprej
                            razumemo kot prostor, ki omogoča trajanje. To je homogeni čas, ki si ga
                            zamišljamo kot nizanje istih enot: dni, tednov, mesecev, let. Te enote
                            po sebi ne pomenijo nič, tudi dogodki, ki se v njihovem okviru dogajajo
                            ne pomenijo, vsak zase, nič. Kakor enote se po tem gledanju drug za
                            drugim vrstijo tudi dogodki. To je eno gledanje na čas. Včasih pa nas
                            dogajanje, ki ga gledamo, prisili, da ga razumemo drugače. Ne moremo
                            namreč kaj, da ne bi videli, da to, kar se dogaja, nekaj pomeni. Tu so
                            dogodki tako veliki, si tako sledijo, so v takem odnosu med seboj, se
                            tako zapletajo in razpletajo, da vsi skupaj kot celota dobijo pomen – da
                            ne moremo reči drugo kot to, da je pred nami, recimo, nekaj kakor drama.
                            Za dramo pa vemo, da nekaj pomeni: avtor jo je napisal, sestavil,
                            zgradil z namenom, da nekaj pove. Zgodovinski čas je torej tudi
                            dramatičen čas. Zgodovina kot zgodovina ima tudi status drame. </p>
                        <p>Ali nam je kdo povedal, da določenim dogajanjem lahko pripišemo značaj
                            drame? Nihče nam tega ni povedal, sami smo presodili, da imamo do tega
                            pravico. Svet v celoti je namreč opremljen s pomeni. Včasih se srečamo s
                            stvarmi, za katere mislimo, da jim smemo ali celo moramo pripisati
                            pomen. Naj pojasnim s primerom. Recimo, da hodite s karavano po neznani
                            puščavi dneve in tedne, ne da bi naleteli na sled človeka, potem pa pod
                            previsno skalo, pod katero prenočite, v pesku odkrijete koščke, ki bi
                            lahko bile črepinje razbitega vrča. Tudi če se vam takoj ne posreči
                            sestaviti vrča, nimate pravice odstopiti od misli, da imate v rokah
                            nekaj, kar ni naredila narava, ampak umno bitje, kot je človek. Ali če
                            bi se vam zgodilo naslednje? Oseba, ki jo imate zelo radi, bi zbolela na
                            smrt. Molili bi k Bogu, da bi ji bilo dano živeti vsaj še dve leti.
                            Potem pa bi prišlo tako, da ne bi živela samo dve leti, ampak dvajset,
                            in ne samo dvajset, ampak še dve leti zraven, dvaindvajset. Seveda se
                            lahko vsakdo odloči, da bo to razumel kot slučaj. Vsak pa ima tudi
                            pravico, da vidi v tem neki pomen. A kdo ima bolj prav? Rekli bi lahko
                            naslednje v obliki vprašanja: Če človek, zgolj kot človek, zunaj vse
                            civilizacijske in kulturne informiranosti, zagleda v času ali prostoru
                            nekaj, kar je mogoče tako rekoč prebrati, kakor da bi bilo nekaj
                            zapisanega, ali ima človek tedaj pravico – še bolje bi bilo vprašati,
                            ali sme – iti mimo, kakor gre mimo tisoč mutastih stvari. </p>
                    </div>
                    <div type="div3">
                        <head>Tri dejanja slovenske katoliške drame </head>
                        <p>To, kar se je zgodilo v slovenskem narodu med drugo svetovno vojno in po
                            njej, je bilo tako sestavljeno in zgrajeno, da daje podobo velike in
                            pretresljive drame. To ni bil čas homogenega minevanja in naraščanja,
                            ampak zgoščen čas, v katerem so bili dnevi leta in leta desetletja, čas,
                            ki je imel scenarij, kakor da bi ga napisal nekdo, ki je z njim hotel
                            nekaj povedati. </p>
                        <p>Poglaviten akter v tej drami so bili slovenski katoličani. Vloga, ki jim
                            jo je bilo igrati v tem času – v tej drami – je bila takšna, da ni
                            čudno, če človek pomisli, da je bilo dvanajst stoletij katoliškega
                            obstajanja na tej zemlji samo priprava nanjo. Kakor da bi ves ta čas
                            molili, hodili na romanja, zidali cerkve in prenašali težo in vročino
                            dneva – tlačanjenje, boj Vitovca in rop Turčije, samopašnost uradnikov
                            in nadutost oblasti – samo zato, da bi iz sebe naredili ljudi, ki bodo
                            nekoč morali iti skozi neki neznanski čas, ki bo od njih zahteval nič
                            manj kot to, da dokažejo, ali so to, za kar se imajo, ali ne. </p>
                        <p>Slovenska drama je imela tri dejanja. V naslednjem bomo poizkusili na
                            kratko prikazati vsako od njih. Govoriti bomo morali o določenih
                            stvareh, a ne zaradi njih samih, ampak zato, da boste mogli nekoliko
                            razumeti to dramo: njen potek, njen značaj in njeno sporočilo. </p>
                        <p>Prvo dejanje ima naslov Kočevski Rog. Kočevski Rog je treba razumeti kot
                            metaforo, kot podobo za vsa pokončevanja katoličanov, v orožju in brez
                            orožja, bodisi v Kočevskem Rogu bodisi kje drugod, pred njim in po njem.
                            V Kočevskem Rogu, tako razumljenem, so pomorili cvet slovenske
                            domobranske vojske, petnajsttisoč zvečine mladih fantov, pa tudi mož,
                            deklet in žena. Ker se je ta veliki uboj zgodil v nekaj dneh in je zajel
                            ljudi določene kulturne, politične in verske usmeritve, je nosil vse
                            znake genocida. Poseben značaj mu daje okoliščina, da so nekdanji vojaki
                            morilcem prišli v roke razoroženi – takorekoč zvezani – tako da
                            storilcem ni bilo treba nič drugega kot moriti. A to ni bistveno. Tudi
                            ni bistveno, da so jih pred smrtjo slekli in jih, še preden so prišli do
                            roba brezna, onemogle od lakote in brezumne od žeje, pobijali s koli; da
                            so v globini umirali tudi po nekaj dni. Bistveno je to, da nihče od
                            njih, pa tudi nihče od njihovih prijateljev, ki niso bili zajeti v ta
                            prvi krog, tega ni predvidel. Ko je Vetrinj dosegla vest, kaj se v
                            Sloveniji dogaja, je neko preprosto kmečko dekle povedalo stavek, ki
                            bolj kakor vse, kar je bilo o tem kdaj povedanega, izraža skrajnost
                            trenutka. Rekla je: »Ali ne bo že sodni dan!« Zdelo se ji je, da bi
                            sedaj moralo ugasniti sonce, da bi zvezde morale začeti padati z neba,
                            da bi se morala zamajati nebo in zemlja. Takšno dokončnost konca je to
                            dekle začutilo. Obenem pa neznosno nasprotje med namenom, s katerim so
                            začeli ta boj, s prepričanjem in vero, s katero so ga bojevali, in tem
                            koncem. Če je tako, hoče povedati ta stavek, je konec vseh stvari in
                            vsake pameti. </p>
                        <p>Drugo poglavje slovenske drame nosi naslov Argentina. Tudi ta beseda je
                            metafora in pomeni vse katoliške Slovence, ki jih ni zajel genocid,
                            ampak druga posledica odločitve za boj za civilizacijo in vero. To je
                            bil eksodus – izselitev ali odhod iz domovine v tujino – ne glede na to,
                            kje so se naselili in preko katerih vmesnih postaj so tja prišli.
                            Argentina je tem ljudem dala ime zato, ker jih je tja šlo največ in ker
                            se je med njimi spočela ideja – najbolj ambiciozna ideja, ki se je tedaj
                            mogla spočeti – da ustvarijo novo domovino ali novo Slovenijo. Kako
                            velika je bila ta zamisel, koliko poguma in naporov je bilo vloženih v
                            njeno uresničenje, bi bilo težko povedati v knjigi, kaj šele v dveh
                            vrsticah. Ambicija na tujih tleh ustvariti novo Slovenijo – pravzaprav
                            to ni bila nova domovina, ampak ponovitev stare, z vsem, kar je imela in
                            ustvarila, razen zemlje, na kateri je stala – ta ambicija se lahko
                            primerja samo s smelostjo medvojnih upornikov doma, ki so se postavili
                            proti terorju in nasilju, pa tudi proti veliki osvobodilni manipulaciji,
                            ki je zajela liberalne množice in šla, načrtovana in vodena, z
                            demokratičnimi prapori v – totalitarizem. Niso hoteli utoniti v nasilju,
                            ampak so se uprli. </p>
                        <p>Tudi Slovenci v Argentini so se uprli in uspeli. Za nekaj časa so
                            postavili Slovenijo zase in za tiste, ki so ostali doma. Hoteli so jo
                            ohraniti pristno in avtentično in so jo zato imenovali Svobodno
                            Slovenijo in pri tem ves čas vedeli, da velja za umesni čas. Zidali so
                            cerkve, šole in domove; izdajali so časopise, revije in knjige; rojevali
                            so otroke, jim pripovedovali o oni drugi domovini in obenem tešili svoje
                            koprnenje po njej; pet dni na teden so delali za svoj kruh, šesti in
                            sedmi dan pa za ustanove, ki so omogočile tej domovini obstoj.</p>
                        <p>Toliko naporov, toliko vztrajanja, toliko sanj! In kaj se je zgodilo na
                            koncu? Zgodilo se je najstrašnejše, kar se je moglo. Ko se je v pravi
                            domovini, postavljeni na zgodovinskih tleh, obnovila svoboda in je ta
                            domovina postala država, v njenem parlamentu ni bila prebrana slovesna
                            listina, s katero bi se svobodna država zahvalila argentinskim
                            Slovencem, da so pol stoletja ohranjevali svobodno Slovenijo. Misel, ki
                            jih je držala pokonci, sanje, ki so jih sanjali, se niso uresničile.
                            Bilo je, kakor da bi bili izdani. In so tudi bili; tako izdani, kakor
                            vojaki slovenske domobranske vojske, ki so jih prevarali in poslali v
                            smrt. Bili so izdani, odrinjeni in zavrženi. A to še ni bilo vse. Potem
                            ko so si postavili hiše in izpolnili gospodarske pogoje za obstoj, ko se
                            je že zdelo, da se je njihova pionirska eksistenca umirila, je prav ta
                            njihova argentinska domovina padla v krizo in kaos, v katerem marsikdo
                            ni več vedel, kako bo živel. Situacija je bila absurdna in žaljiva.
                            Najbolj žaljiva takrat, ko so tisti, ki so z oholo kretnjo zavrnili
                            priznanje za njihov zgodovinski dosežek, sedaj visokostno in hinavsko
                            razmišljali, kako bi jim bilo mogoče pomagati. Tako je stanje sedaj. Kar
                            hočemo poudariti, je to, da je tudi drugo poslavje slovenske drame
                            napisano v istem konceptu, kot ga izkazuje poglavje o Kočevskem Rogu. </p>
                        <figure>
                            <graphic url="slike_z_51/z_51_03.png"/>
                            <head>Na prehodu – Razmišljujoče mesto <name type="author">Mirko
                                    Kambič</name></head>
                        </figure>
                        <p>Tretje poglavje slovenske drame nima svojega naslova. Če nas bi kdo ravno
                            silil, da ga na vsak način najdemo, bi se odločili za besedo Preživeli.
                            S tem bi bili mišljeni tisti, ki niso izginili v povojnih pokolih niti
                            se niso pridružili izhodu ali eksodusu, ampak so ostali doma in
                            preživeli. Sedaj ne bomo govorili o tem, kakšne možnosti sobivanja z
                            nasiljem in nesvobodo so se odprle pred temi in za katere so se
                            odločili. Govorili bomo o tisti večini, ki je ostajala v temelju zvesta
                            nekdanji duhovni, kulturni in politični vpletenosti, pa tudi svojim
                            prijateljem v Kočevskem Rogu in Argentini. Ki so jim ostali zvesti in
                            prenašali čas, ki ga označujejo Puškinove besede: »Enih ni več, drugi pa
                            so daleč.« Ti so pod strahovlado, ki so jo s svojo osvobodilno vojno
                            Sloveniji priskrbeli komunistični partizani, v sebi in v krogu zaupnih
                            prijateljev – pod zemljo, tako rekoč – »v suhih gomoljih ohranjali pičlo
                            življenje«, kot pravi Eliot. Med te spadamo, v večji ali manjši meri,
                            tudi mi, ljudje sedanjega časa. In za nas je treba reči, da smo se
                            devetdesetega leta dvignili v veliko upanje. Mislili smo, da imamo do
                            tega upanja posebno pravico, saj smo skozi »ljuti čas«, pod zemljo sicer
                            in v »suhih gomoljih«, ohranjali misel na svobodo. Pa tudi v zaporih,
                            tudi v zapostavljanju, tudi v ponižanju. Upanje pa je bilo to, da bo
                            slovenska drama v zadnjem poglavju spremenila koncept; da je določeno,
                            da bomo mi tisti, ki bomo dognali pravdo: svojo in tistih, ki jih ni
                            več, in tistih, ki so daleč – tistih, ki so kot Mandelštam sanjali: »V
                            Peterburgu, tem se spet dobimo: tam smo sonce pokopali.« Mislili smo, da
                            bo slovenska drama v zadnjem poglavju spremenila dramaturgijo.
                            Pripravljali smo se na to, da svoje dejanje, spremenjeno v triumf,
                            odigramo čim bolje: dostojanstveno, velikopotezno, resnično. Tako trdno
                            smo verjeli, da je za nas bilo prihranjeno, da postavimo stvari na
                            njihovo mesto in svojim ljudem oznanimo veliko normalnost, da dolgo
                            nismo opazili, da razvoj spreminja smer. Vedno bolj pa je bila podoba,
                            da Avtor ne misli odstopiti od načrta, ki si ga je od začetka zamislil
                            za slovensko dramo. Postalo je jasno – že nekaj časa je jasno – da
                            Preživeli nismo nobena izjema, da je tudi za nas že napisana vloga in da
                            se ta vloga v bistvu ne razlikuje od tiste, ki je bila odigrana v
                            Kočevskem Rogu in v Argentini. Da je drama, v kateri smo nastopili
                            zadnji, narejena scela. Ne bomo se sedaj spuščali v to, zakaj se je vse
                            to empirično tako razpletlo. Tudi to je zanimiva zgodba in marsikaj že
                            vemo o njej. A vse to ni važno. Važni sta samo dve stvari: zakaj si je
                            Avtor zamislil tako dramo in jo sklenil izpeljati do konca in, za nas,
                            ali jo bomo sprejeli ali ne. Važno je sicer še nekaj, a to bomo dodali v
                            obliki pripombe. Prav to, da je drama izpeljana konsekventno do konca,
                            je za interpretacijo bistvenega pomena. Ravno to je dela izjemno, ravno
                            to nas sili, da jo moramo razumeti; da se jo splača razumeti. Ko ne bi
                            bilo te neznanske doslednosti, je sploh ne bi opazili. </p>
                    </div>
                    <div type="div3">
                        <head>Resnica zgodovine in sprejetje poraza </head>
                        <p>Tu je morda sedaj mesto, da ponovimo vprašanje: Kaj pomeni resnica
                            zgodovine? Kaj je sploh resnica? </p>
                        <p>Resnica je najprej dejansko stanje določenega segmenta izkustvenega
                            sveta. To stanje je načelno mogoče ugotoviti ali konstatirati. Splošno
                            je znano, da se je druga svetovna vojna začela 1. septembra 1939. Če pa
                            razpolagate z dokumenti – največkrat jih je najprej treba poiskati v
                            arhivih – lahko ugotovite na primer tudi, koliko nemških in koliko
                            poljskih vojakov je padlo prvi dan spopadov. In tako naprej še za tisoč
                            drugih posameznosti. A tudi če bi imeli vse podatke za to vojno, morda
                            še ne bi vedeli, zakaj se je sploh začela. Še veliko manj pa seveda, če
                            je imela kak cilj, neodvisno od volje vojskujočih se strani. Kak pomen
                            za evropsko civilizacijo ali za svet v celoti? Tak cilj bi lahko bil
                            odprava totalitarizmov. Toda spet, kakšen pomen pa naj bi imela odprava
                            totalitarizmov? Morda ponovna afirmacija človekove antropološke
                            konstante? Toliko na splošno. </p>
                        <p>Mi pa smo se znašli pred čisto posebnim vprašanjem. Radi bi izvedeli,
                            zakaj so bili slovenski katoličani tako dramatično, skoraj bi rekli tako
                            demonstrativno poraženi? Kdo bo morda rekel, da je bil ta poraz
                            posledica taktičnih, strateških in sploh bojevniških nesposobnosti.
                            Drugi bi se raje odločili za slučaj: da se je takšno nenavadno in
                            posebno stanje sestavilo po igri mnogih naključij. Glede zadnje možnosti
                            nam nekoliko pomagajo vprašanja, ki jih je v nekem novejšem eseju
                            postavil poljski filozof Leszek Kolakovski. Naj navedem tri: Kaj bi
                            bilo, če bi 30. avgusta leta 1918 Faniji Kalpen uspel atentat na Lenina?
                            Kaj bi bilo, če bi leta 1938 Hitlerja zadel infarkt? Predvsem pa – ali
                            si to sploh moremo predstavljati – kaj bi bilo, če bi leta 33 Poncij
                            Pilat, ko je vprašal Jude, koga želijo, da jim izpusti, dobil odgovor,
                            da hočejo Jezusa? Tu se ustavimo in vprašamo, ali bi to bilo sploh
                            mogoče. Zaradi te pomisli, lahko rečemo, da poznamo odgovore na druga
                            vprašanja. Samo preko tega, kar mi vidimo kot slučaj, Bog vodi
                            zgodovino. </p>
                        <p>Ko se ob motrenju kakega dogajanja odločamo, kaj ima interpretativno
                            prednost, ali slučaj ali pomen oziroma smisel, (za katerim pa moramo
                            logično predpostaviti namen), bi kazalo, če imata obe podmeni približno
                            enako verjetnost, odločiti se za pomen ali smisel. To je zato, ker je ta
                            bliže človeku kot razumnemu bitju. Tu se lahko sklicujemo na človekovo
                            specifično diferenco. Do tega sklepa nas je pripeljal samostojen
                            analitičen razmislek. Imamo pa še drugo gledanje na zgodovino, ki je
                            intuitivne narave. </p>
                        <p>Osrednja beseda tega gledanja je sprejetje. Svet, to kar človeka doleti,
                            kar je človeku naloženo, je treba sprejeti. To je pogoj njegove sedanje
                            in prihodnje prosperitete. O takšnem sprejetju govori rimski pesnik
                            Vergil. Njegov junak Enej ni zbežal iz goreče Troje sam, ampak si je
                            naložil na rame hromega očeta Anhiza. To je bila ena od stvari, ki mu je
                            zagotovila veliko prihodnost. Vergil je bil od vseh antičnih pesnikov
                            najbolj krščanski, a je bil vendarle pogan in je tisto silo, ki določa,
                            kaj mora človek sprejeti, imenoval fatum ali usodo. Glede tega pravi
                            Eliot tole: »Od vseh piscev klasične antike je bil Vergil tisti, za
                            katerega je svet imel smisel, red in dostojanstvo; to je bil pesnik, za
                            katerega je, bolj kot za kogarkoli pred njegovim časom z izjemo
                            hebrejskih prerokov, zgodovina imela pomen.« Ta pomen je pri Vergilu,
                            kot smo rekli, določala usoda. Krščanski pesnik Dante, ki je tisoč
                            tristo let kasneje tudi pisal o sprejetju sveta, nekoliko v Vergilovi
                            tradiciji, pa je stvari postavil drugače. V skladu s svojo krščansko
                            obveščenostjo je usodo zamenjal z Ljubeznijo. Ljubezen je tista, ki
                            »razmetane papirje vesolja povezuje v eno knjigo«. Ljubezen daje vsemu
                            smisel in pomen. Ljubezen, ki »premika sonce in vse druge zvezde«.</p>
                        <figure>
                            <graphic url="slike_z_51/z_51_04.png"/>
                            <head>Beroče mesto <name type="author">Mirko Kambič</name></head>
                        </figure>
                        <p>Dogajanje med drugo svetovno vojno in po njej, čas, ki ga ponavadi
                            poimenujemo z besedo revolucija ali državljanska vojna, se je torej tako
                            sestavilo, da v njem lahko vidimo dramo. Poglavitni igralci v tej drami
                            so bili, kot smo rekli, slovenski katoličani. Ti drame niso pisali,
                            ampak so v njej samo nastopali. Katoličani so bili samo igralci. Tudi ni
                            te drame pisala usoda, kakor je mislil poganski Vergil in tako izrazil
                            prastaro slutnjo, da ima zgodovina pomen. Dramo, v kateri so igrali
                            katoličani, je pisala večna Ljubezen.</p>
                        <p>Ko to pravimo, pa je v nas že vprašanje: Kako pa to, da je Ljubezen mogla
                            tako razvrstiti vloge v tej drami, da so tisti, ki so bili na strani
                            civilizacije in vere, na strani dobrega, doživeli poraz in ponižanje?
                            Odgovorov ni veliko, pravzaprav je en sam: To, kar se je zgodilo, se je
                            zgodilo zato, da bomo <emph>resnični</emph> ljudje – ljudje, kakršne si
                            je od začetka zamislila večna Ljubezen. Resnični ljudje ne prihajajo iz
                            triumfa, ampak iz ponižanosti in poraza. V ponižanosti in porazu gredo
                            ljudje vase – v to, kar končno in v resnico so. Tam najdejo vsemu svojo
                            mero: sebi in stvarem zunaj sebe. V zmagoslavnem poletu pa človek izgubi
                            oči za to, da ima vse svojo mero. Zmagoslavje mu ne dovoli, da bi se
                            uprl skušnjavi, da je sam mera vsemu. Zmagoslavje je izguba oči,
                            zmagoslavje je slepota. Tu ne gre prvenstveno za kako hudobijo,
                            zmagoslavje samo je stanje, ki človeku skriva samosvojost in resničnost
                            njega in sveta. <emph>Ponižanemu pa se oči odprejo, da vidi vse.</emph>
                            To ga dela resničnega in svobodnega. Pred njim je odprto življenje. </p>
                    </div>
                    <div type="div3">
                        <head>Resnični človek v odnosu do življenja in odgovornosti </head>
                        <p>Ko človek podoživlja vlogo, ki jo je odigral v tej drami ali ki so jo
                            drugi morali odigrati, mu nekatere stvari stopijo pred oči v popolnoma
                            novem, še ne doživetem pomenu. Ko v Kočevskem Rogu v duhu gleda, kako se
                            na robovih brezen drugo za drugim utrinjajo življenja, brez konca –
                            življenja, ki se še prav začela niso – ali ni domala nemogoče, da ne bi
                            v njem vstala silovita želja, da bi ta življenja zavaroval. Da bi kako
                            zaustavil to njegovo strašno odhajanje. In ker to ni mogoče, ali ni
                            naravno, da ga odslej nekaj priganja, da bo življenje branil povsod,
                            kjer bo potrebovalo podpore. Ne iz kake naučene moralne drže, ampak
                            zaradi izkušnje, ki ga je zajela s svojimi silnicami in za zmeraj
                            prepojila njegovo snov; da bo to doživetje odslej delovalo samodejno,
                            kakor na primer hoja ali bitje srca. Zgolj zato, ker je nekoč enkrat za
                            vselej nekaj zagledal. </p>
                        <p>Druga stvar, ki je povezana z resničnostjo in bi radi nanjo opozorili, je
                            odgovornost. Slovenska katoliška drama govori o ljudeh, ki so bili
                            izigrani. Nad njimi se je izživel neki superiorni talent za
                            manipulacijo. Bili so vpleteni v igro, ki ji zaradi moralne in etične
                            usidranosti nikakor niso bili kos. Bili so v inferiornem položaju. Ko
                            vidimo, kako so zaradi tega igro izgubljali, se mora v normalnem človeku
                            dvigniti silovit protest. Ti ljudje so bili žrtve zato, ker, tudi če bi
                            mogli, niso hoteli biti enaki svojim nasprotnikom. Ali ni to položaj, da
                            si človek reče: To se ne sme dogajati, ne tu ne nikjer drugod. Take
                            skrajnosti so naravne, da se človek odkrije v posebnem svojstvu: da je
                            odgovorno bitje. To je trenutek, ko človek odkrije odgovornost kot način
                            obstajanja. To pa pomeni, da ni odgovoren samo za to, kar se ta trenutek
                            pred njim dogaja, ampak da je odgovoren za vse. Tu se zgodi to, da se –
                            zaradi silnega pritiska konkretnega doživetja – meje odgovornosti –
                            razširijo na vse. Človek začuti v sebi eno najglobljih moralnih
                            doživetij – da je odgovoren za vse. Seveda je tako postavljena trditev
                            absurd. Človek dobesedno ne more biti odgovoren za vse. Ni pa ta misel
                            absurdna v svojem sekundarnem učinku. V tem konkretnem primeru je moja
                            odgovornost res nemočna, a prav zaradi tega moram nujno narediti nekaj
                            drugega: moram stopiti v distanco do svoje privilegiranosti. Moje
                            udobje, moja varnost, moja zadoščenost, moja sitost, moj mir: vse to ni
                            nekaj samoumevnega ali nekaj, do česar imam neizpodbitno pravico. Vsega
                            tega lahko tudi ne bi bilo. Zato vse to v nekem posebnem pomenu ni moje.
                            Nisem svojih stvari lastnik, ampak upravljalec. Predvsem pa moram biti
                            hvaležen. Komu? Takoj nastopi to rešilno vprašanje. </p>
                        <figure>
                            <graphic url="slike_z_51/z_51_05.png"/>
                            <head>Mesto v soncu <name type="author">Mirko Kambič</name></head>
                        </figure>
                        <p>Življenje in odgovornost sta ena reč, so pa še druge, z večjim
                            prostorskim in časovnim razponom. Življenje je tu in sedaj; vidimo, kako
                            nastaja in izgineva, do njega imamo nujno vsi določen odnos; tudi
                            odgovornost nastaja tu in sedaj, ni je treba iskati, saj sama hodi za
                            nami in nas išče, pa naj bomo že kjerkoli. Življenje in odgovornost se
                            nas dotikata, da ju opazimo nam ni potrebna posebna obdarovanost ali čut
                            za resničnost. Življenje in odgovornost, bi lahko rekli, sta nekaj
                            vsakdanjega. </p>
                    </div>
                    <div type="div3">
                        <head>Resnični človek in izzivi prihodnosti </head>
                        <p>A čisto lahko je tako, da smo na robu neke prihodnosti, ki še ni pred
                            nami z vso dejanskostjo in zahtevnostjo. Le njene komaj opazne konture
                            nakazujejo, kakšna utegne biti. Čisto lahko bo takšna, da se bomo, če
                            bomo hoteli zavarovati ogroženo življenje, morali odpovedati čemu, kar
                            bo možno in kar bomo znali narediti. Hans Jonas, ki v svojih spominih
                            (Erinnerungen, Insel Verlag 2003, 335) govori o tej prihodnosti, se
                            sprašuje, katera misel, katera družba in katera država bo najlaže
                            utemeljila in dosegla takšno zahtevno in še neznano odpoved. Tu lahko
                            vstopi naše razmišljanje. Tu lahko ponudimo svojo misel, da bo to mogoče
                            predvsem tam, kjer bo obstajal intenziven občutek za resničnost. Čut za
                            resničnost je namreč nezaupljiv do utopizma, ki brez rezerve jemlje vse,
                            kar prinese razvoj, in brez zadržka verjame v idealno družbo in
                            progresivno izpopolnjivost sveta. Vera v utopijo, kakor pravi Jonas,
                            »pelje naravnost v propad, ker veča človekova pričakovanja, namesto da
                            bi jih krotila.« </p>
                        <p>Obstaja torej možnost, da bodo v prihodnosti preživeli samo tisti narodi
                            in tiste družbe, ki bodo zmožni askeze kot načina obstajanja. Če bo
                            tako, bo to izziv, ki ga v njegovi novosti in velikosti komaj slutimo.
                            Nobenega jamstva ni, da mu bo razvito človeštvo kos. Kos mu bodo samo
                            tisti posamezniki in tiste skupine, ki bodo, presunjene od nekega
                            zagledanja, razumele nujnost elementarnega obstajanja. To bo svet, kjer
                            bodo kotirale samo bistvene stvari. Jasno je, da posameznik tu pomeni
                            malo, skupina pa, ki jo vodi ista poučenost in isto zagledanje, pa lahko
                            pomeni veliko. Če je njena poučenost resnična, če ni sprejeta površno in
                            lahkotno, ampak globinsko in doživeto, lahko da ton celotni družbi. Če
                            izhaja, kot smo rekli, iz nekega temeljnega zagledanja. Slovenski
                            katoličani bi lahko vedeli, kaj to pomeni. </p>
                        <p>Vsi znaki, ki nam že sedaj nakazujejo, kakšne zahteve bo prihodnost
                            postavljala pred evropsko človeštvo, če bo hotelo še naprej obstajati v
                            civilizaciji, se izidejo v spoznanje, da se bo znašlo pred veliko in
                            radikalno novo dilemo: zavest ali diktatura. Če bo prepuščeno diktaturi,
                            da rešuje protislovja, v katera je pripeljal tehnološki razvoj, bo konec
                            civilizacije, kakor jo poznamo. Zato zgornja dvojica sploh ni prava
                            dilema. Diktatura bo človeštvo nazadnje pripeljala nazaj v džunglo. To
                            je jasno vsakomur, a ne tako brezpogojno, ne tako eksistencialno in
                            razvidno, da bi se odločil za strmo pot zavestnega obstajanja. Za tako
                            odločitev je človekova svoboda premalo. V takšno odločitev mora biti
                            človek tudi malo potisnjen – od moči dobrotnega navdiha ali od misli, ki
                            je postala resnična, potem ko je sprejela in prenesla veliko tragedijo.
                            Ali moramo sploh ponoviti, da imamo slovenski katoličani možnost, da
                            postanemo nosilci take misli?</p>
                        <p>Morda se bo v prihodnosti – v ne tako daljni prihodnosti – razrešilo še
                            eno vprašanje, ki se po malem že pojavlja in se glasi oziroma se bo
                            glasilo: ali je mogoče konstituirati človeško družbo brez transcendence,
                            ali bolj jasno in bolj pošteno, ali je mogoče postaviti človeško družbo
                            brez Boga. Gre za to, če je mogoče, da človeška družba obstaja popolnoma
                            sama, v radikalnem, še nikoli razumljenem, kaj šele doživetem pomenu te
                            besede. Popolnoma sama pomeni v celoti prepuščena sama sebi. To bi bilo
                            tako novo, da tako le pravimo, ne da bi vedeli, o čem govorimo. V
                            človeku namreč obstaja praslutnja – ali praspomin – da nekje obstaja
                            neko presežno dejstvo, ki radikalno zanika njegovo osamljenost. Tako
                            neukinljiva je ta slutnja – ali ta spomin – da obstajajo njegove sledi
                            tudi v tistih, ki ga v grobih prostorih svoje operativne zavesti
                            zanikajo. V tej domnevi nas podpirajo izpovedi velikih zanikovalcev.
                            Toda mi ne mislimo na samoklicano samost, na umetno, ideološko,
                            uporniško samost, ampak na zadnjo samost, ki je popolnoma izpraznjena in
                            ni v njej več nobene slutnje in nobenega spomina, ničesar, kar bi jo
                            presegalo; v kateri ni nič razen večnega, votlega odmevanja vedno
                            istega. Samost, iz katere je odšel Bog. Pa saj to ni mogoče. Kam nas je
                            misel pripeljala! </p>
                        <p>In vendar moramo priznati, da sekularizacija – upadanje verskih
                            prepričanj in ravnanj – v zahodni Evropi narašča s pospešeno hitrostjo.
                            Kam bo to pripeljalo, kje se bo to ustavilo? Sekularizacija se ponavadi
                            povezuje z modernostjo – z rastočo racionalizacijo, z večanjem
                            izobraženosti, s poudarjenim individualizmom, z urbanizacijo. Toda José
                            Casanova v razpravi Katoliška Poljska (Transit 25/60 – 62) temu
                            pojmovanju ne priznava univerzalne vrednosti. Združene države in
                            kulturne sfere drugih svetovnih religij, ki jih je tudi zajela
                            modernizacija, te teze ne potrjujejo. Evropa predstavlja torej izjemo in
                            zahteva »posebno zgodovinsko razlago«. Casanova jo najde v naslednjem:
                            »Ideološka kritika religije, ki jo je začelo razsvetljenstvo in ki jo je
                            nadaljevala vrsta družbenih gibanj od 18. do 20. stoletja, je tako
                            vplivala na sekularizacijske teorije, da so nehale biti opisne teorije
                            družbenih procesov in so funkcionirale bolj kot kritične teorije o
                            nastanku religije in teorije o razvoju religije. Te so videle v upadanju
                            religioznosti bistveni cilj zgodovine.« Preprosto povedano:
                            prosvetljenski aktivisti zahodnoevropskega razuma so se obrnili proti
                            religiji, povezali svojo kritiko z modernizacijsko teorijo
                            sekularizacije in religiji napovedali konec. Ta kritika je v Evropi
                            dobila vlogo dogme, ki je imela ne samo za sociologe religije, ampak za
                            večino prebivalstva značaj nevprašljivosti. Casanova končuje: »Postulat
                            naraščujočega propadanja religije je postal jedro evropskega pojma
                            moderne.« Casanova nam hoče povedati, da nevera evropskega modernega
                            človeka ni slepa posledica slepega razvoja, ampak izhaja iz filozofskega
                            razmisleka in, v zadnji analizi, iz odločitve – »iz velike zgodovinske
                            odločitve«. Odločitve, ki je bila upor – ponovitev pradavne edenske
                            scene. </p>
                        <p>To spoznanje prinaša nemajhno sporočilo. Če je namreč neka stvar
                            posledica odločitve, potem nič ne brani, da ne bi prišlo do nove
                            odločitve, ki bo prvo ovrgla. Predvsem pa, da tam, kjer do odločitve še
                            ni prišlo – Slovenijo bi morda še lahko šteli sem – do nje sploh ne
                            pride. (Če koga tu moti beseda odločitev, naj pomisli, da se vsaka
                            intelektualna analiza kompleksne eksistencialne situacije lahko konča
                            samo v odločitvi.) Casanova v že navedenem eseju Katoliška Poljska
                            navaja besede škofa Pieroneka, da je treba imeti Evropo »za veliko
                            apostolsko nalogo Cerkve«. Če bi pomislili, da bi slovenski katoličani
                            lahko sodelovali pri tej »veliki apostolski nalogi Cerkve«, bi se nam to
                            zazdelo preambiciozno. Ne zaradi naše majhnosti, ampak zaradi naše
                            skrčenosti in nevelikopoteznosti. Lahko pa rešimo sebe. Slovenski
                            katoličani bi spričo zgodovine, skozi katero nam je bilo ukazano – ali
                            pa dano – iti, morali v tem videti svojo nalogo. </p>
                    </div>
                    <div type="div3">
                        <head>Sklepne misli </head>
                        <p>Zgodovino, skozi katero smo slovenski katoličani šli v 20. stoletju, smo
                            – kar smo jo hoteli razumeti v njeni celoti in zadnji resničnosti –
                            zagledali kot veliko dramo. Nobena podoba nam o njej ne bi mogla več
                            povedati. Ljudje smo tako narejeni, da nam je v veliko olajšanje, če
                            vemo, kako je z nami, pa naj bo to že karkoli. Drama, ki smo jo
                            zagledali, pa je imela tak scenarij in je bila tako postavljena, da smo,
                            brž ko smo jo zagledali, že vedeli tudi, da nam je bilo z njo nekaj
                            sporočeno. Toda ali se nismo v čem zmotili? Ali nismo česa spregledali?
                            Ali je nismo le tako gledali, da smo v njej videli to, kar smo hoteli?
                            Sama po sebi bi ta vprašanja utegnila biti upravičena, ko ne bi bilo
                            vloge, ki je bila v tej drami slovenskim katoličanom odkazana – vloga
                            poraženih in ponižanih. In ko ne bi bilo enotnega dramaturškega
                            koncepta, s katerim je bila začeta in končana; ko ne bi bilo neizprosne
                            enotnosti, ki ne dovoljuje, da v njej ne bi videli sporočila. Ko ne bi
                            bilo zadnjega dejanja, takšnega kakršno je bilo, naše tolmačenje – naša
                            hermenevtika – ne bi bila več tako varna in zanesljiva. Toda zadnje
                            dejanje nas – saj še traja, mar ne? – ne neha prepričevati, da se
                            koncept drame ni spremenil. kakor da bi gledali Kočevski Rog ali
                            Argentino: ista arogantnost – žalitve enih in ravnodušnost drugih. </p>
                        <p>O tem, kakšna je drama, v kateri je bilo ukazano nastopiti slovenskim
                            katoličanom, torej ni nejasnosti. Toda ali jo bomo tudi sprejeli?
                            Sprejeti jo moramo enkrat zato, ker bi se sicer sprijaznili z
                            absurdnostjo sveta; drugič pa zato, ker bi, če bi umanjkali, to bil
                            upor. Saj ta drama ni bila kazen, ampak milosten čas obiskanja. Če bomo
                            resnični, nas nobena zgodovina ne bo našla nepripravljene. </p>
                    </div>
                </div>
            </div>
            <div type="div1">
                <head>Kako se je začelo</head>
                <div type="div2">
                    <head>Okupatorji in komunisti, oboji so pobijali Slovence</head>
                    <docAuthor>Janko Maček</docAuthor>
                    <div type="div3">
                        <p>V zadnjih mesecih smo ponovno slišali in brali več razprav o tem, ali je
                            med vojno pri nas bila revolucija ali osvobodilni boj. Oglasil se je
                            tudi dr. Janez Stanovnik in povedal, da je bil med vojno osvobodilni
                            boj, ki pa so ga po vojni zaradi utrjevanja vodilne vloge komunistov
                            prekvalificirali v revolucijo. In potem je pri Inštitutu za zgodovino
                            delavskega gibanja izhajala zbirka dokumentov NOB pod naslovom Dokumenti
                            ljudske revolucije v Sloveniji, revolucionarne so postale ulice, muzeji
                            in trgi. V tistem vrenju takoj po vojni so se zgodili poboji, ki so
                            sicer vredni obsodbe, toda tedaj pobiti slovenski domobranci in drugi ne
                            morejo dobiti imena žrtve revolucije, saj med vojno revolucije ni bilo,
                            ampak je bil na eni strani boj proti okupatorju, na drugi strani pa
                            sodelovanje z njim. </p>
                        <p>Vsak Kako se je začelo skuša razkriti vsaj delček medvojnega časa, skuša
                            primakniti vsaj kamenček k mozaiku, na katerem bo prikazana resnica o
                            naši polpretekli zgodovini, tudi resnica o komunistični revoluciji, ki
                            je tedaj pustošila našo okupirano domovino. V današnjem sestavku bi radi
                            osvetlili nekatere dogodke iz prvih mesecev po okupaciji, ko še ni bilo
                            nobenega protikomunističnega odpora, nobene vaške straže, komunisti pa
                            so pod krinko osvobodilnega boja že začeli svoj vzpon na oblast. Pri tem
                            jih nikoli ni skrbelo, koliko ljudi bo zaradi tega izgubilo življenje,
                            koliko materialne škode bo nastalo.</p>
                    </div>
                    <div type="div3">
                        <head>Napad na preserski most</head>
                        <p>Revija Borec je leta 1980 obširno pisala o partizanskem miniranju
                            železniškega mostu pri Preserju in o procesu pred italijanskim vojnim
                            sodiščem, ki je temu sledil. Precej podroben opis priprav, napada na
                            most in italijanskih sankcij je prispevala Vera Hutar, odvetniška
                            uradnica pri dr. Mironu Bleiweisu, ki je na »preserskem procesu«
                            zagovarjal deset obtožencev. Zgodovinar dr. Ferenc pa je objavil »Nekaj
                            dokumentov o preserski akciji in procesu«. Lahko bi naštevali še druge
                            vire, ki tudi poročajo o Preserju v letu 1941 in 1942, pa naj bo to
                            zaenkrat dovolj.</p>
                        <p>Zakaj toliko besed o vasi Preserje oziroma o preserskem mostu? Ko so se
                            okrog leta 1850 po dolgem raziskovanju in tehtanju odločili, da bodo
                            speljali železniško progo Ljubljana–Trst preko Ljubljanskega barja med
                            Notranjimi Goricami in Žalostno goro, so nekatere vasice tega konca
                            nenadoma postale znane. Pri Borovnici so zgradili 561 m dolg in 38 m
                            visok viadukt, ki je bil tedaj med največjimi železniškimi viadukti v
                            Evropi. Malo pred današnjo železniško postajo Preserje so preko
                            Ljubljanice najprej postavili lesen most, pa ga že po nekaj desetletjih
                            zamenjali z jeklenim. In prav na tega jeklenega orjaka je bila
                            osredotočena partizanska akcija v začetku decembra 1941. </p>
                        <p>Glavno poveljstvo slovenskih partizanov se je oktobra 1941 – menda na
                            pobudo faškarskih komunistov, ki sta jih vodila Jože Molek - Puntar in
                            Viktor Kirn – odločilo za rušenje preserskega mostu. Faškarji so se po
                            domače imenovali vaščani vasi Breg in Pako pri Borovnici. Bili so
                            povezani s tovariši v okolici, zlasti z Antonom Gradišnikom - Janošem iz
                            Bistre. Ob razpadu jugoslovanske vojske so zbrali precej orožja in ga za
                            nekaj časa skrili na Galetovi žagi v Bistri. Za zvezo z Ljubljano je
                            največ skrbel Puntar, ki je bil v službi pri železnici. Tehnični načrt
                            za rušenje mostu je bil zaupan inženirju Edu Mihevcu. Minersko skupino
                            so sestavili v Ljubljani. Vodil jo je Vladislav Repše, bivši aktivni
                            inženirski oficir jugoslovanske vojske. Menda si je Repše most vsaj
                            dvakrat ogledal od blizu in pri obeh ogledih ga je spremljala tehničarka
                            Vida Kastrinova. Prvič sta se peljala s kolesi do Preserja in celo uro
                            ogledovala most, stražo na njem in barako, v kateri so bili nastanjeni
                            vojaki – stražarji, drugič pa sta si izposodila čoln, se po Ljubljanici
                            pripeljala do mostu in se celo zapletla v pogovor s stražarjem.
                            Kuštrinova je tudi fotografirala. Okrog 160 kg eksploziva, detonatorje
                            in žico so iz Ljubljane pripeljali v Podpeč in nato odnesli v gozd pod
                            Krimom. Malo pred napadom so prinesli ta material v bližino mostu in ga
                            tam skrili.</p>
                        <p>Tehnični skupini je bila potrebna podpora oborožene vojaške enote. V
                            Ljubljani so odločili, naj to nalogo opravi Samotorška četa, ki je tedaj
                            štela okrog petdeset mož in bila pravzaprav edina večja partizanska
                            enota na tem področju. Njeno jedro so sestavljali partizani, ki so po
                            nemškem napadu na Rašico prišli na Samotorico nad Horjulom, in še nekaj
                            drugih. Nekaj dni pred napadom je k četi prišla tudi minerska skupina iz
                            Ljubljane in v Belški grapi pri Polhovem Gradcu so se skupaj
                            pripravljali za napad na most. 3. decembra proti večeru so odšli čez
                            Ključ, pri Zaklancu prešli cesto Horjul–Dobrova in se ustavili v gozdu
                            blizu Ligojne pri Vrhniki. 4. decembra zvečer so se premaknili preko
                            železnice in ceste Vrhnika–Ljubljana in se približali kraju napada. Tu
                            so se razdelili v tri skupine: glavnina je ostala na levem bregu
                            Ljubljanice, da bi zasedla most in onesposobila stražo na mostu kot tudi
                            vojake v stražarnici poleg njega; del čete se je s čolnom prepeljal na
                            drugi breg reke, da bi tam ščitil napad, in tretja skupina so bili
                            minerji, ki so s čolni pripeljali eksploziv, ga namestili na predvidene
                            točke in pripravili vse potrebno za razstrelitev. Ker pri prvi
                            eksploziji niso eksplodirale vse mine, so jih ponovno aktivirali in
                            odjeknila je še ena eksplozija. Kljub temu jeklena konstrukcija mostu ni
                            bila bistveno poškodovana. Promet je bil prekinjen le za 15 ur. Po
                            zadnji eksploziji so se napadalci neovirano umaknili nazaj v
                            polhograjske hribe. Italijanskega stražarja, ki so ga prijeli na mostu,
                            so vodili le nekaj sto metrov s seboj, nato pa izpustili. Italijani so
                            imeli ob napadu tri mrtve in štiri ali pet ranjenih, partizani so jo pa
                            odnesli brez izgub.</p>
                        <p>Iz raznih poročil se da sklepati, da so napadalci med napadom in
                            miniranjem mostu imeli na razpolago štiri čolne: enega je vozil Franc
                            Krašovec iz Goričice, drugega Marjan in Herbert Lichtenberg, lastnika
                            preostalih dveh čolnov pa nista nikjer imenovana. Napad je bil končan
                            okrog dveh po polnoči, vendar so Italijani začeli pravo preiskavo šele
                            zjutraj, 5. decembra. Karabinjer Zappitelli s postaje Podpeč je na cesti
                            v bližini železniške postaje Preserje ustavil kolesarja, da bi ga
                            preiskal. Tako so Italijani prišli do prvega udeleženca v napadu na
                            most. Omenjeni kolesar je namreč bil Franc Krašovec iz Goričice, ki je
                            povedal, da sta prejšnji večer prišla k njemu dva neznanca in ga z
                            orožjem prisilila, da je šel z njima do svojega čolna. Vsi trije so se
                            potem odpeljali po Borovniščici do kraja, kjer so naložili neke zaboje,
                            nato pa k preserskemu mostu. Ob Ljubljanici je videl še nekaj
                            oborožencev, vendar ni nikogar poznal. Poznal je edino brata
                            Lichtenberg, ki sta tudi bila tam s čolnom in sta prepeljala skupino
                            neznancev na desni breg reke. Ko so zaslišali oba brata, sta povedala,
                            da so ju napadalci prejšnji večer na poti domov ustavili in prisilili k
                            prevozu. Domov sta smela oditi šele po koncu akcije. Po nekaterih virih
                            sta Marjan in Herbert Lichtenberg takoj izrazila pripravljenost, da
                            bosta sodelovala pri preiskavi in pomagala ugotoviti, kdo so bili
                            napadalci.</p>
                        <figure>
                            <graphic url="slike_z_51/z_51_06.png"/>
                            <head>Preserski most</head>
                        </figure>
                        <p>Italijani so že 5. decembra začeli z aretacijami po bližnjih vaseh
                            Goričica, Bistra, Dol, Borovnica, Laze, Breg in Pako. Po zaslišanju na
                            karabinjerski postaji v Borovnici so nekatere izpustili, druge pa
                            odpeljali v Ljubljano, kjer so jih zaprli v poslopju karabinjerskega
                            poveljstva na Bleiweisovi cesti. Na razne načine, tudi z mučenjem, so
                            skušali od njih izsiliti priznanje, da so sodelovali pri napadu na
                            preserski most. Mnogi so zaradi mučenja med preiskavo podpisali
                            priznanje, kasneje pa ga na razpravi pred vojnim sodiščem ovrgli kot
                            neresnično in izsiljeno. 19. januarja 1942 je poveljstvo karabinjerjev
                            48 »udeležencev« napada pri Preserju izročilo vojaškemu vojnemu sodišču
                            v Ljubljani. Tem obtožencem so kasneje pridružili še 21 žrtev in tako je
                            bilo na procesu, ki se je začel 25. februarja 1942 v porotni dvorani
                            ljubljanskega sodišča, obtoženih 69 prebivalcev Borovniške kotline.
                            Osemnajst so jih zaprli šele 11. januarja 1942, ker so pri Ivanu
                            Svetletu, ki je sicer bil v zaporu od 8. decembra 1941, našli dnevni
                            seznam njegovih sodelavcev na železniški progi.</p>
                        <p>Obravnava pred vojnim sodiščem je trajala deset dni. 69 obtožencev je
                            branilo devet odvetnikov. Ni dvoma, da je bilo že vnaprej določeno, da
                            bodo obtožencem izrečene najstrožje kazni ne glede na to, da njihova
                            udeležba pri napadu sploh ni bila dokazana in da je mnogo dejstev
                            govorilo za njihovo oprostitev. Kar po vrsti so obtoženci preklicevali
                            izjave, ki so jih podpisali med preiskavo, in izjavljali, da so jih
                            zasliševalci k temu prisilili z mučenjem. Ni pomagalo, da so v prid
                            obtožencev nastopile mnoge priče, med njimi tudi borovniški župnik Ciril
                            Jerina, ki je govoril tako odločno, da mu je predsednik sodišča zagrozil
                            z zaporom. Za nekatere obtožence je obramba predložila trdne dokaze, da
                            so bili v času napada v službi, pa jih sodišče ni upoštevalo. Celo vojak
                            Santini, ki so ga partizani ujeli na mostu in kmalu izpustili, je pričal
                            v prid obtožencev. Konstrukt obtožbe je bil zgrajen na priznanjih
                            obtožencev o vlogah pri napadu, ki so jih karabinjerji menda priredili
                            po opisu bratov Lichtenbeg o dogodku in vsilili svojim žrtvam. Ni dvoma,
                            da so s tem hoteli dokazati svojo učinkovitost pri odkrivanju upornikov. </p>
                        <figure>
                            <graphic url="slike_z_51/z_51_07.png"/>
                            <head>Sedanja Buhova domačija na bregu Ljubljanice v Bevkah</head>
                        </figure>
                        <p>Enajsti dan sojenja, ko so bili obtoženci že hudo izmučeni, je sodišče
                            razglasilo sodbo: 28 obsojenih na smrt, 12 na dosmrtno ječo, 4 na 30 let
                            zapora, 5 na 8 let, 1 na 5 let in 19 oproščenih – med njimi dva
                            mladoletnika, ki sta pa bila predlagana za poboljševalnico. Takoj po
                            razglasitvi sodbe so odvetniki vložili prošnje za pomilostitev. Tudi
                            škof dr. Rožman je prosil za pomilostitev in visoki komisar Grazioli je
                            o tem takole obvestil notranje ministrstvo v Rimu: »398/2. Ljubljanski
                            škof je danes poslal brzojavke njegovemu veličanstvu kralju in cesarju,
                            papežu, duceju, pravosodnemu ministrstvu, poveljstvu 2. armade in prosil
                            milost za 28, ki jih je vojaško sodišče v Ljubljani obsodilo na smrt.«
                            Istega dne je Grazioli poslal v Rim tudi naslednjo brzojavko: »406/2. Po
                            današnji brzojavki 398/2 zaupno sporočam, da me je državni tožilec pri
                            vojaškem sodišču v Ljubljani vprašal za mnenje glede pomilostitve
                            obsojenih na smrt. Ker je krivda čisto jasna in zaradi teže zločina, ki
                            je terjal življenje štirih vojakov, in potrebe, da damo zdrav primer
                            posebno v tem času, sem izrazil čisto nasprotno stališče. Poslano
                            kabinetu notranjega ministrstva in javni varnosti Rim. Visoki komisar
                            Grazioli.« (Borec 6–7/1980, Nekaj dokumentov o preserski akciji in
                            procesu.)</p>
                        <p>Kljub nasprotnemu stališču visokega komisarja je bilo pomiloščenih 11 na
                            smrt obsojenih, Vinko Kržič pa je tako dobro zaigral blaznost, da so mu
                            odložili smrtno kazen. 16 na smrt obsojenih so ustrelili 10. marca 1942
                            ob sedmih zjutraj v Gramozni jami, obsojene na zaporne kazni so
                            odpeljali v Italijo in jih razdelili po raznih težkih zaporih, tudi
                            oproščene so odpeljali v Italijo v internacijo, le 11 na smrt obsojenih
                            je ostalo v zaporu v Ljubljani in čakalo dokončne odločitve o
                            pomilostitvi. Šele 15. avgusta 1942 so jim sporočili, da so zares
                            pomiloščeni in da jih bodo odpeljali v Italijo.</p>
                        <p>Med tistimi, ki jih je sodišče oprostilo pa so bili kljub temu odpeljani
                            v internacijo, sta bila tudi Marjan in Herbert Lichtenberg. V raznih
                            opisih preserskih dogodkov in sodnega procesa je o njima in o celi
                            Lichtenbergovi družini povedano marsikaj slabega. Nekateri podatki so
                            taki, da se nam zdijo komaj verjetni, na primer tisti, kako sta bila
                            Lichtenberga na karabinjerski postaji v Borovnici skrita za zaveso in
                            določala, kdo od mimoidočih je bil med partizani, ki so napadli most. Je
                            bilo okupatorju pri njegovi umazani igri to res potrebno? Iz nedavnih
                            razprav o udbovskih dosjejih vemo, kako neverjetnih načinov dela se
                            poslužuje totalitarna oblast in kako zna zaplesti v svojo mrežo tudi
                            ljudi, za katere kaj takega ne bi niti pomislili. Tale zapis je gotovo
                            preskromen, da bi mogel dokončno razjasniti ozadje in resničnost ali
                            neresničnost številnih navedb o Lichtenbergovih.</p>
                        <p>17. marca 1942 je Slovenski poročevalec objavil imena 16 obsojencev na
                            preserskem procesu, ki so jih 10. marca ustrelili v Gramozni jami, in
                            zaključil z vzklikom: »Slovenski mučeniki! Vaša kri ni zaman. Novo moč
                            daje slovenski partizanski pesti, iz nje črpamo nove sile mi pravični
                            pokončevalci tujih imperialističnih zatiralcev in njihovih pomočnikov.«
                            V isti številki Slovenskega poročevalca je bila tudi naslednja izjava
                            Glavnega poveljstva: »Poveljstvo izjavlja slovenskemu narodu, da ni
                            nihče, ki je bil v procesu zaradi napada na preserski most obsojen na
                            smrt ali na večletno ječo ali oproščen, pri napadu sodeloval, niti ni
                            bil s čimerkoli udeležen v predpripravah za napad, niti ni o napadu
                            vedel, niti ni bil član partizanske vojske. Pogumni napad je izvršila
                            hrabra partizanska četa, ki je prišla in odšla brez žrtev. Italijanska
                            vojska, ki je imela ta čas dovolj moštva v svojih postojankah v
                            Preserju, Podpeči, Notranjih Goricah in Brezovici, to je v neposredni
                            bližini mostu, ob napadu ni imela poguma odgovoriti na ogenj
                            partizanskih strojnic in si vso noč ni upala na teren, tako da se je
                            partizanska četa lahko neovirano umaknila na svoj položaj. Svoj pogum so
                            okupatorji pokazali šele naslednji dan, ko so aretirali popolnoma
                            nedolžne ljudi.« V že omenjenem sestavku v Borcu je Vera Hutar zapisala
                            tudi naslednje: »S preserskim procesom je bil nad slovenskim narodom
                            izvršen dvakratni zločin: Prvič – dva brezvestna nemškutarja sta iz
                            sovraštva izdala 66 nedolžnih ljudi (Razliko med 69 in 66 predstavljajo
                            Franc Krašovec in brata Lichtenberg – op. J.M.) in drugič – italijansko
                            vojno sodišče je sodilo 69 obtožencem, med njimi 28 na smrt, čeprav so
                            sodniki vedeli, da so vsi brez krivde.«</p>
                        <p>Ali Glavno poveljstvo oziroma vodstvo komunistične partije res ni
                            pomislilo, da utegne diverzija na preserski most sprožiti hude
                            okupatorske represalije? Po partizanskem napadu na Lož in Bezuljak so
                            Italijani sicer uvedli nekatere varnostne ukrepe, nad civilnim
                            prebivalstvom se pa niso znašali. Dali so se prepričati, da domačini z
                            napadom niso imeli nobene povezave. Sedaj so ubrali drugačno taktiko, ki
                            pa ni bila nepričakovana, saj je bil strah pred povračilnimi ukrepi
                            prisoten že od začetka okupacije. Prav ta strah je slovenski
                            demokratični tabor odvračal od prehitre in nepremišljene rezistence.
                            Držali so se pravila, da je vsako slovensko življenje dragoceno, da je
                            treba varovati premoženje. Izzivati okupatorja, ko je na višku svoje
                            moči, pomeni ogrožati lastno življenje in življenja drugih. Komunisti so
                            imeli drugačne poglede. Žrtve niso smele biti ovira na njihovi poti do
                            oblasti. Dobro so se zavedali, da ne smejo zamuditi edinstvene prilike,
                            ki se jim je ponudila z okupacijo. Napad na most in sodni proces, ki je
                            temu sledil, sta bila odmevna dogodka, ki so ju hoteli izkoristiti v
                            svoj prid ne glede na žrtve.</p>
                    </div>
                    <div type="div3">
                        <head>Poboj Lichtenbergove družine</head>
                        <p>Ko vidimo, da so bile za napad na preserski most vnaprej predvidene mnoge
                            podrobnosti, se nam zdi čudno, da bi bili čolni, ki so bili pomembni za
                            izvedbo akcije, prepuščeni slučaju. Brata Lichtenberg naj bi bila
                            vključena, ko sta se vračala z nekega vasovanja in slučajno prišla tam
                            mimo. Potem sta lahko po mili volji štela in ogledovala napadalce.
                            Faškarji so bili tisto noč tudi v zasedah, pa se za to sploh ni zvedelo
                            in nihče od njih ni bil med 69 obtoženci?</p>
                        <p>Kdo so bili Lichtenbergovi in kako so prišli v Bevke, v hišico ob
                            Ljubljanici? Oče Karel Lichtenberg je bil bratranec turjaškega grofa
                            Auersperga, zato je nekaj časa živel z družino na Jezeru pri Podpeči,
                            kjer so Turjačani imeli pristavo. Poročen je bil z Jožefo Saksida iz
                            vasi Saksid pri Dornberku. V letih od 1918 do 1932 se jima je rodilo
                            osem otrok; najstarejša je bila hčerka Petronila, za njo sta prišla
                            sinova Marjan in Herbert, nato pa še pet hčera: Ida 1924, Wanda 1926,
                            Jožica 1928, Nada 1930 in Vera 1932. Iz pisma, ki ga je leta 1995
                            napisala Wanda, je razvidno, da so bile nekatere mlajše sestre rojene že
                            v Bevkah, torej so se preselili pred letom 1930. Ljubljanski odvetnik
                            Ivan Tavčar, sin pisatelja Tavčarja, je namreč tedaj Lichtenbergu
                            ponudil oskrbništvo svoje posesti v Bevkah, Auersperg pa je pristavo na
                            Jezeru prodal borovniškemu lesnemu trgovcu Kobiju.</p>
                        <p>Marija Lešnjak iz Bevk je po pripovedovanju starejših sovaščanov in po
                            svojem spominu zapisala zgodbo o Lichtenbergovih, ki so živeli v Bevkah
                            št. 68. Hiša je komaj zaslužila to ime, saj je imela eno samo sobo in
                            kuhinjo. Stala je približno en kilometer od vasi, tik ob Ljubljanici,
                            sredi barjanskih travnikov. Menda je bila prvotno namenjena za zavetje
                            ribičem, ki jih ni manjkalo na tedaj še čisti in zdravi reki. Manj kot
                            sto metrov od hišice je bila domačija Buhovih, po domače Kaminovih, na
                            kateri je ob začetku druge svetovne vojne živela mati – vdova z nekaj
                            otroki. V Bevkah so temu delu barja ob Ljubljanici rekli tudi Krajina.
                            Ker je v vasi še ena domačija, kjer se po domače reče pri Kaminu, so
                            vaščani za Buhove navadno uporabljali ime Krajinski. Kadar je reka
                            prestopila bregove in poplavila barjanske travnike, je bila Krajina
                            odrezana od vasi in edina možnost za zvezo je bil čoln. Lichtenbergovi
                            so seveda rabili čoln tudi za ribarjenje. </p>
                        <figure>
                            <graphic url="slike_z_51/z_51_08.png"/>
                            <head>Na kraju, kjer je ta hišica, so bili nekoč Lichtenbergovi</head>
                        </figure>
                        <p>Za Lichtenbergov domek ob Ljubljanici se je v Bevkah prijelo ime pri
                            Grofu, pri Grofovih. Bilo je bolj domače kot Lichtenberg. Velika,
                            desetčlanska družina je živela v skromnih razmerah, ki niso imele nič
                            skupnega z običajnim razkošjem pravih grofov. Oče je bil slabega
                            zdravja. Nekaj je zaslužil z oskrbništvom Tavčarjeve posesti, ukvarjal
                            pa se je tudi z ribištvom in lovom. Herbert je menda obiskoval gradbeno
                            šolo, Marjan je pa pomagal očetu pri ribarjenju in navadno spremljal
                            mater, ko je ob petkih nesla ribe, včasih tudi kak kos divjačine, na trg
                            v Ljubljano. Obdelovali so njivico, ki so jo imeli v najemu, in
                            pridelali nekaj hrane. Štiri mlajša dekleta so ob začetku vojne
                            obiskovala šolo, najstarejša Petronila pa je bila v službi pri Šumiju v
                            Ljubljani. Njen zaročenec je bil zaposlen v Blasnikovi tiskarni. Še
                            danes se domačini spominjajo, da so Lichtenbergovi živeli skromno in
                            pošteno in v popolnoma normalnih odnosih s sosedi in sovaščani. Mlajše
                            hčerke so s svojimi sovrstnicami hodile v šolo in v cerkev, pa tudi
                            odrasli so bili del vaške skupnosti.</p>
                        <p>Nihče v Bevkah ne ve, da bi bila pri njih kaka fašistična organizacija. V
                            raznih zapisih je namreč veliko zatrjevanja, da so bili vsi
                            Lichtenbergovi otroci člani fašistične mladinske organizacije. Ne
                            mislimo dokazovati, da ni moglo biti tako, kajti Petronila je bila že v
                            službi, vsaj dve hčeri sta bili gojenki v Lichtenturnu, najmlajša Vera
                            je bila ob smrti staršev stara dobrih devet let, vendar se je treba ob
                            taki »zgodovini« zamisliti.</p>
                        <p>V prejšnjem poglavju smo videli, kako sta bila Marjan in Herbert
                            nepričakovano pritegnjena k sodelovanju pri napadu v noči med 4. in 5.
                            decembrom 1941. Italijani so za njuno sodelovanje zvedeli od Franca
                            Krašovca in ju takoj aretirali. Skupaj z drugimi sta bila potem zaprta v
                            borovniški šoli in prepeljana v karabinjerske zapore v Ljubljani. Oče in
                            mati sta bila gotovo v skrbeh zanju in sta jima skušala pomagati. Lahko
                            si predstavljamo, da so ljudje obsojali ravnanje okupatorjev z
                            zaporniki, hkrati pa tudi dvomili o upravičenosti napada na most. Kakšno
                            ceno je bilo treba plačati za petnajst ur prekinitve vožnje na progi!
                            Koliko strahu in trpljenja! Seveda so okrog božiča 1941 ljudje še upali,
                            da bodo Italijani končno ugotovili, da imajo v zaporu nedolžne ljudi, in
                            jih izpustili.</p>
                        <p>Ljudi v Bevkah pa je tedaj vznemiril še en dogodek, precej nenavaden za
                            december 1941, ko ponekod še niso razločevali med partizani in četniki –
                            bolje rečeno, partizane so imeli za četnike in partizani proti temu niso
                            protestirali. 24. decembra, na sveti večer, so neznanci obkolili samotno
                            Lichtenbergovo hišico pri Ljubljanici, razbili s sekirami vrata in nekaj
                            oken in v hišo tudi streljali. Lichtenberg, ki je kot lovec imel orožje,
                            je odgovoril na streljanje in napadalcem preprečil vstop v hišo.
                            Devetletna hčerka Vera, že itak bolehna, je bila med obstreljevanjem
                            ranjena v roko in v nogo in se je potem dalj časa zdravila v bolnišnici.
                            Po tistem nenavadnem božiču Lichtenbergovi niso več spali doma, ampak so
                            se preselili k Buhovim. Buhova mati je imela razumevanje za njihovo
                            stisko, čeprav to ni bilo brez nevarnosti za njeno družino. Ali je
                            Lichtenbergovim kdo pojasnil vzroke tistega divjanja? Tudi če bi sinova
                            res kaj povedala Italijanom, starši in sestre za to niso mogli
                            odgovarjati, še najmanj pa devetletna Vera, ki je poleg vsega drugega
                            bila še bolehna. Pričakovali bi, da se bodo Lichtenbergovi po tistem
                            umaknili na kak bolj varen kraj, toda ostali so v samotni Krajini ob
                            Ljubljanici.</p>
                        <figure>
                            <graphic url="z_51_09.png"/>
                            <head>Mati Jožefa Lichtenberg malo pred smrtjo</head>
                        </figure>
                        <p>Zima 1941/42 je bila menda dolga in huda. Toda nas tokrat ne zanimajo
                            vremenski pojavi. Le dva dni po napadu na preserski most je z Brezovice
                            in iz Vnanjih ter Notranjih Goric odšlo v partizane 14 fantov. 6.
                            decembra zvečer so se zbrali pri Drpaležu, se prepeljali preko
                            Ljubljanice in odšli proti Kožljeku. Njihov odhod je verjetno pospešil
                            strah pred Italijani. Med njimi je bil Herman Geoheli iz Notranjih
                            Goric, sorodnik takratnega župnika na Zaplani Jožeta Geohelija. Herman
                            se je kmalu vrnil domov in potem dobršen del zime preživel doma. V noči
                            na 11. marec so prišli ponj partizani in ga nedaleč od domače vasi
                            ubili. Nekateri so bili prepričani, da so ga kaznovali, ker je
                            dezertiral iz vojske.</p>
                        <p>Da partizani res ne poznajo šale, se je posebno pokazalo 23. maja, ko so
                            ponovno obiskali Lichtenbergove. Bila je sobota pred binkoštnim
                            praznikom, ko je bila na Vrhniki napovedana birma. Bevke so tedaj
                            spadale pod Vrhniko. Med birmankami naj bi bila tudi najmlajša Buhova
                            hčerka Ivanka in botra naj bi ji bila Grofova Petronila, ki je v ta
                            namen že prišla iz Ljubljane. Obe materi – Buhova in Grofova – sta
                            spekli potico in vse je bilo pripravljeno za birmanski praznik. Obe
                            družini sta že bili pri počitku, ko je pobutalo na vrata. Zaradi groženj
                            so jim odprli. Ko so vstopili, so takoj povedali, da so prišli
                            postreliti vse Lichtenbergove, starejše od 14 let. Pred nekaj leti, ko
                            je Ivo Žajdela v Slovencu in kasneje v knjigi Zasuta usta pisal o poboju
                            Lichtenbergove družine, je Wanda Lichtenberg po spominu podrobno opisala
                            dogodke tiste noči. Pravzaprav bi tudi sama morala biti med žrtvami, saj
                            je bila tedaj stara 16 let, toda skrila se je pod posteljo in od tam
                            opazovala pobijanje. Oče Karel je skušal pred začetkom morije odvrniti
                            partizane od njihovega naklepa, pa njegovo pregovarjanje ni bilo
                            uspešno. Wanda posebej poudarja, da jih niso postrelili hkrati, ampak v
                            časovnih presledkih, da so zadnji morali gledati umiranje tistih, ki so
                            bili na vrsti pred njimi. Najprej so se lotili Ide. Ponudili so ji
                            življenje, če gre z njimi. Dekle je ponudbo odločno zavrnilo: »S takimi
                            barabami pa ne! Raje v smrt.« Petronila je omedlela, ko je videla, kako
                            so ustrelili Ido. Bila je šest let starejša od nje in je že nekaj vedela
                            o življenju. Naslednjo so ustrelili oziroma obstrelili Petronilo, vendar
                            so jo prej spravili k zavesti. Kakšna doslednost ljudskega sodišča! Kot
                            tretja je bila na vrsti mati Jožefa, nazadnje pa so ustrelili še očeta.
                            Po končanem pokolu, ropanju in požrtiji so partizani odšli. Mati in Ida
                            sta bili takoj mrtvi, Petronila in oče sta pa bila težko ranjena.
                            Kaminova mati jima je verjetno skušala pomagati, vendar se Wanda tega ne
                            spominja, živo pa ima pred očmi sliko, kako so otroci še nekaj časa po
                            odhodu partizanov zadrževali dih, ker so se bali njihove vrnitve, nato
                            pa so v obupu in grozi glasno tulili, ne jokali, sredi krvave scene.</p>
                        <figure>
                            <graphic url="slike_z_51/z_51_10.png"/>
                            <head>Petronila Lichtenberg</head>
                        </figure>
                        <p>Na binkoštno jutro sta Wanda in Jožica odšli v Ljubljano in na nekem
                            italijanskem poveljstvu povedali, kaj se je ponoči pri njih zgodilo. S
                            precejšnjo zamudo so prišli Italijani z reševalnim avtomobilom in
                            odpeljali očeta in Petronilo v bolnišnico, osirotele otroke v
                            Lichtenturn, mater in Ido pa v mrtvašnico. Oče in Petronila sta v
                            bolnišnici kmalu umrla. Po Wandinem zapisu so vse štiri Lichtenbergove
                            pokopali 26. maja na ljubljanskih Žalah. Preživele hčerke niso bile pri
                            pogrebu, sinova Marjan in Herbert sta pa bila tako in tako v Italiji v
                            internaciji. Po koncu šolskega leta so vse štiri Lichtenbergove odšle v
                            Gorico k maminim sorodnikom; Wando in Vero je vzel k sebi mamin starejši
                            brat Franc, Jožica in Nada sta pa dobili začasen dom pri teti Viktoriji,
                            mamini sestri, ki je kasneje uredila, da so bile vse sprejete v zavod
                            sv. Jožefa v Gorici in tam ostale do konca vojne.</p>
                        <p>Zaradi natančnosti ponovimo, da je naš opis poboja Lichtenbergove družine
                            povzet po pismu Wande Lichtenberg iz leta 1995. Njeno pričevanje se
                            večinoma ujema z že omenjenim zapisom Marije Lešnjak, ki je tudi nastal
                            v zadnjem času in pove, kako so dogodek videli in ga še vidijo v Bevkah.
                            Obe pričevanji sta nastali popolnoma neodvisno drugo od drugega.
                            Lichtenbergova se ne spominja priprav na birmo in meni, da so bile
                            binkošti 23. maja, Lešnjakova pa postavi binkošti na 24. maj. Iz
                            pripovedi Wande Lichtenberg razberemo, da je bila med grozodejstvom
                            skrita v domači sobi pod posteljo, na kateri sta ležali dve mlajši
                            sestri, Lešnjakova pa omenja, da »so mlajše Grofove hčerke ob vdoru
                            partizanov pribežale na drugi konec hiše k Buhovim. Ena je planila k
                            materi v posteljo, kjer jo je le ta prikrila in jo tako rešila gotove
                            smrti. Najmlajši dve sta se skrili pod posteljo. Tudi Elči je priletela
                            in jokala: ‘Joj, mati, vse nas bodo pobili.’ Hotela je skočiti skozi
                            okno, a ji je ‘tovariš’, ki je pritekel za njo, to odsvetoval rekoč: »Ti
                            kar skoči, saj te bodo zunaj drugi počili.« Zgrabil jo je in odvlekel
                            nazaj k njenim. Tam je morala gledati, ko so najprej ustrelili sestro
                            Ido. Ko je videla, da je ta padla čez prag in krvavela, je omedlela, a
                            so jo spravili nazaj k zavesti in čez nekaj časa tudi njo ustrelili,
                            vendar ne do smrti. V kakih polurnih presledkih so nato ustrelili še
                            mamo Jožefo in zadnjega še očeta Karla. Med vsem tem početjem so se
                            krohotali, zbijali šale in jedli dobrote, s trudom pripravljene in
                            namenjene birmanskemu prazniku. Še danes, po toliko letih, se ljudje
                            spominjajo raztresenih krvavih piškotov, ki so na binkoštno nedeljo nemo
                            vpili na grozotnem prizorišču.«</p>
                        <p>Od kod so prišli morilci Lichtenbergove družine in kdo so bili? V eni od
                            hiš na koncu Bevk je gospodinja zvečer pospravljala po veži, ko je
                            zaslišala približevanje težkih korakov. Zunaj je bil lep majski večer in
                            svetila je luna. Gospodinja je hitro stopila v sobo in skozi napol
                            zagrnjeno okno videla skupino vojakov, ki so hiteli proti Ljubljanici.
                            Naslednji dan, ko je »udarila« novica o dogodku pri Kaminovih, ji je
                            bilo takoj jasno, koga je videla iti mimo hiše. Torej so morilci prišli
                            z one strani vrhniške železnice in ceste. Nobena skrivnost ni, katere
                            skupine so bile tedaj tam in kje so imele taborišča, ki so jim že začeli
                            pridruževati tudi morišča in grobišča. Nekatere govorice omenjajo v
                            zvezi z Lichtenbergovimi Kragulja, vendar niso z ničemer dokazane. Pomor
                            družine na osamljeni domačiji ob Ljubljanici v tistih dneh nikakor ni
                            bil izjema. Spomnimo se samo, kako so partizani v noči na 22. april
                            prišli k Jakopinovim v Ponovi vasi pri Grosuplju in na grozovit način
                            ubili očeta Jožeta, ženo Marjeto, sinove Jožeta, Venclja in Štefana –
                            Vencelj je bil star 11 let, Štefan pa komaj 6 let – in hčerko Ano, kako
                            so konec aprila v Stranski vasi pri Dobrovi odpeljali tri sestre:
                            22-letno Marijo, 19-letno Ivanko in 18-letno Francko Skopec in jih
                            ustrelili v taborišču na Ključu. </p>
                        <figure>
                            <graphic url="slike_z_51/z_51_11.png"/>
                            <head>Ida Lichtenberg</head>
                        </figure>
                    </div>
                    <div type="div3">
                        <head>Poletje 1942 na Drenovem Griču</head>
                        <p>V Hribernikovi knjigi Dolomiti v NOB najdemo tudi poglavje z naslovom
                            Preskrba in organizacija zaledja. Precejšen del tega poglavja je
                            namenjen opisu vagonskih pošiljk za preskrbo partizanskih enot. Navajamo
                            odlomek o pošiljkah preko postaje Drenov Grič: »Pri prevažanju blaga
                            proti Krimu so množično sodelovali zaščitniki štirih vasi: z Drenovega
                            Griča, z Loga, iz Blatne Brezovice in iz Bevk. Po pripovedovanju Albina
                            Kuclerja sta prišli na Drenov Grič dve taki pošiljki, zaščitniki iz
                            Blatne Brezovice pa trdijo, da tri; dvakrat po en vagon, zadnjikrat pa
                            kar trije vagoni. V pošiljkah je bilo manj živil kot drugega materiala:
                            usnja, tekstilnega blaga, orožja, železa profila 10-20 mm, pločevine,
                            pisalnih strojev, radijskih aparatov, različnega orodja, med tem tudi
                            velika stružnica. Vse je bilo namenjeno partizanskim delavnicam na
                            osvobojenem ozemlju. Ves material so zbrali Ljubljančani in ga hranili
                            po raznih skladiščih. Potem so ljubljanski terenski zaščitniki spravili
                            blago na železniško postajo, kjer so skrb zanj prevzeli zaščitniki
                            železničarjev ... O prihodu vagonov na Drenov Grič so bili obveščeni
                            zaščitniki po vaseh. Vagon so praznili in odvažali material po enajsti
                            uri ponoči. Imeli so tri vozove z gumijastimi kolesi. Vozili so samotež,
                            samo enkrat so baje peljali s konji, a še takrat samo po barju. Blago je
                            bilo treba zvoziti do Ljubljanice pri Kaminu. Čez Ljubljanico so ga
                            vozili s čolnom, ki so ga imeli skritega v Bevkah. Italijani so namreč
                            že mnogo prej pobrali vse čolne. Na drugi strani Ljubljanice so čakali
                            partizani in odnesli material proti Krimu.« (Hribernik, Dolomiti v NOB,
                            str. 26)</p>
                        <p>O »prenosu materiala z Drenovega Griča« se je razpisal tudi Viktor Kirn v
                            svoji Faškariji. Piše, da je prišla prva pošiljka na Drenov Grič že v
                            juniju, druga v noči od 8. na 9. julij, tretja pa v noči od 15. na 16.
                            julij 1942. Vedno so bili vagon ali vagoni postavljeni na železniški
                            postaji na slepi tir in izpraznjeni v eni noči. Pri akciji je sodelovala
                            faškarska četa in zaščite iz podkrimskih vasi. Po Kirnovem opisu sta
                            bila za prevoz preko Ljubljanice angažirana dva čolna, ki sta posebno
                            prišla do izraza pri prevozu stružnice: »Kaj se je zgodilo z zelo težko
                            stružnico, ki smo jo do Kamina srečno pripeljali in tudi naložili na dva
                            čolna, ki smo ju prej povezali z lesenimi legami. Ko smo čolna odrinili
                            cca 6 do 8 m od brega, se je vse skupaj potopilo in stružnica nam je
                            padla v vodo, kjer je ostala do danes.«</p>
                        <p>Čeprav je bilo pri pretovarjanju blaga na železniški postaji Drenov Grič
                            in prevozu do Ljubljanice ter naprej angažiranih veliko ljudi, se le
                            redki tega še spominjajo. Potrjujejo, da so s postaje res vozili z
                            vozovi z gumijastimi kolesi, rekli so jim »gumiradlji«, ki jih je bilo
                            tedaj še malo in je zaščita morala biti iznajdljiva, da jih je poiskala.
                            Sodelovali so skoraj od vseh hiš v vasi, zato niso v tem videli nič
                            nenavadnega. Partizanov se v začetku še niso bali, po uboju načelnika
                            postaje Drenov Grič Franca Tarkuža in njegove žene pa jih je k
                            sodelovanju priganjal tudi strah, ki ga je bilo vedno več. Sicer pa pot
                            od Drenovega Griča mimo Bevk do Kamina ob Ljubljanici ni bila nič
                            novega. Ljudje so jo poznali že pred vojno. Ko so vsako leto na
                            binkoštni ponedeljek romali na Žalostno goro pri Preserju, so šli preko
                            barja do Bevk, se pri Kaminu s čolnom prepeljali preko Ljubljanice in
                            nato nadaljevali pot do Marijinega svetišča. Baje so za prevoz čez reko
                            plačali en dinar, kar niti ni bilo poceni. </p>
                        <p>Vrnimo se še nekoliko h Kirnovi pripovedi o »tihotapljenju« blaga z
                            Drenovega Griča v krimske gozdove. Resna ovira na tej poti je bila
                            železniška proga Ljubljana–Borovnica. Po napadu na preserski most so
                            Italijani zaostrili varnostne ukrepe in pomnožili straže. Spomnimo se,
                            kako strogo so sodili obtožencem na preserskem procesu. Kdo bi si
                            mislil, da bodo nekaj mesecev po tistih dogodkih privolili v pogajanje s
                            partizani in dopustili neoviran prevoz raznega materiala preko proge.
                            Kirn pripoveduje, kako je partizanska delegacija – v njej je seveda bil
                            tudi Puntar iz Faškarije – šla na razgovor z Italijani na železniški
                            most pri Goričici. Njegova naloga pri tem je bila, da iz primerne
                            razdalje ščiti partizanske »parlamentarce«. Takole piše: »Naši tovariši
                            so na puško obesili belo krpo in začeli z njo mahati. Kmalu so to
                            storili tudi Italijani. Naši so se po cesti počasi spuščali proti mostu.
                            Pred mostom so že stali pripravljeni tudi trije Italijani. Jaz sem
                            zaostal, rečeno pa mi je bilo, da v kolikor bodo začeli streljati, tudi
                            jaz užgem po njih. Nekaj časa so se pogovarjali, nato pa odšli vsak v
                            svojo smer. Ko so naši prišli do mene, sem še ostal na svojem položaju,
                            dokler se niso skrili na cesti proti Prevalju. Kasneje so mi povedali,
                            da so se sporazumeli, da nas bodo pustili pri miru. Naj takoj povem, da
                            v času prenašanja materiala na tem območju ni padel niti en strel in da
                            smo svojo nalogo popolnoma nemoteno izvajali, razen zadnje noči, ko se
                            je že začela ofenziva. (Faškarija, Prenos materiala z Drenovega
                            Griča.)</p>
                        <p>Naj se zdi ta zgodba še tako za lase privlečena, to ne spremeni dejstva,
                            da so partizani cele vagone blaga nemoteno spravili preko Ljubljanice in
                            preko železniške proge v zavetje krimskih gozdov. Več noči so bile na
                            nogah cele vasi na obeh straneh Ljubljanice, prevažali in prelagali so
                            tudi težke tovore, kot je bila ona stružnica, pa Italijani tega niso
                            videli in ne slišali, nikogar niso spraševali, kje je bil v nočeh
                            prevozov, nihče jim ni o tem nič povedal, čeprav so menda povsod imeli
                            svoje zaupnike.</p>
                        <p>Kaj pa umor načelnika železniške postaje na Drenovem Griču in njegove
                            žene, ali je bil v zvezi z omenjenimi prevozi? Ko so v nedeljo, 7.
                            junija 1942, redki potniki prišli na postajo, so takoj opazili, da nekaj
                            ni v redu. Čakalnica je bila še zaprta in načelnika, ki je bil sicer
                            vedno na razpolago, ni bilo nikjer. Je mogoče zaspal? Potrkali so na
                            vrata njegovega stanovanja v pritličju skromnega postajnega poslopja ter
                            našli njega in soprogo ustreljena v spalnici. Prišli so karabinjerji z
                            Vrhnike in začeli preiskavo. Zvedelo se je, da so partizani tisto noč
                            odpeljali šolskega upravitelja Franca Belina, menda zato, ker je po
                            hišah agitiral za organizacijo Dopolavoro. Ohranjeno je poročilo, ki ga
                            je z datumom 8. junij 1942 izdal Obveščevalni oddelek XI. armadnega
                            zbora o smrti načelnika železniške postaje Drenov Grič Franca Tarkuža.
                            Zanimivo je, da so v tem poročilu zapisali, da motiva za ta zločin niso
                            mogli ugotoviti. Seveda jim tudi ni prišlo na misel, da bi v naslednjih
                            dneh in tednih nekoliko bolj gledali, kaj se dogaja na postaji in okrog
                            nje ob urah, ko na njej ni vlaka. Prav zločin na postaji bi jih moral na
                            to opozoriti, saj so bili po mednarodnem pravu odgovorni za red in mir v
                            deželi. Je pa ta dogodek močno vplival tudi na domačine, na vse, ki so
                            kasneje razkladali vagone in transportirali njihovo vsebino v gozdove.
                            Od nekod je pricurljala vest, da je Tarkuž odklonil sodelovanje pri tem
                            velikem in pomembnem podjetju, da kljub opozorilom ni razumel
                            nevarnosti, ki se ji je s tem izpostavil. Ko so bili ljudje pri prvi,
                            drugi in tretji pošiljki obveščeni, kakšna je njihova naloga pri tem, so
                            vedeli, da jo morajo opraviti, v nasprotnem se jim lahko zgodi kot
                            Tarkužu. Pa ni o tem nihče posebej govoril. Saj ni bilo treba, ker so
                            govorili Lichtenbergovi in oba Tarkuževa.</p>
                        <p>Kirn piše, da so edino motnjo pri prevozu blaga z Drenovega Griča imeli
                            pri zadnjem transportu. Vagone, ki so prišli na postajo 15. julija
                            zvečer, so v glavnem spraznili, preko Ljubljanice pa že niso uspeli
                            vsega prepeljati. Del zaostalega blaga so pustili v kozolcu pri Buhovih.
                            Ko so Italijani v začetku ofenzive prišli tudi do Krajine, so odkrili
                            partizansko »skladišče« in zato Buhovo - Kaminovo domačijo požgali,
                            hkrati pa tudi prazno in opustošeno Grofovo hišico, ki je bila tam v
                            bližini. Tudi tedaj niso raziskovali, kako in od kje je prišlo blago, ki
                            so ga našli.</p>
                        <p>Še en dogodek je v tistih dneh pretresel Bevke in okolico. Površen
                            opazovalec ne bo videl v njem nobene zveze z Drenovim Gričem, mi pa o
                            tem nismo tako zelo prepričani. Govorimo namreč o Janezu Veharju, ki je
                            na nenavaden način umrl 15. julija 1942. Živel je na mali kmetiji na
                            robu Kostanjevice pri Bevkah. Ko mu je leta 1936 umrla žena, je ostal
                            sam s šestimi otroki – najmlajši je bil star tri leta. Za vse je moral
                            skrbeti sam. Ker kmetija ni dajala dovolj dohodka za številno družino,
                            se je Vehar ukvarjal tudi s prodajo sena. Zbiral je seno po okolici in
                            ga vozil v Ljubljano. Bil je znan po tem, da nikoli ni izbiral besed,
                            ampak vsakemu povedal resnico v obraz. Ko se je 15. julija pripeljal iz
                            Ljubljane, je zavil v vaško gostilno in tam naletel na partizane; eden
                            od njih je na dolgo govoril o skorajšnji zmagi nad Italijani. Vehar je
                            nekaj časa poslušal, nato pa glasno povedal, da v to ne verjame, češ,
                            kako boste vi, siromaki, premagali take armade. Bilo je že pozno, ko je
                            končno zapustil gostilno. Da doma ne bi vznemirjal otrok, ki so že
                            spali, je šel spat na hlev v seno. Otroci so bili navajeni, da je oče
                            kdaj prespal na senu, toda sredi dopoldneva se jim je le zazdelo čudno,
                            zakaj ne vstane. Našli so ga napol zasutega v seno, v obraz je bil plav
                            in na vratu je imel vidne znake davljenja. Klicali so zdravnika, pa ni
                            prišel. 16. julija so ga pokopali na pokopališču v Bevkah. Šest otrok je
                            tako ostalo brez matere in očeta. Govorilo se je, da se je Vehar s
                            preveč odkritim govorjenjem v gostilni zameril partizanom, ki so šli za
                            njim in ga na nenavaden način umorili. Le sklepamo lahko, da so se
                            partizani mudili v vasi zaradi prevozov z Drenovega Griča in je to tudi
                            vplivalo na njihovo obnašanje.</p>
                    </div>
                    <div type="div3">
                        <head>Zaključek</head>
                        <p>Za konec najprej poglejmo, kako so se razpletle življenjske usode
                            Lichtenbergovih otrok, ki so preživeli preserski proces in partizanski
                            pokol na binkoštno soboto v domači hiši. Vemo, da so štiri sestre
                            dočakale maj 1945 v Gorici. Iz taborišča v Nemčiji sta se tedaj vrnila
                            tudi brata Marjan in Herbert. Do leta 1955 so vsi ostali v Gorici, le
                            Marjan je imel službo v Trstu. Vsi so se poročili. Ker so po ukinitvi
                            Svobodnega tržaškega ozemlja nastale težave zaradi zaposlitve, sta odšli
                            Vera in Nada v Avstralijo, za njima je odšel še Marjan, Jožica se je
                            izselila v Peru, Herbert pa v Argentino. Le Wanda je ostala v Gorici. V
                            Bevkah je ostal le še spomin na Lichtenbergove, pa še ta je z leti
                            obledel. Ko so po osamosvojitvi tudi v Bevkah postavili spominsko ploščo
                            žrtvam komunističnega nasilja, na katero so zapisali tudi štiri člane
                            Lichtenbergove družine in zraven pripisali domače ime Grofovi, so mladi
                            spraševali starejše, kakšni grofi so bili to in kaj so leta 1942 imeli
                            opraviti v njihovi vasi. Tedaj se je pokazalo, da ljudje še marsikaj
                            vedo, da se je spomin ohranil. Pokazalo se je, da so Lichtenbergovi
                            ostali v spominu vaščanov kot skromni, toda pošteni sosedje, ki niso
                            nikomur naredili slabega. Za zgodbe o izdajstvu, kot je bila tista v
                            Borcu leta 1980, je bilo tu le malo prostora. </p>
                        <p>Uradna zgodovina je pripisala napadu na preserski most pomen velikega
                            dejanja odpora proti okupatorju in naložila Lichtenbergovim krivdo za
                            italijanske represalije. Po tej razlagi je bila smrt štirih članov
                            njihove družine v noči na binkoštno nedeljo 1942 pravična kazen. Cena,
                            ki so jo prebivalci vasi ob progi morali plačati za to, da vlaki po njej
                            nekaj ur niso vozili, je bila res visoka, tako visoka, da bi glede tega
                            napad na preserski most lahko primerjali z dražgoško bitko. Vendar to ne
                            spremeni vprašanja, kdo je Italijanom dal povod za preserski proces. Mar
                            res Lichtenbergovi?</p>
                        <p>In kakšna razlaga poboja Lichtenbergovih se je ohranila v ljudskem
                            izročilu? Pravijo, da so se jih hoteli znebiti, ker so tedaj že
                            načrtovali prevoz blaga z Drenovega Griča proti Krimu. Torej naj bi bil
                            preserski most tedaj že v ozadju. Nad Tarkuža so se spravili kasneje, ko
                            so sprevideli, da ne bo pristal na sodelovanje. Ko so ljudje zvedeli,
                            kako je na binkoštno soboto potekalo »sojenje« v Krajini, jih je postalo
                            strah. Okupatorji so 16. marca v Gramozni jami postrelili 16 fantov in
                            mož, tu pa so domači ljudje mučili in vpričo otrok ubili mater in očeta
                            in dve starejši sestri. Zakaj? Kaj so mogle zakriviti mati in dve
                            hčerki, ki sta komaj začeli živeti? Zakaj so jih poleg vsega še mučili?
                            O tem pač Slovenski poročevalec ni pisal.</p>
                        <figure>
                            <graphic url="slike_z_51/z_51_12.png"/>
                            <head>Ljubljanske Žale – Neoznačeni grob štirih Lichtenbergovih</head>
                        </figure>
                        <p>Tako se je začelo v vaseh, od koder so ljudje nekoč romali na Žalostno
                            goro in se preko Ljubljanice prepeljevali s čolni. Dr. Anton Komotar
                            pripoveduje v svojih spominih, kako se je na Vrhniki v jeseni 1941 že
                            srečal z organiziranim delovanjem OF. Vedel je, da je bila le nekaj
                            tednov po okupaciji ustanovljena najprej Slovenska legija in nekoliko
                            pozneje še Sokolska in Narodna legija, vendar nikjer ni naletel na znake
                            njihovega dela. »OF je bila že tedaj za več potez pred vsemi drugimi in
                            je potem obdržala ta naskok do konca vojne«. Hitro mu je bilo jasno, kdo
                            stoji na čelu OF, zato ga nekatere njene poteze niso presenečale. – Ni
                            skrivnost, da je bila OF otrok partije in da so se tudi napad na
                            preserski most in druge podobne akcije odvijali pod njenim vodstvom.
                            Miroslav Luštek je v že omenjeni knjigi Ljubljana v ilegali II opisal,
                            kako je Stane Žagar 4. decembra 1941, pred odhodom k preserskemu mostu,
                            nagovoril Samotorško četo. Menda ni treba razlagati, da je bil učitelj
                            Žagar že pred vojno član centralnega partijskega komiteja. Dvajset dni
                            kasneje, 24. decembra, je bil sveti večer. Poljanska vstaja se je
                            bližala svojemu višku in na Bukovem Vrhu nad Poljanami so zaprisegali
                            novince. Govornik je spet bil Stane Žagar. Anton Peternel je kasneje
                            potožil, da je Žagar tedaj preveč poudarjal borbo delavskega razreda za
                            njegove pravice, ki jih bo uveljavil pod vodstvom partije, le malo pa
                            povedal o boju proti okupatorju. Nekateri možje in fantje so po govoru
                            izjavili, da se niso prišli borit za komunizem, in odšli domov. (Loški
                            razgledi 1971, Spomini na leto 1941 in na poljansko vstajo.) Ne vemo,
                            kdo je 24. decembra 1941 nagovoril tiste, ki so se odpravljali razbijat
                            k Lichtenbergovim, kdo tiste, ki so v noči pred binkoštmi morili
                            Lichtenbergove. Kaj jim je povedal, da jih je vzpodbudil k takemu
                            ravnanju? Kaj so nosili v sebi, da so bili tega zmožni?</p>
                        <p>Pa naj še kdo trdi, da revolucije ni bilo, da je bil samo osvobodilni
                            boj!</p>
                        <figure>
                            <graphic url="slike_z_51/z_51_13.png"/>
                            <head>Bevška spominska plošča</head>
                        </figure>
                    </div>
                </div>
            </div>
            <div type="div1">
                <head>Mesto na gori</head>
                <div type="div2">
                    <head>Učiteljica Anica Drobnič</head>
                    <docAuthor>Justin Stanovnik</docAuthor>
                    <div type="div3" subtype="intro">
                        <p>Dne 26. oktobra letos so bili iz Ribnice na bloško pokopališče preneseni
                            posmrtni ostanki bloške rojakinje učiteljice Anice Drobnič, ki so jo
                            partizani ubili ponoči 15. oktobra 1943 v Jelendolu pri Ribnici s še 118
                            drugimi slovenskimi civilnimi osebami in vojaki. Somaševanje in pogrebni
                            obred je vodil g. kanonik Vinko Prestor, peli pa so pevci iz Begunj pri
                            Cerknici, kjer je več pevskih zborov dolga leta vodila učiteljica Anica.
                            Pri grobu je Anici Drobnič v slovo spregovoril sedanji begunjski
                            pevovodja g. Janez Kranjc, nekdanja učenka pokojne učiteljice prof.
                            Hrenova in urednik revije Zaveza. Njegov govor objavljamo.</p>
                        <p>Ana (Anica) Drobnič je bila rojena 28. 6. 1898 na Hudem vrhu na Blokah
                            kot najmlajši otrok Franca Drobniča in Neže, roj. Pavlič. Imela je štiri
                            sestre, tri so bile redovnice, brat pa je ostal doma na kmetiji. Osnovno
                            šolo je obiskovala na Blokah. Leta 1917 je v Ljubljani eno leto
                            obiskovala Krekovo gospodinjsko šolo, nato pa dve leti meščansko šolo
                            pri uršulinkah. Od leta 1920 do 1924 je obiskovala Zasebno žensko
                            učiteljišče uršulink v Škofji Loki. Kot učiteljica je najprej delala v
                            Kolovratu nad Izlakami (1926–1931), nato pa v Begunjah pri Cerknici
                            (1931–1943). </p>
                        <p>V Begunjah je učiteljica Anica bila tudi organistka in pevovodja
                            cerkvenega pevskega zbora, članica učiteljske Katoliške akcije, tajnica
                            katoliškega prosvetnega društva, zborovodja več pevskih zborov,
                            organizatorka prosvetne dejavnosti, režiserka, koreografinja itd. Ni
                            bila poročena, zato je ves svoj prosti čas posvečala cerkvi, glasbi in
                            prosveti. </p>
                        <p>Partizani so jo hoteli že spomladi leta 1942 ubiti in so jo večkrat
                            iskali. Prijeli so jo 15. 9. 1943, ko se je vdala posadka Vaške straže v
                            Begunjah. Odpeljali so jo v Kočevje. V Dijaškem domu so jo zasliševali
                            in zasmehovali številni partizanski veljaki od Dakija do Kardelja.
                            Kasneje so jo z drugimi jetniki odpeljali v Ribnico, kjer jo je partizan
                            Franc Pirkovič – Čort dne 15. 10. 1943 ponoči dal ubiti v gozdu pri
                            Jelendolu. </p>
                        <p>Slovenski domobranci so jo z drugimi žrtvami izkopali 3. 10. 1944. Njena
                            sošolka in sojetnica v ribniškem zaporu Mimi Petelinova jo je dala
                            pokopati v poseben grob na pokopališču v Hrovači. Leta 2000 je bila
                            prišteta med slovenske mučence in pričevalce za vero. </p>
                    </div>
                    <div type="div3">
                        <p>Stojimo ob grobu slovenske učiteljice Anice Drobnič. To je njen tretji
                            grob. Prvi je bil v Jelendolu, a to ni bil grob, ampak velika jama, v
                            katero so jo zasuli skupaj z drugimi. Leto za tem so jo prekopali v
                            Hrovačo pri Ribnici. Tu pa je niso zasuli, ampak pokopali in je zato
                            imela grob, a je bil podarjen in začasen. Ta, v katerega smo jo položili
                            danes, pa bo njen do poslednjega dne; do takrat, ko se bodo vse stvari
                            spremenile in postale takšne, kakršne so v resnici. Končno je torej
                            prišla tja, kjer je začela živeti. Krog se je sklenil. Končano je
                            potovanje, ki je bilo kratko in dolgo – kratko, ker je živela samo
                            petinštirideset let, in dolgo, ker jih je moralo miniti še več kot
                            toliko, da je nazadnje prišla sem; potovanje, ki je bilo bogato, saj je
                            samo dajala in imamo pravico reči, da je morala biti bogata, da je mogla
                            kar naprej dajati; potovanje, ki je bilo tudi strašno, ker je morala
                            prehoditi pot od Ribnice do Jelendola in mi lahko o tem samo govorimo,
                            ne da bi prav vedeli, kaj to pomeni. Preden so jo odpeljali, je rekla
                            prijateljici učiteljici Petelin: »Pokrižaj me. Jaz grem v smrt.« Mogoče
                            jo je tisti križ varoval prehudih reči. Kaj pa vemo. </p>
                        <p>Anica Drobnič je bila slovenska učiteljica. Živela je v času, ki je bil
                            tako nenavaden – tako zunaj vsega, kar se je kdaj zgodilo – da so morili
                            učiteljice. Od nekod so prišli ljudje – prišli so iz knjig, iz »tuje
                            učenosti«, kakor bi rekla Cankarjeva mati, iz prostorov zavratnega
                            navdiha – in so mislili, da smejo vse. Poleg tega pa so imeli srce, ki
                            jim je dovoljevalo, da so svojo misel tudi uresničevali. To so bili
                            zares zelo nesrečni ljudje. </p>
                        <p>Učiteljica je človek kot vsak drug, a vseeno nekaj posebnega; tako kot
                            mati ni ženska kot vse druge, ampak nekaj posebnega, in tako kot
                            domovina ni dežela kot vsaka druga, ampak nekaj čisto posebnega.
                            Posebnost naštetih ljudi in stvari je v tem, da so najtesneje povezani z
                            življenjem: da ga dajejo, nosijo in varujejo. Iz tega izvira njihova
                            visokost in njihova nedotakljivost. Tega ni treba nikogar učiti, to je
                            najbolj naravna stvar, to je v človeku od pradavnine. Če se torej kdo
                            dvigne proti materi ali domovini ali svojemu učitelju, je to dejanje nad
                            dejanji. Z njim hoče povedati, da je nad vsem. Da odslej ne bo razbiral
                            resnice sveta iz stvari, ampak jih bo postavljal, kakor mu narekuje
                            njegova nova kultura ali ideologija. V čas takih ljudi je bilo
                            postavljeno življenje učiteljice Anice Drobnič. In ker se ni hotela
                            vdati in ker ni bila premagana, so jo odstranili. Pravzaprav se je to
                            zgodilo zato, ker je še naprej hotela biti učiteljica. Tudi tako, da je
                            tistim, za katere je bila odgovorna, povedala, kdo so ljudje, ki so
                            sedaj nastopili, in kaj hočejo. Hotela je, da tisti, ki so njeni, vejo,
                            kaj jih čaka od ljudi s Čebin. </p>
                        <figure>
                            <graphic url="slike_z_51/z_51_14.png"/>
                            <head>Anica Drobnič</head>
                        </figure>
                        <p>Tako se je učiteljica Anica Drobnič uvrstila med tiste ljudi, ki jim
                            pritiče visoki naslov: človek za vse čase. V sebi je nosila duha, da je
                            mogla in hotela to biti. Ni bila naivna, vedela je, da jo zalezujejo;
                            jasno ji je bilo, da veliko tvega. A je stala tam, kamor je mislila, da
                            je postavljena; in je stala tako, kakor ji je velevala vest, slovenska
                            in krščanska. Iz take snovi je bila in taka je hotela biti. Res, tu ni
                            bila samo snov, ampak tudi odločitev – dejanje suverenega duha. Kot
                            človek za vse čase stoji Anica Drobnič tudi pred današnjim učiteljem
                            tako, da, brž ko jo zagleda, ne more kar mimo. Hočem reči, če je
                            učitelj, če ni uradnik in uslužbenec. To, kar dela človeka za učitelja,
                            sta dve stvari: razumetje in skrb – učitelj mora razumeti in mora ga
                            skrbeti. Razumeti mora duhovno in moralno strukturo svojega časa in
                            skrbeti ga mora mladi človek, ki v ta čas vstopa. Nikakor mu ne sme
                            odreči svoje ljubezni in svojega usmiljenja. V trenutku, ko se tega
                            zave, se ne more več umakniti. To lahko stori samo tako, da tvega svojo
                            človeško vrednost in da neha biti učitelj. </p>
                        <p>Naj nihče ne govori, da je učitelj v našem času onemogočen in da šola več
                            ne obstaja. Tako so govorili tudi v nekdanjih komunističnih časih. A je
                            bilo drugače. Kako je bilo, naj vam povem takole: Svoboda je samo
                            beseda, a če si to besedo izrekel v razredu, je bil razred drugačen;
                            resnica je samo beseda, a če je bila izrečena v razredu, se je razred
                            nekoliko spremenil; pravičnost je samo beseda, a če so jo slišali
                            učenci, so se nekaterim zasvetile oči; tudi domovina je samo beseda,
                            tudi mati in Bog sta samo dve besedi, a postaneta, ko sta izgovorjeni,
                            del resničnega in delujočega sveta. Možnosti so torej že bile, a ljudi
                            ni bilo – ali pa jih ni bilo dovolj; šola je že bila, a učiteljev ni
                            bilo – ali pa jih ni bilo dovolj. Ni jih bilo toliko, da bi preprečili,
                            da bi ljudje, od tuje učenosti pohujšani in od čebinskih navdihov gnani,
                            tako spremenili naš narod, da ga včasih ne prepoznamo več. </p>
                        <p>Francoski politik Jean Monnet, ki je leta 1950 začel graditi integracijo
                            Evrope s Skupnostjo za premog in jeklo, je pozneje v življenju dejal, da
                            bi, če bi se še enkrat lotil tega dela, za izhodišče raje postavil
                            kulturo, ne premog in jeklo. In Kurt Biedenkopf, ugleden politik nemške
                            krščansko-socialne unije, ki je v nekem nedavnem govoru navedel
                            Monnetove besede, ob tem dostavlja: »Toda sekularizacija,
                            racionalizacija in atomizacija civilnega in družbenega življenja in
                            vedno večje vmešavanje države v vsa družbena področja, je potisnila
                            kulturo in vero v zasebnost in jima tako vzela moč za vzpodbujanje
                            občutja za skupnost, identiteto in človeško solidarnost.« </p>
                        <p>Naj dodam: Človek je tudi duh – ali morda predvsem duh – in če se ta
                            zanemari, dobimo zanemarjenega in izgubljenega človeka. Če hoče biti
                            današnji učitelj človek za vse čase, mora vzeti zadeve duha za svojo
                            stvar. Zavest, da bo tako stopil v nasprotje s časom, bo, če je pravi
                            človek, samo izostrila njegovo odločenost. </p>
                        <p>Tako kakor je Anico Drobnič, nekoč drobno dekletce s Hudega Vrha pri Novi
                            vasi na Blokah, potem pa učiteljico v Bégunjah pri Cerknici nevarnost, v
                            kateri sta se znašli kultura in vera, samo vzpodbudila, da mora, če hoče
                            biti zvesta, biti tudi človek za ta svoj čas. To jo je pripeljalo na
                            pot, ki so jo nastopile leto in pol prej druge slovenske učiteljice.
                            Komunistični partizani so 29. maja 1942 po hudem mučenju umorili Darinko
                            Čebulj, učiteljico v Hinjah v Suhi krajini; 3. junija so komunistični
                            partizani umorili Ivanko Škrabec, učiteljico in nosečo ženo iz
                            Sodražice; 25. junija pa so komunistični partizani odpeljali v gozdove
                            pod Mirno Goro Marico Nartnik, učiteljico v Rožnem Dolu nad Semičem in
                            jo tam umorili. Vse te poti so bile mučeniške. »Bojim se. Tako se
                            bojim,« je rekla Marica pred odhodom součiteljici Francki. Vse so to pot
                            prehodile same. Anica pa je imela veliko spremstvo. Kolikor vemo, nikoli
                            ni imela fanta, sedaj pa jih je šlo z njo osemintrideset. Ne vemo,
                            katera je bila na vrsti. Mogoče je bila prva, mogoče je bila zadnja.
                            Marsičesa o tej uri ne vemo. </p>
                        <p>A sedaj je tukaj za vse ljudi teh krajev. Gotovo ne bodo pozabili nanjo
                            in ji ne bo manjkalo obiskov. Mogoče bo prišel in ji zapel begunjski
                            cerkveni zbor: mogoče se bodo otroci z bližnjih šol kdaj tukaj ustavili
                            med izletom; ali pa jo bo, v neznanski slavi, kjer je sedaj, razveselil
                            šopek pomladanskih ali poletnih ali jesenskih rož, ki ji ga bo prinesel
                            kdo od šolarjev ali šolark, ki se bo tega sam domislil ali pa mu bo tako
                            naročila mati. Vse je odvisno od ljudi. Če bodo ljudje kaj vredni, bo
                            tako. </p>
                        <p>Največje veselje pa ji bo naredilo ministrstvo za šolstvo, če bo naročilo
                            zgodovinsko raziskavo, zakaj in kako so komunistični partizani morili
                            slovenske učiteljice. Tak ukrep bi namreč bil zanesljiv obet nekakšne
                            sprave. Če se ima ministrstvo za šolstvo za ustanovo demokratične
                            države, ji tega veselja gotovo ne bo odreklo – ne samo zaradi nje, ampak
                            tudi zaradi sebe. </p>
                    </div>
                </div>
                <div type="div2">
                    <head>Duhovnik Jože Geoheli</head>
                    <docAuthor>Janez Zdešar</docAuthor>
                    <div type="div3" subtype="intro">
                        <p>V nedeljo, 7. septembra, smo se zbrali na Vranji peči pri Zaplani nad
                            Vrhniko ob velikem križu, ki je tam postavljen v spomin na mučeniško
                            smrt župnika Jožeta Geohelija. Nekoč je bilo na tem kraju taborišče in
                            morišče, sedaj pa nas je že na poti pozdravljala ubrana pesem malih
                            zvonov, ki so jih za to priliko tja pripeljali vrhniški pritrkovalci.
                            Slovesnost se je začela z mašo, ki jo je vodil znani izseljenski
                            duhovnik dr. Janez Zdešar ob somaševanju vrhniškega dekana Gregorca in
                            kaplana Debeljaka. Glavna točka spominskega programa po maši je bil
                            govor dr. Zdešarja, v katerem je osvetlil življenje in delo župnika
                            Geohelija. Prisluhnimo njegovim klenim besedam! </p>
                    </div>
                    <div type="div3">
                        <p>Jože Geoheli je na svet prijokal že pred prvo svetovno vojno, 8. marca
                            1911, v Notranjih Goricah na Ljubljanskem barju. To je bil takrat majhen
                            zaselek nedaleč od Podpeči, za katero se dviga krimsko pogorje s
                            cerkvami sv. Ane, sv. Jožefa, Žalostna gora, in – na majhni vzpetini –
                            nižinska cerkvica sv. Lovrenca. </p>
                        <p>Sprejeli so ga medse krščanski svetniki slovenske zemlje, tiste zemlje,
                            ki je bila potem tudi njegova usoda: v dvaintridesetem letu svojega
                            življenja se je on, pravični Jožef, moral povzpeti na Žalostno goro
                            nasilne smrti, po zgledu mučenika sv. Lovrenca, na praznik sv. Ane 26.
                            julija leta 1942 ... </p>
                        <p>Oče je bil po poklicu železničar, železniški čuvaj na takoimenovani
                            »južni železnici« Dunaj – Trst. Iz nekaterih podatkov bi se dalo
                            sklepati, da je bila družina potomec italijanskih priseljencev,
                            graditeljev omenjene železnice dobrega pol stoletja prej. </p>
                        <p>Družbenogospodarsko je družina pripadala spodnji plasti prebivalstva, po
                            tedanjem bi rekli, da so bili (pol) proletarci. </p>
                        <p>Po političnem prepričanju je bil oče socialist, zavzet socialdemokrat, v
                            verskem pogledu bolj ali manj blizu Cerkve. Geohelijevi so dali otroka
                            krstiti, dobil je ime po koledarsko bližnjem svetniku, 19. marca, sv.
                            Jožefu. </p>
                        <p>Po osnovni šoli je bil sprejet na klasično gimnazijo v Ljubljani, kamor
                            se je vseh osem let vozil z vlakom. Pridružil se je »vagonarjem«, bil je
                            med skupinami tistih dijakov iz okolice Ljubljane, ki so stanovali sicer
                            doma pri starših, a se v šole vozili v Ljubljano. </p>
                        <p>Bil je razmišljajoč fant, prijeten, – tako ga opisujejo – srednje
                            nadarjen, pri učenju in delu vztrajen in žilav. Med svojimi je bil
                            poznan kot »vagonarska rožica«, in pa »lilija med vagonarji«. Ta, danes
                            zastarela izraza, nam kažeta na mladega fanta s čistim in odprtim srcem,
                            ki zna svoje ime in svoj krst živeti tudi med kdaj pokvarjenimi in
                            umazanimi sošolci. Naznanja se nam poznejši duhovnik, ki zna že kot
                            odraščajoči mladostnik razlikovati in izbirati med dobrim in zlom. </p>
                        <p>V zadnjih gimnazijskih letih se je odločil za duhovniški poklic. Verjetno
                            mu je pri izbiri pomagala njegova evharistična usmerjenost, saj se je z
                            velikim veseljem v poletnih počitnicah udeleževal novih maš, takrat – in
                            še danes – pravih ljudskih in verskih slavij. Pri eni takih novih maš v
                            Žireh, verjetno gre za domačina Viktorijana Demšarja leta 1928, je
                            sklenil postati duhovnik. Kot osmošolec si je celo omislil latinski
                            Rimski misal. </p>
                        <p>Odločitev za duhovništvo – se zdi – v lastni družini ni bila dobro
                            sprejeta, naletel je na ovire tam, kjer jih ne bi pričakoval. Kljub temu
                            je v Ljubljani leta 1930 stopil v bogoslovje, kjer se je izkazal kot
                            razgledan in agilen fant, tako da je bil zadnje leto tudi v vodstvu
                            internega bogoslovskega društva. </p>
                        <p>Oporo za sklep je našel pri znancih in dobrih ljudeh na Vrhniki. V letnih
                            počitnicah se je zato vračal na Vrhniko. Podpirala ga je, predvsem
                            gmotno, neka dobra družina, posebej pa vrhniški dekan Janez Kete, ki se
                            je za fanta zavzel in mu tudi duhovno ves čas stal ob strani. Na Vrhniki
                            se je počutil doma, verniki so ga vzljubili in cenili, zato je
                            razumljivo, da je novo mašo 14. julija leta 1935, po duhovniškem
                            posvečenju 7. julija, pel na Vrhniki, in ne v domači župniji Brezovica. </p>
                        <p>Geohelijevo duhovniško delovanje se začenja v tridesetih let preteklega
                            stoletja, zaznamovanih v Sloveniji zlasti z idejnimi strujami in vplivi,
                            ki so jih v Evropi povzročili vladajoči nacizem, fašizem in komunizem. V
                            Španiji sta divjali (1936–1939) boljševiška revolucija in anarhizem,
                            nacizem je pogazil cele države, v Sloveniji sta vladali idejna nejasnost
                            in kregi, tudi med katoličani, dokler ni 1. septembra 1939 vzplamtela
                            druga svetovna vojna in bila leta 1941 zasedena tudi Slovenija ter kot
                            plen razdeljena med tri okupatorje. </p>
                        <p>Časi so bili resni in hudi, v bogoslovju se je Geoheli nanje
                            intelektualno in duhovno pripravljal pet let. Izoblikoval si je – to
                            razberemo iz njegovega delovanja – jasno vizijo: kot katoliški duhovnik
                            pomagati vsem vernikom, brez ozira na levo ali desno, v vseh duhovnih in
                            telesnih stiskah, in zato sprejeti in uresničiti Katoliško akcijo, kot
                            jo je zahteval tedanji papež Pij XI. in ljubljanski škof Gregorij
                            Rožman. KA v Sloveniji ni bila politična stranka ali lobi, bila je
                            strogo verska organizacija. Njen namen je bil vzgajati in šolati
                            katoliške aktiviste, da bi živeli bolj dosledno krščansko življenje,
                            bili vsak svojemu okolju v zgled, in s tem znance in prijatelje
                            pridobivali za poglobljeno versko, duhovno in socialno delovanje v vedno
                            bolj razkristjanjenem svetu. </p>
                        <p>Kot prvi kraj duhovniškega služenja mu je škof Rožman kmalu po novi maši
                            zaupal mesto kaplana v župniji Toplice na Dolenjskem. Kot poročajo, je
                            tu prvo leto preživel mnogo trpkih ur. Menda se ni ujel z župnikom.
                            Dajal je prednost delu za otroke ter mladostnike, fante in dekleta, jih
                            šolal in versko izobraževal – kar takrat v pastorali ni bilo samoumevno. </p>
                        <p>V oddaljenih šolah fare je pred začetkom dnevnega šolskega pouka imel
                            maše za šolarje, po maši pa jim je s pomočjo domačih deklet in žena
                            postregel z zajtrkom. Garal je od jutra do poznega večera, v noč pa so
                            ga večkrat zatopljenega v molitev našli na klečalniku ... Zgodilo se je
                            celo, da včasih ves teden ni odložil vrhnje obleke, ker ni našel časa za
                            počitek in spanje v postelji ... Bil je poznan zaradi izjemne
                            radodarnosti: dajal je iz svojega, za njegovo darežljivost so vedeli
                            revni in brezposelni, ki so se oglašali pri njem ... </p>
                        <p>Po štirih letih in pol je bil v začetku leta 1940 kot župnijski
                            upravitelj premeščen na faro Zaplana pri Vrhniki. Rad in z veseljem se
                            je vrnil v kraje, ki so mu bili že od mladosti znani in priljubljeni,
                            kjer so ga ljudje poznali do podrobnosti, in je dobri glas o njem šel
                            pred njim. Tedanji vrhniški dekan Janez Burnik je pozneje, pri pogrebu,
                            navzočim župljanom takole predstavil njegovo delovanje: </p>
                        <p>»Vsi vemo, z mladeniškim ognjem in pravo apostolsko gorečnostjo je začel
                            ... Z ljubeznijo, prijaznostjo, s smehljajem za vsakega ... govoril vam je
                            iz srca za srce, zato ni čuda, da ste se ga z 99 % večino oklenili, ...
                            bil je iskren do vsakega, odkritosrčen v toliki meri, da si imel
                            občutek, ko si z njim govoril, kakor da bi ti ponujal svoje srce kar na
                            dlani. Skrivnosti ni maral, zvijače ni poznal. Kar je Kristus rekel o
                            svojem apostolu: ‘To je pravi Izraelec, v katerem ni zvijače, isto
                            moremo trditi o umrlem gospodu: zvijače ni bilo v njem’ ...« </p>
                        <p>Jože Geoheli je v župniji našel že Marijino družbo, na novo pa je začel s
                            KA, ki je tedaj v ljubljanski škofiji začela poganjati korenine. Postal
                            je referent za KA kmečkih fantov v dekaniji Vrhnika. Ob nedeljah
                            popoldne je zbiral in šolal svoje fante in dekleta za nove naloge v
                            Cerkvi in svetu, in jih svaril pred nevarnostjo brezboštva, v
                            kakršnikoli obliki. »Pokonci glave, korajžo, pa bo prišel čas, ko bo
                            spet vse dobro!«, je pogosto ponavljal. Vendar nekaterim domačinom
                            faranom Geohelijevo delovanje pri KA ni bilo po godu. </p>
                        <p>Da bi si olajšal pastoralno delo na hribovitih tleh zaplaninske župnije,
                            si je kupil motorno kolo, v navdušenje mladih in začudenje starejših
                            faranov. </p>
                        <p>Geoheli je razmišljal tudi o potrebah prihodnosti. Načrtoval je graditev
                            doma za katoliško mladino, že začel zbirati denar, a se je namera zaradi
                            prihajajočih zapletov kmalu končala. Njegova ljubezen do vsega
                            slovenskega je bila »neizmerna«, zatrjuje ob grobu njegov prijatelj,
                            advokat dr. Marjan Marolt. Takole pravi: »Pilil si pridige v najlepšem
                            domačem jeziku, cerkev si krasil z deli največjih Slovencev (gre za
                            monštranco po načrtih arhitekta Jožeta Plečnika, prip. J. Z.),
                            pokopališče si sam uredil, kot zrel umetnik, svojim faranom – in sebi ...« </p>
                        <figure>
                            <graphic url="slike_z_51/z_51_15.png"/>
                            <head>Duhovnik Jože Geoheli</head>
                        </figure>
                        <p>Z aprilsko italijansko okupacijo leta 1941, in nato v jeseni z začetkom
                            komunistične revolucije se je za župnijskega upravitelja Jožeta začela
                            zadnja, sicer kratka, a najbolj trpka in grenka doba duhovniškega
                            delovanja.</p>
                        <p>Divjanje okupatorja, ki je požigal vasi, pobijal prebivalce ali pa jih
                            odpeljaval v strahotno taborišče na otok Rab, ter načrtno partizansko
                            ubijanje vplivnih in vodilnih katoliških duhovnikov in laikov po
                            Notranjskem in Dolenjskem – že od spomladi, in pol leta pred
                            ustanovitvijo prve Vaške straže, – je od vernikov, kaj šele duhovnikov
                            po župnijah, zahtevalo pogumno odločitev in konkretno delo za reševanje
                            življenj in imetja. V bližnji ali daljni okolici Vrhnike so partizani že
                            ubili več županov, občinskih tajnikov in svetovalcev: župana v Horjulu
                            Ivana Bastiča z ženo, župana iz Sv. Vida nad Cerknico Antona Tekavca,
                            občinskega tajnika Franceta Strleta, v eni noči 4 člane znane katoliške
                            družine Mravlje iz Brezovice pri Ljubljani, trgovca Janeza Erbežnika iz
                            Zaklanca pri Horjulu, in še desetine drugih, večinoma aktivnih
                            katoliških laikov, pa tudi trdnih kmetov (‘kulakov’ in
                            ‘veleposestnikov’), ki jih – zaradi umanjkanja časa in prostora – ne
                            morem navesti. Naj opozorim še na dejstvo, da je bilo na Notranjskem in
                            Dolenjskem že pred ustanovitvijo Vaških straž (Št. Jošt 17. julija 1942)
                            ubitih in delno tudi mučenih 12 duhovnikov, župnikov in kaplanov.
                            (Godeša:) » ... spomladi 1942 so bili duhovniki umorjeni tajno, po
                            izrazito idejno-razrednih merilih in največkrat brez slehernih sodnih
                            obravnav ...« </p>
                        <p>Jože Geoheli se je moral odločiti. V pridigah ni hotel javno žigosati
                            partizanskega ali okupatorskega nasilja, pač pa je – brez ozira na levo
                            in desno – iskal stike z obema stranema ter posredoval za svoje župljane
                            in jim tako skušal reševati življenja. </p>
                        <p>Spomladi 1942 je šel v najbližje partizansko taborišče, ter tam svoje
                            fante in njih vodje prepričeval, naj se vrnejo domov. Pot v taborišče mu
                            je kazala domača dekle, ki še živi tu med vami. V župnišču pa se je
                            tiste čase večkrat oglasil partizanski vodja Škrabar – ki naj bi bil
                            glavni krivec njegove smrti – in Geoheliju dajal celo neka zagotovila,
                            da se mu ne bo nič zgodilo. Tako poroča Kronika župnije Zaplana. Pisec
                            Kronike, župni upravitelj Jenko Alojzij, nadaljuje: »Ko sem prišel
                            skupaj z Geohelijem, ... mi je dejal, da se dobro razume s partizani«. </p>
                        <p>Geoheli pa je 17. julija šel tudi na italijansko komando v Logatec in
                            dobil zagotovilo: »Če bi partizani koga nasilno odpeljali, naj ta skuša
                            od partizanov pobegniti ... Italijanska vojska mu bo orožje zasegla, njega
                            pa spravila na varno.« </p>
                        <p>Vendar Geoheli ne enim ne drugim ni prav verjel. Še na dan, preden so ga
                            partizani nasilno odpeljali, je svojemu sobratu duhovniku potožil, kako
                            se boji, da bi mu partizani s silo odpeljali fante v gozd, ali pa da bi
                            jih Italijani iz Logatca in Vrhnike polovili in jih poslali v
                            koncentracijsko taborišče na otok Rab. »Rekel mi je«, poroča dekan
                            Burnik, »hudo je v Zaplani, kakor v Španiji«. Svetoval sem mu: »Ne
                            hodite gor!« in odgovoril mi je zopet kratko: »Ne smem jih pustiti
                            samih, vse bi mi zbegali. Grem, pa naj se zgodi kar hoče!« »In zgodilo
                            se je, kar se je zgodilo« dostavlja dekan Burnik ... </p>
                        <p>Še tisti večer, 25. julija, v noči od sobote na nedeljo – v naslednjih
                            odstavkih dobesedno navajam zapise v Kroniki župnije Zaplana, napisani
                            konec leta 1942 – »so partizani naredili preiskavo pri Petrčku (Zaplana
                            48) ter odpeljali s seboj Šinkovca Janeza. Ta je ušel po bregu v
                            Majerjevo grapo. Zato pa so partizani odvedli njegovega očeta, Petra
                            Šinkovca, krojača, ter ga umorili ter pokopali v Šeširkovem gozdu nad
                            Podlipo ... </p>
                        <p>Domači so vest o ugrabitvi očeta sporočili v župnišče in g. Geoheli je
                            šel s kolesom v Logatec ter italijansko vojaško oblast prosil za zaščito
                            prebivalstva. Po pripovedovanju domačinov so Italijani obljubili, da
                            bodo prišli takoj popoldne, bila je nedelja, dne 26. julija 1942.« </p>
                        <p>»Geoheli se je vrnil v Zaplano, opravil nedeljsko sveto mašo, mesto
                            pridige pa je samo prosil farane: Molite, veliko molite!«</p>
                        <p>»Popoldne so se že začeli zbirati okrog cerkve v Zaplani partizani, v
                            gostilni Mesec so bili zbrani tudi domači fantje, župnik pa je še vedno
                            čakal Italijane, ki naj bi naredili red in magari oborožili domače
                            ljudi, da se branijo. Seveda Italijani niso držali besede. Tako
                            odgovornost gotovo pada nanje«, ugotavlja Kronika. </p>
                        <p>»Zvečer ob mraku so partizani začeli streljati v župnišče, kjer je bil
                            Geoheli z družino (oče, mačeha, sestra) prav pri večerji ... Župnišče je
                            bilo precej poškodovano ... Nato jih je nekaj vdrlo v župnišče in eden je
                            (menda župnikov sošolec z Vrhnike) ustrelil v kuhinjo. Strel je zadel
                            župnika v bok. Sicer se je skril v stransko sobo, a partizani so ga
                            kmalu našli. Partizanke so ga obvezale (po tej obvezi so ga kasneje
                            spoznali), nato pa so ga odpeljali s seboj v gozd.« »Njegova sestra
                            Angela je skočila skozi okno s prvega nadstropja ter ušla. Seveda so
                            ‘tovariši’ popili vino, izropali vse župnikovo premoženje, ugrabili tudi
                            ves cerkveni denar, zaklali prašiča ... V gozd sta bila odgnana ‘na
                            zaslišanje’ tudi Modrijan Mirko iz Zaplane 61 in Kogovšek Ivan iz
                            Zaplane 64. Oba so izpustili, župnika pa ne.« </p>
                        <p>Zadnje ure Geohelijevega življenja opisuje partizanski očividec, priča in
                            akter tega dogajanja: </p>
                        <p>»Župnik se je počasi prestopal za nami in je neprestano stokal, kakšni
                            smo, da ga vodimo s seboj, ko vendar lahko vsi farani povedo, da se je
                            držal le svojega pastirskega dela. </p>
                        <p>Še pred dnem smo dospeli v taborišče ... Okrog osmih zjutraj so prišli še
                            nekateri drugi terenci v naš tabor. Odpeljali so ga kakih sto metrov iz
                            taborišča in se tu z njim skoraj ves dopoldan zadržali ... Pri
                            zasliševanju ni skoraj nič priznal ... Okrog poldne se je štab bataljona
                            dolgo posvetoval in nazadnje sklenil, da se mu izreče smrtna kazen.
                            Ponudili so mu kosilo, pa je odklonil. Večkrat smo ga obkolili in ga kaj
                            spraševali. Tu in tam nas je skromno opomnil, da smo daleč zašli, ker
                            smo tako pozabili na boga in se tako sami ločili od poštenega ljudstva,
                            ki ima brezmejno zaupanje v vsemogočnega. Nekateri smo se mu na take
                            besede smejali ... V rokah je držal svoj brevir (prav: rožni venec, prip.
                            J. Z.) in neprestano molil in vzdigoval oči proti nebu ... Še istega dne
                            proti večeru smo ga likvidirali ... Čeprav bi ljudem dokazali, da je bil
                            župnik nevaren belogardistični organizator, bi le malokdo odobraval, da
                            smo mu sodili. Že tisto jutro smo prejeli več prošenj in zahtev, naj
                            župnika čimprej vrnemo ... Prebivalci iz Zaplane so nam obljubljali vse,
                            samo da jim vrnemo gospoda. Še tisti, ki so delali z nami, so na vso moč
                            pritiskali na nas.« </p>
                        <p>»V ponedeljek (27. julija) popoldne so Italijani napadli partizane v
                            Vranji peči. Seveda so morali bežati. Vendar niso pustili, da bi ostal
                            župnik živ, zato so ga ustrelili v glavo, da mu Italijani ne bi nudili
                            kake pomoči. Italijani so se umaknili, partizani so šli spet na svoj
                            ‘položaj’ in po izjavi nekega ujetega partizana župnik še ni bil mrtev.
                            Zato so ga še tolkli po glavi in ga vrgli preko skalnatega roba v prepad
                            ...« </p>
                        <figure>
                            <graphic url="slike_z_51/z_51_16.png"/>
                            <head>Znamenje na Vranji Peči</head>
                        </figure>
                        <p>»Domačini so bili v strahu za župnika, ki je bil zelo priljubljen, zato
                            so (partizani) v gostilni Mesec in drugod govorili, da so ga poslali v
                            bolnišnico ‘na Dolenjsko’. Res so nekateri tem besedam verjeli in
                            čakali, kdaj bo Geoheli prišel zdrav nazaj ...«, dokler župnikovega trupla
                            niso našli in identificirali v Vranji peči 29. novembra 1942. </p>
                        <p>Govorica o Geohelijevem zdravljenju na Dolenjskem je bila naročena laž,
                            podobna oni o najdbi čistega (praznega) lističa v mrliški knjigi, ki naj
                            bi ga partizani našli in zaplenili že prejšnji dan, v soboto 25. julija
                            (!). Napisan naj bi bil z nevidnim limoninim sokom, s sporočilom, naj
                            Italijani v Zaplano hitro pošljejo okrog 30 pušk ... in s seznamom štirih
                            ljudi, ki bi jih bilo treba takoj odstraniti ... Vir o lističu ne navaja
                            ne naslovljenca ne odpošiljatelja, tudi ne omenja, v katerem jeziku naj
                            bi bil napisan – italijanski, slovenski –, tudi ne, kdaj, komu ali po
                            kom naj bi bilo odposlano, ali je bila pisava Geohelijeva, itd. </p>
                        <p>»Po župnikovem umoru je bil seveda v Zaplani velik strah, kdaj bodo
                            Italijani prišli požigat. Nekaj fantov so potem res prijeli, peljali so
                            jih v Rovte, od tam pa v Št. Jošt. Tam je bila ustanovljena prva domača
                            četa protikomunističnih borcev. Nato pa so jih poslali v Zaplano ... 22.
                            avgusta so prišli ...« </p>
                        <p>Truplo umorjenega župnika so 30. novembra 1942 izkopali in prepeljali v
                            Zaplano. Pri komisijskem ogledu je bil navzoč tudi pokojnikov oče.
                            Kronika piše: »Ta je sina hitro spoznal po barvi in črtah hlač, v
                            katerem je bil še ključ (zložljiv, v obliki samokresa) od hišnih vrat
                            župnišča v Zaplani. V hlačnem žepu je bil tudi žepni robec z monogramom
                            G. J. Na trebuhu je bila še obveza, s katero so pokojnega gospoda
                            obvezale partizanke dne 26. julija zvečer ... Tudi zobje in oblika lobanje
                            so kazali, da je truplo res Geohelijevo. Lobanja je bila dvakrat
                            prestreljena in del lobanje oddrobljen ... Oba strela v glavo sta bila
                            zaradi težke poškodbe možganov in zaradi krvavitve v možganih
                            smrtonosna. Smrt je lahko nastopila takoj ali pa po nezavestnem stanju
                            čez nekaj ur«. Nosne in lične kosti so bile deloma zdrobljene, deloma so
                            manjkale. Zaradi pomanjkajočih kosti stopal je bil zdravnik mnenja, da
                            so bila stopala odsekana ali pa so bila nepokrita in tako izpostavljena
                            zunanjemu vplivu, ki je pospešil razkroj stopal in kosti. »O najdbi
                            trupla se je sestavil zapisnik s podpisi zdravnika, komandirja in
                            župnika«.</p>
                        <p>Jožeta Geohelija so partizani, ki takrat niso imeli ne sodne oblasti ne
                            pristojnosti soditi svojim sorojakom, ob navzočnosti okupatorja, ki bi
                            po mednarodnih določilih moral skrbeti za javno varnost, obsodili na
                            smrt in umorili. – Še pred tremi leti je bilo zapisano, v dopisu v
                            lokalnem /vrhniškem/ glasilu »Naš časopis« /4. sept. 2000/: – zaradi
                            neizpodbitnih dokazov kot organizatorja vojaškega sodelovanja z
                            okupatorjem«. </p>
                        <p>A resnica o župniku Jožetu Geoheliju je drugačna: </p>
                        <p>Jože Geoheli je pozabljal na svojo lastno varnost, ni mislil nase, </p>
                        <p>reševal je gola življenja svojih faranov, njih imetje in dobro ime, </p>
                        <p>s tem namenom iskal stike, brez razlike na levo ali desno, tako s
                            komunističnimi partizani kot z okupatorskimi Italijani, </p>
                        <p>in to z najbolj čistimi mislimi in hotenji, brez sleherne dvoličnosti,
                            pretkanosti ali zvijačnosti. </p>
                        <p>Če bi bilo Jožetu Geoheliju možno kaj očitati, potem morda njegov
                            idealizem – drugi bi rekli naivnost. A Jože Geoheli je s pričevanjem
                            predanosti in ljubezni do svojih župljanov duhovno neizmerno prerastel
                            nasprotnike, ki so v njem videli najhujšo oviro pri uresničevanju
                            brezbožne komunistične družbe. </p>
                        <p>Zato ga je bilo treba – kakor so temu v tistih časih rekli –
                            »likvidirati«, »fizično iztrebiti« ... </p>
                        <p>To je resnica o Jožetu Geoheliju. </p>
                    </div>
                </div>
            </div>
            <div type="div1">
                <head>Pripovedi</head>
                <div type="div2">
                    <head>Še naprej umori pri belem dnevu</head>
                    <docAuthor>Vanja Kržan</docAuthor>
                    <div type="div3">
                        <p>Likvidacije žrtev pred domačim pragom ali kar doma, kot smo bili v
                            prejšnjih izvodih priča zahrbtnemu uboju Ivana Petkoša in Franca
                            Bertonclja, so se po Jesenicah in okolici nadaljevali. </p>
                        <p>Še istega meseca kot Bertonclja, januarja 1944., so ustrelili Janka
                            Trojarja, tovarniškega uradnika na Jesenicah, od mladih nog pripadnika
                            Sokola in vidnega dalavca v Narodno napredni stranki. Na partizanstvo je
                            gledal sprva zelo idealistično: partizansko gibanje je ves čas aktivno
                            podpiral, prenašal partizanom razna poročila, jim prinašal hrano in
                            denarno podpiral OF. Bil je vedno na poti po poslih za OF. Zato ga je
                            gestapo dvakrat zaprl v Begunjah in ga na strahovit način zasliševal. Ko
                            so ga hoteli prijeti tretjič, jim je še pravočasno pobegnil v gozd in se
                            pridružil partizanom. Tukaj se mu odprejo oči: vidi rope in poboje.
                            Spozna, da partizanstvo ni borba za kralja in domovino, ampak borba za
                            zmago komunistične partije. Vse skupaj se mu zagabi in uide. Zdaj se
                            mora skrivati pred gestapom in partizani, kajti oba nasilneža ga
                            preganjata. </p>
                        <p>Nekega januarskega večera okrog šeste ure Janko Trojar obišče očeta, ta
                            pa je ravno takrat odšel po nekem opravku. Doma sta bila mama in brat
                            njegove žene. Nenadoma vderejo v kuhinjo komunistični likvidatorji in
                            brez besed postrelijo njega, njegovo mater in svaka. Ko se oče vrne
                            domov, najde vse tri ležeče v krvi z razstreljenimi glavami. </p>
                        <p>OF izda v ‘opravičilo’ letak, kjer trdi, da je bil Trojar ubit zaradi
                            ustanavljanja plave garde, kot so komunisti poimenovali pristaše
                            Mihajlovičevih četnikov. Njegovega svaka so ubili, ker mu je pri tem
                            poslu pomagal, mater pa zato, ker je sina skrivala. Trojni poboji so
                            bili ‘justificirane usmrtitve’, kot temu danes pravijo. </p>
                        <p>Umori po domovih v prvih mesecih leta 1944 Jeseničanom in okoličanom še
                            vedno vlivajo grozo pred partizanskim nasiljem. Olipov fant iz Potokov
                            pri Koroški Beli je bil prisilno mobiliziran v partizane. Po nekaj dneh
                            se mu posreči, da uteče. Preden pa more prestopiti prag domače hiše, ga
                            prestreli partizanska krogla.</p>
                        <p>Tudi Hrušico je marec 1944 zaznamoval z likvidacijami. V brivnici pri
                            Ocepku sta bila ustreljena brivec Matko Kovaček, po rodu Hrvat in
                            njegova mlada in lepa žena Anka Černe z Jesenic. Priča umora je bila
                            sedemnajstletna vajenka Francka Janežič por. Bizjak. Kako se danes
                            spominja tega dogodka? Pred kratkim je priznala znanki, ženi najmlajšega
                            Ocepkovega sina, da jo kot senca spremlja vse življenje. </p>
                        <p>»Bilo je v soboto, 25. marca 1944. Ura je bila tri četrt na dvanajst.
                            Tega dne je moja mama imela god. Mojster je stal ob stolu pri oknu, jaz
                            na sredini, gospa ob steni. Ob sobotah je bila v brivnici, ker je
                            pomagala militi, otrok pa nista imela. Nenadoma se odprejo vrata.
                            Zagledam dva moška in dve naperjeni pištoli. ‘Kdo je mojster?’ zaslišim.
                            Že v naslednjem trenutku počita strela. Eden od njiju je ustrelil
                            mojstra v glavo, drugi gospo v srce. Oba se zgrudita ob meni na tla, po
                            tleh pa sama kri. Samo stala in jokala sem. Potem začne cviliti še
                            gospejin psiček in se skrije k meni v naročje. Gospod Kocbek iz bližnje
                            hiše je slišal strele in prihitel v brivnico. </p>
                        <p>Poznala sem oba morilca. Eden je bil s Plavža, drugi iz Javornika. Danes
                            se njunih imen ne spominjam več. Ko sem odhajala domov mimo bližnje
                            kapelice, po vojni so jo pognali v zrak, izza nje stopi neznanec in me
                            vpraša. ‘Ali si poznala tista dva moška? Domenjeno je bilo, da je treba
                            brivca in ženo ustreliti, če pa boš ti izdala, kdo sta bila oba moška,
                            čaka tebe isto.’ Zato raje o dogodku sploh nisem premišljevala, še danes
                            bolje zame, da se čim manj spominjam.«</p>
                        <p>Zakaj pa bi lahko ustrelili prijaznega Matka in lepo Anko? »Kaj lepo,
                            dobro, tako zelo dobro!« mi je pripovedovala Jožica roj. Jakopovič,
                            danes žena najmlajšega Ocepkovega sina.«Bili smo sosedje Ocepkovih, kjer
                            je imel Matko najeto brivnico. Doma nas je bilo sedem otrok, oče je bil
                            železničar in zelo težko smo živeli. Anka nam je veliko pomagala, do
                            konca življenja pa ji bomo hvaležni, ker nam je rešila smrti
                            trimesečnega bratca. Zdravnik Tancar z Jesenic je napravil čezenj križ.
                            Mama je prijokala domov, Anka pa ji reče: ‘Obleci se, vzemi otroka in
                            greva z njim v bolnico v Celovec. Tam imam poznanega zdravnika.’ Bratec
                            je ostal tri mesece v bolnici in se pozdravil. Vse stroške je plačevala
                            Anka. Še vedno ne razumem, zakaj so morali umoriti tako dobro gospo.«
                            »In zakaj njenega moža?« sem jo še vprašala. »Ne vem. Gotovo ne zato,
                            ker je partizane v hosti oskrboval z britvicami.« Morda pa zato, ker ni
                            hotel priti k njim v hosto, da bi imeli kar tam brivca in
                            somišljenika.</p>
                        <p>Na Jesenicah so v tem obdobju ubili med drugimi še branjevca Karla
                            Čepona; tovarniškega delavca Karla Valentarja kar vpričo žene, ki je
                            ležala v porodni postelji; pa tovarniškega mojstra Pavla Žejna skupaj z
                            njegovo ženo. Marija Kržišnik iz Podmežaklje in njen sin sta bila člana
                            OF, a nekega ‘náloga’ nista mogla izpolniti. Zato ju je likvidiral
                            verjetno star delomrznež Jaka Krmelj.</p>
                        <p>Val ogorčenja pri vseh poštenih Jeseničanih in okoličanih sta povzročila
                            umora uglednih nosilcev predvojnega kulturnega, javnega in političnega
                            življenja Franca Bertonclja in Petra Arneža. Skupaj s predvojnim
                            jeseniškim županom Valentinom Markežem so bili ti trije veljaki stebri
                            predvojnih Jesenic in so v dobrobit Jeseničanov na vseh področjih
                            delovali do smrti. Zaradi uboja svojih dveh prijateljev in sodelavcev se
                            je V. Markež že pred koncem vojne umaknil na Koroško, ker je sprevidel,
                            da gredo komunisti v borbi za oblast do konca in da bi bil naslednji za
                            ‘odstrel’ prav on, saj so komunisti svoje lovke že začeli stegovati po
                            njem. </p>
                        <p>O Bertonclju in Markežu smo v naši reviji že pisali, zato današnji članek
                            posvečamo spominu umorjenega tovarniškega delovodja, ki je že pred vojno
                            ves prosti čas žrtvoval za javno in socilano delo v korist delavcev in
                            sirot. Predvsem pa je bil ljubeč mož in skrben družinski oče. Vse
                            pomembnejše o njegovem življenju in delu mi je napisala njegova
                            najstarejša hčerka Mimi Arnež por. Grum ( ki danes živi v Milwaukeeju,
                            Wisconsin). Zvesto in ljubeče je spremljala zadnja leta očetovega
                            življenja in delovanja, zato je oče svoji ljubljenki tudi marsikaj
                            zaupal. Bila je priča očetove smrti, zato se na koncu opisa spominja
                            tudi teh bridkih trenutkov in nekaterih povojnih dogodkov.</p>
                        <figure>
                            <graphic url="slike_z_51/z_51_17.png"/>
                            <head>Peter Arnež</head>
                        </figure>
                    </div>
                    <div type="div3">
                        <head>Kdo je bil Peter Arnež</head>
                        <p>»Moj oče Peter Arnež je zagledal luč sveta 22. oktobra 1894 v Kamni
                            gorici pri Kropi. Njegovi starši so bili revni žebljarski delavci. Mati
                            Helena je kovala žeblje v vigenci, oče Peter pa krošnjaril s čevlji po
                            Gorenjski. Pri tem ga je nekoč tako močno ožulil čevelj, da je nastala
                            zastrupitev. Zdravniki so mu odrezali nogo nad kolenom, a operacija je
                            bila prepozna. Oče je umrl star 42 let. Mati je ostala sama s tremi
                            otroki, najstarejši, Peter, moj oče, je bil star 11 let. Hodil je v
                            dvorazredno ljudsko šolo, ves preostali čas pa pomagal materi v vigenci. </p>
                        <p>S štirinajstim letom je odšel na Jesenice, pričel delati v tovarni
                            Kranjske industrijske družbe (KID) in s svojim zaslužkom pomagal materi.
                            Na Jesenicah se je vključil v katoliško prosvetno društvo, v telovadno
                            društvo Orel in v delavsko strokovno organizacijo (sindikat).</p>
                        <p>Bil je šibke narave, zato v prvi svetovni vojni ni bil vojak, a je l.
                            1918 kot sanitejec vstopil v vojsko prostovoljcev ob času koroške krize,
                            da bi reševal slovenski Korotan. </p>
                        <p>Ko se je vrnil na Jesenice, je moj oče spoznal Pavlo Rozman, hčerko Ane
                            in Petra Rozmana (enega od ustanoviteljev nekdanjega Katoliškega
                            delavskega društva, ki se je kasneje preimenovalo v Krekovo prosvetno
                            društvo). Stara starše sta imela pekarno in slaščičarno nasproti
                            tedanjega katoliškega prosvetnega društva na Savi. Ta hram kulture je po
                            vojni postal skladišče trgovskega podjetja Rožca. Prvega septembra 1919
                            sta se poročila pri Mariji Pomagaj na Brezjah. Ženitovanjsko kosilo je
                            bilo na Bledu.</p>
                        <p>Po poroki je bila naša mama še vedno pomočnica v pekariji in slaščičarni
                            svojih staršev, ata pa je delal v tovarni, kjer je po nekaj letih postal
                            delovodja v mehanični delavnici. </p>
                        <p>Po prvi svetovni vojni je ata sodeloval pri reorganizaciji SLS in bil do
                            druge svetovne vojne odbornik krajevnega strankinega odbora. Pri drugih
                            občinskih volitvah na Jesenicah je bil kot zastopnik delavcev izvoljen v
                            jeseniški občinski odbor in ostal njegov član do vdora Nemcev. Ko so
                            bile pred ustanovitvijo banovin l. 1929 razpisane volitve v ljubljansko
                            oblastno skupščino, je zbor zaupnikov SLS za radovljiški okraj izbral
                            Petra Arneža za okrajnega kandidata, ki naj zastopa predvsem delavske
                            interese. Pri volitvah je dobil večino glasov. V času Dravske banovine
                            je bil imenovan za banovinskega svetnika za radovljiški okraj. Vedno se
                            je potegoval za dobrobit vseh delavcev, ne glede na strankarsko
                            pripadnost.</p>
                        <p>Ko je postal podžupan jeseniške občine, je prevzel vodstvo socialnega
                            odseka. Njegova velika skrb so bili občinski reveži in revne družine.
                            Prizadeval si je, da je občina zgradila zavetišče za ubožce in
                            upokojence brez svojcev. V njem je bilo 50 postelj, bolniška ambulanta
                            in kapela sv. Eme. S prostovoljnim delom, finančnimi in materialnimi
                            sredstvi so pomagali mnogi Jeseničani. Dom in kapelo je l. 1940
                            blagoslovil škof dr. Gregorij Rožman.« ( Ta zgradba še danes služi
                            svojemu namenu.) »Naš ata Peter Arnež je bil na Jesenicah tudi član
                            načelstva Hranilnice in posojilnice, ki je pomagala predvsem delavcem s
                            posojili na majhne obresti.« </p>
                        <p>Ta Arneževa zavzetost na vseh področjih, zlasti za dobrobit delavcev in
                            revnih, je bila zanj nekaj običajnega. Že v otroštvu in kasneje v rani
                            mladosti, ko je s svojim skromnim zaslužkom pomagal materi, delavki v
                            vigenci, ki je sama preživljala družino, se je pričel izoblikovati
                            njegov plemeniti značaj, srčna dobrota in zavzetost za pravice delavcev. </p>
                        <p>»V času Aleksandrove diktature je vodil jeseniško občino župan Žabkar, po
                            poklicu lekarnar. Ni bil priganjač Aleksandrovega režima, ampak je
                            občino vodil skladno s potrebami ljudi in ne po zahtevah kraljeve
                            diktature. SLS je takrat zavzela opozicijsko stališče do diktature,
                            namreč pasivno rezistenco, ki je bila uspešna. Morda bi kdo lahko
                            očital, da Peter Arnež ni bil discipliniran strankar, ker je sodeloval v
                            občinski upravi. Vendar ni nikoli naletel na očitke in pri svobodnih
                            volitvah l. 1936 je bil izvoljen na drugo mesto na listi SLS (JRZ) in
                            tako postal podžupan.«</p>
                    </div>
                    <div type="div3">
                        <head>Peter Arnež zajet v vihro revolucije</head>
                        <p>»Toliko o atovem javnem delovanju pred drugo svetovno vojno. Naj se vrnem
                            k naši družini. Našim staršem je Bog podaril šest otrok, a drugi je
                            kmalu umrl in ostalo nas je pet: Marija, kličejo me Mimi (1920), Peter
                            (1924), Tone (1920) in dvojčici Helena in Pavla (1931). Do nas otrok je
                            bil ata strog, zahteval je red in ubogati smo morali na besedo. Nikoli
                            ni koga udaril, dovolj je bilo, da nas je pogledal in smo vedeli, koliko
                            je ura. Zaradi velike zaposlenosti v tovarni, na občini in pri mnogih
                            organizacijah je bila vsa skrb za pekarno in slaščičarno na maminih
                            ramah, še posebej, ko je postala lastnica obeh obratov. Imeli smo
                            pekovske pomočnike in otroci smo pomagali, kolikor smo mogli.</p>
                        <p>Ata nam je večkrat poudarjal, kako važno je, da se pridno učimo. ‘Kolikor
                            znaš, toliko veljaš,’ nam je velikokrat povedal. Znanja nam nihče ne bo
                            mogel vzeti, četudi bi vse drugo izgubili. Naučili smo se tudi pridno
                            delati.</p>
                        <p>Prišlo je leto 1941 in nemška okupacija. Ko so Nemci zasedli Gorenjsko,
                            so takoj razpustili občinske odbore, prav tako vsa kulturna in telovadna
                            društva ter klube, zasegli njih premoženje in domove, uničili knjižnice,
                            prepovedali slovenski jezik v uradih in šolah, celo v cerkvi, nastavili
                            so nemške učitelje itd. Zaprli so vse slovenske duhovnike (razen
                            nekaterih najstarejših) ali jih pregnali na Hrvaško. V nas vseh je rasel
                            silen pasiven odpor proti ponemčevanju. Celo otroci so to čutili. Ko so
                            v jeseniški meščanski šoli učenci morali »očistiti« šolsko knjižnico
                            slovenskih knjig, so jih mnogi metali čez plot namesto na kamione in jih
                            tako vsaj nekaj rešili.</p>
                        <p>Nemci so kmalu začeli aretirati zavedne slovenske ljudi, zlasti družbeno
                            vidnejše iz predvojnih strank. Živeli smo v silni živčni napetosti in
                            smo imeli kovčke pripravljene v strahu, da bodo Nemci tudi našo družino
                            izgnali. Skrili smo knjige in ‘nevarno’ literaturo, nekatere reči celo
                            zakopali.</p>
                        <p>Ob nemškem napadu na Jugoslavijo sem učila na osnovni šoli v Št. Janžu na
                            Dolenjskem, ki je prišel pod nemško okupacijo. Kmalu se je pričelo
                            šušljati, da bomo vsi učitelji prestavljeni v Nemčijo. Na tihem sem kraj
                            zapustila in po dolgih ovinkih prišla domov na Jesenice. Zaposlila sem
                            se v tovarni in postala pisarniška pomočnica. </p>
                        <p>V času okupacije se je ata posvetil pomoči izseljencem. Prejšnje vodstvo
                            SLS je tajno organiziralo pomoč družinam, ki so ostale brez sredstev, ko
                            so zaprli očete. Zbirali so sredstva in pošiljali pakete izgnancem v
                            razna nemška taborišča. Tudi iz naše pekarne smo odposlali lepo število
                            paketov in kart za kruh v Nemčijo.</p>
                        <p>Ko je nastopila OF, je ata kmalu spoznal njeno lažno krinko, </p>
                        <p>s katero je skušala zakrivati teror in uboje. Komuniste je dobro poznal,
                            ker je imel z njimi hude boje ob veliki stavki delavcev na Jesenicah l.
                            1936. Takrat je spoznal njihove cilje, njihov način dela in taktiko, pa
                            tudi zlaganost in demagogijo. Zato je odklonil vsako sodelovanje s
                            komunisti in je odkrito obsojal OF in njeno nasilje.</p>
                        <p>Skoraj vsak dan smo slišali za kak napad ali uboj, ki so ga zakrivili
                            terenci. Živeli smo v velikem strahu, kaj vse še utegne priti nad nas.
                            Ata je prebiral neko knjigo o Stalinovih čistkah, in ko smo se o njej
                            pogovarjali, smo bili vsi mnenja, da se kaj podobnega v Sloveniji ne
                            more zgoditi. </p>
                        <p>L. 1943 so Nemci pričeli nasilno mobilizirati pod pretvezo za delo v
                            Nemčiji (Arbeitsdienst) in odvedli tudi našega brata Petra, starega
                            devetnajst let.</p>
                        <p>Istočasno pa so OF, terenci in partizani nadaljevali s svojim nasiljem in
                            naša zaskrbljenost se je iz tedna v teden večala. Ko so komunistični
                            terenci 1. januarja 1944 ustrelili atovega prijatelja in na mnogih
                            področjih njegovega sodelavca Franceta Bertonclja, je bil naš strah še
                            večji. Vsak dan smo večerni molitvi dodali še molitve za umirajoče – vsi
                            smo jih znali že na pamet – da bi bili pripravljeni na najhujše. Ata je
                            močno slutil, da so ga komunisti že obsodili. Mama in mi otroci smo ga
                            prosili, naj se umakne v Ljubljano. A odločil se je, da bo ostal pri nas
                            doma. Rekel je še: ‘Vsi smo v božjih rokah. Če oddidem, se bodo
                            komunisti znesli nad vami. Naj se zgodi božja volja.’</p>
                        <p>Tistega leta je bil god sv. Jožefa na nedeljo, zato so v cerkvi obhajali
                            praznik naslednji dan, v ponedeljek 20. marca. Naš ata je bil velik
                            častilec tega svetnika. Razumljivo, da sva šla v ponedeljek zjutraj k
                            šesti maši v farno cerkev. Nad desnim stranskim oltarjem je bila slika
                            sv. Jožefa, danes je ni več. Spominjam se, da je to jutro po maši oče
                            klečal pred oltarjem in molil. Po poti sva se pogovarjala o marsičem.
                            Med drugim mi je naročal, naj bom mami v oporo, če se njemu kaj zgodi;
                            naj ostanem doma in pomagam, dokler se brat Peter ne vrne.</p>
                        <p>Ob sedmih zjutraj sva bila že oba v službi, ata je bil knjigovodja v
                            mehanični delavnici, jaz v glavni pisarni pri KID. Skoraj vsak dan sem
                            malo pred šesto uro popoldne poklicala ata, da sva šla skupaj domov.
                            Tega dne mi je po telefonu rekel, naj kar grem domov, da bo kmalu
                            prišel, saj je dan daljši in ob šestih ni več temno. Iz glavne pisarne
                            sem šla mimo tovarniških hiš po Delavski ulici in takratnega ‘črnega
                            konzuma’ (po vojni je bila to trgovina Rožca) do gostilne Kobal in domov
                            v sosednjo hišo. Ata je odšel po drugi poti, ker je odšel iz tovarne pri
                            drugem izhodu, nato mimo Vidiceve pekarne in proti domu. Medtem je v
                            Mohoričevo hišo – dve hiši naprej od naše, kjer je imel spodaj krojač
                            Vovk svojo delavnico – planil atentator, zagrozil krojaču, naj se ne
                            gane in odprl okno. V odsevu šipe je oprezoval, kdo prihaja po cesti. Ko
                            je prišel ata mimo, je planil k vratom in streljal.</p>
                        <p>Ko sem prišla domov, je bila mama v prodajalni in komaj sem vstopila, mi
                            je rekla: ‘Ravnokar je bila tukaj neka ženska in mi povedala, da je šel
                            Košir mimo naše hiše.’ (Za Koširja se je takrat že vedelo, da je
                            komunistični likvidator.) Minuto za tem sva z mamo zaslišali strele in
                            mama je v težki slutnji zavpila: ‘Ata!’ Obe sva stekli iz hiše in ga
                            zagledali: ležal je na cesti pred Mohoričevo hišo, likvidator pa je
                            prihajal nama naproti. Nameril je revolver vame, in nagonsko sem se
                            vrgla v jarek pred Ambrožičevo mesnico na nasprotni strani ceste, kjer
                            je bila njihova ledenica. K sreči se mu revolver ni sprožil in
                            likvidator je odhitel naprej, zavil mimo Kobalove hiše in izginil. </p>
                        <p>Z mamo sva stekli k atu. Močno je krvavel iz vratu. Morilec ga je od
                            zadaj prestrelil s petimi streli, smrtnega mu je sprožil v tilnik.
                            Odnesli sva ata domov, na pomoč nama je priskočil mlad fant Leon Miceli,
                            ki je bil po vojski vrnjen s Koroške in nekje ubit. </p>
                        <p>Ata smo odnesli po stopnicah v prvo nadstropje, kjer smo nad pekarno
                            imeli stanovanje. V sobi smo ga položili na tla. Ni odprl oči in ni dal
                            nobenega glasu. Prijela sem ga za roko in opazila, da je tudi dlan
                            prestreljena. Molili smo molitve za umirajoče kot že tolikokrat prej.
                            Zdaj pa za ata. Držala sem ga za roko in ata mi jo je stisnil, kot da bi
                            hotel še povedati, da nas sliši, potem pa – izdihnil. Imel je 49 let. </p>
                        <p>Ko je prišel dr. Bergelj – ne vem, kdo ga je poklical – je rekel, da ne
                            more več pomagati. Prišla je tudi nemška patrola in ugotovila, da je ata
                            mrtev. Prosila sem, da bi šel kdo od njih z menoj na pošto. Za brata
                            Petra sem oddala telegram in če ne bi Nemci potrdili, kar se je zgodilo,
                            brat ne bi dobil dovoljenja, da pride na pogreb. </p>
                        <p>Tisto noč po uboju je bedel z nami bratov prijatelj Heliodor Volčini. Na
                            prvi petek v juliju 1944 je tudi njega nekdo ustrelil. Nekaj dni pred
                            tem je dobil od prijatelja, ki je bil na nemški fronti, pismo, da je
                            doma na dopustu. Rad bi videl, da ga Heliodor obišče. Ta brez oklevanja
                            oddide k prijatelju, toda na polju, nekje med Žirovnico in Breznico
                            obleži mrtev. Zelo verjetno je bilo pismo le vaba, ki je Heliodora
                            pahnila v smrt. Pred kratkim mi je Mimičina dobra znanka dejala, da je
                            bil takrat zaznamovan vsak, ki se je družil z Arneži.</p>
                        <figure>
                            <graphic url="slike_z_51/z_51_18.png"/>
                            <head>Poročna slika Pavle Rozman in Petra Arneža</head>
                        </figure>
                        <p>»V atovi denarnici,« nadaljuje Mimi, smo našli njegovo oporoko: sestavil
                            jo je na zavrženem listku tovarniškega papirja, ni pa je utegnil
                            prepisati. Tudi datuma ni bilo. S temi besedami se je ata poslovil od
                            nas: </p>
                        <p>Ljuba žena in otroci !</p>
                        <p>Ker so časi postali zelo resni in za mene nevarni, se mi zdi prav, da vam
                            napišem nekaj smernic za življenje, ako ga bo odločil Bog za čas, ko se
                            bo razdivjal svet v tej vojni.</p>
                        <p>Ako mi je Bog odločil, da konca ne učakam, potem želim predvsem tebi,
                            ljuba žena, še dolgo življenje, da bi bila v oporo otrokom in obratno
                            oni tebi. Vse, kar je najinega, je tvoje in razdeli po svoji vesti kot
                            mati. Kdor ti bo stal več ob strani, ga tudi bolj obdaruj. Skrbi pa
                            predvsem za njih dušo, ker ta je večna, drugo vse tako hitro mine. </p>
                        <p>Spominjajte se me v molitvi in ne pozabite vašega skrbnega, vas vse
                            ljubečega očeta – </p>
                        <p>Bog z vami </p>
                        <p>Jesenice, (brez datuma) P.A. </p>
                        <p>Brat Peter je prišel na pogreb in se po nekaj dneh vrnil v Nemčijo. Če bi
                            dezertiral, bi Nemci vso našo družino izselili, kot se je to dogajalo v
                            takih primerih. Brat pa nas ni hotel izpostaviti tej nevarnosti. Zaupali
                            smo v Božjo pomoč in na atovo priprošnjo, da se bo Peter srečno vrnil po
                            končani vojni.« </p>
                        <p>Veličasten Arnežev pogreb je pokazal, kakšen ugled je užival pokojni. </p>
                        <p>V nekaj dneh po Arneževi smrti je bilo na Jesenicah in bližnji okolici
                            pobitih še sedem ljudi. Val ogorčenja je naraščal in nekateri zagrizeni
                            nasprotniki komunistov so si omislili orožje. Mica Pivk roj. Glavič iz
                            Javornika je kmalu po pogrebu Petra Arneža obiskala hčerko Mimico in ji
                            ponujala pištolo, češ da se bo lahko ubranila, če bo atov likvidator
                            hotel ustreliti še njo. Mimica jo je brez oklevanja odločno zavrnila,
                            vzela pa je dve ročni bombici, a so jih Arneževi takoj za vedno
                            zakopali. Tako kot večina tudi Arneževi niso bili iz takega testa, da bi
                            se maščevali, kaj šele, da bi si omislili orožje. Oko za oko, zob za zob
                            je postalo načelo le redkih posameznikov, ki niso videli drugega izhoda,
                            kot da so se vključili v akcijo Črna roka. </p>
                        <p>Večino ljudi je teror navdal z grozo in strahom in so se zaprli vase.
                            Nihče ni mogel z gotovostjo vedeti, ali je varen pred likvidatorjevo
                            kroglo. Takrat, ko je Arnežev likvidator planil v delavnico krojača
                            Vovka – pomočniki so bili že odšli, ostal je sam in likal – je bil
                            krojač prepričan, da je prišel likvidator ubit njega. Zagrozil mu je,
                            naj se ne gane. Sklonil se je nad likalnik in čakal na strel v tilnik.
                            Šele ko se je zgrudil pod streli Arnež, je doumel, kaj se dogaja in
                            odhitel na cesto. Bilo je konec delavnika in veliko delavcev je odhajalo
                            domov. Vendar se nihče ni upal ustaviti ob Arnežu, kaj šele, da bi se
                            nadenj sklonil. To sem pred kratkim zvedela od sina krojača Vovka, ki je
                            bil moj sošolec. </p>
                        <p>Mimi nadaljuje: »Šestnajstletni brat Tone je po atovi smrti šel ‘na
                            obisk’ k stricu v Ljubljano in se tam ponovno vpisal v gimnazijo. Doma
                            smo se namreč bali, da ga bodo odvedli partizani, saj je bilo med njimi
                            že nekaj njegovih vrstnikov. </p>
                        <p>Po atovi smrti sem pustila službo v tovarni, ker sem bila potrebna doma.
                            Mama je bila živčno strta in sestri sta bili stari šele trinajst let.
                            Partizani so ponoči velikokrat prišli v pekarno, kjer jim je mojster
                            Jože Čop moral dajati kruh, kolikor so ga hoteli. Živeli smo v večnem
                            strahu, kakšne načrte še kujejo komunisti.</p>
                        <p>Na pustni torek, februarja 1945 je prišlo uradno sporočilo, da je brat
                            Peter umrl 16. januarja zaradi ran od šrapnela, pokopan pa je na
                            pokopališču ob belgijsko-nemški meji. </p>
                        <p>Ta vest je bila za nas zelo hud udarec. Mama je bila tedaj v bolnišnici
                            zaradi zastrupitve in morali so ji odrezati kazalec na levi roki.
                            Bratovo smrt smo ji zamolčali. To se nam je posrečilo zato, ker so
                            bratova pisma prihajala še nekaj tednov. Pošta je prihajala z
                            zamudo.</p>
                        <p>1. marca 1945 so angleška letala bombardirala Jesenice. Namen je bil, da
                            uničijo postajo in železniške proge, vendar so zadele železniška
                            stanovanja v zgradbi nasproti postaje in še nekaj drugih, skupaj z
                            glavno cesto. Če se prav spomnim, je bilo okrog sto mrtvih in veliko
                            ranjenih, največ v železniški menzi nasproti postaje. Naslednje dni so
                            bile na pokopališču postavljene odprte krste z ubitimi, da so jih lahko
                            domači ali znanci prepoznali in zapisali imena. </p>
                        <p>Zaradi mnogih ranjencev so morali drugi bolniki zapustiti bolnico, tudi
                            mama. </p>
                        <p>Takrat nismo vedeli, da je prav tisti dan, prvega marca, stal na
                            jeseniški postaji vlak s političnimi zaporniki, ki so jih Nemci peljali
                            iz Ljubljane v Dachau. Med njimi so bili trije frančiškanski patri,
                            načelnik domobranskega štaba podpolkovnik Peterlin, glavni domobranski
                            obveščevalni oficir Ilovar, aktivni major Križ, profesor Lipovec, ki je
                            kasneje v Clevelandu 30 let urejal časopis Ameriška domovina in še
                            drugi. Skratka tisti, ki so delali proti Nemcem, a ne za komuniste,
                            ampak za zahodne zaveznike.</p>
                        <p>Prišel je 1. maj 1945. Zjutraj smo šli v savsko cerkev k šesti maši, ki
                            jo je daroval p. Fortunat, frančiškan, doma iz Mojstrane. Imel je
                            legitimacijo, da dela v tovarni, zato je na ta način večkrat prišel na
                            Jesenice, imel mašo v savski cerkvi in veliko spovedoval. On nedeljah pa
                            je imel v farni cerkvi mašo neki nemški pater. V času nemške okupacije
                            smo nekatera dekleta na Jesenicah, v Bohinjski Bistrici, na Dovjem in
                            okoliških krajih pripravljale otroke za prvo sv. obhajilo. Vendar otroci
                            zaradi odsotnosti duhovnikov niso mogli k spovedi. Po izpraševanju vesti
                            in molitvi kesanja jim je nemški duhovnik dal skupno odvezo. V Bohinjski
                            Bistrici sem pripravila na prvo obhajilo 200 otrok, a tja je prišel kjub
                            nevarnosti pred Nemci in partizani slovenski duhovnik Srečko Huth. ( O
                            njem in njegovi zveriski smrti na Koprivniku oktobra 1943 je v Zavezi
                            pisal Mirko Kambič.) </p>
                        <p>Po maši na prvega maja je okoli osme zjutraj prišel k nam domov p.
                            Fortunat in mami povedal, da se bodo domobranci iz postojanke na Brezjah
                            umaknili tisti dan, ker bodo partizani zelo verjetno zasedli zgornjo
                            Savsko dolino. Svetoval je, naj se umaknemo vsaj do Kranja, ker doma ne
                            bomo več varni.</p>
                        <p>Mama ni dolgo premišljevala: ‘Dekleta naj se umaknejo, jaz pa ostanem
                            doma.’ Na hitro smo zmetale skupaj nekaj perila in oblek. Še danes
                            slišim mamine besede: ‘Vzemite le najslabše, ker boste verjetno kdaj
                            spale na prostem.’ Vzele smo s seboj precej nemških mark, ki so po vojni
                            izgubile svojo vrednost, poleg tega si lahko zamenjal le 300 starih mark
                            za nove. Še isti dan smo odšle z maminim blagoslovom. Sprva sem se
                            upirala, ker mame nisem hotela pustiti same. Bila je zelo odločna:
                            ‘Zahtevam, da greste. Vedno bom molila za vas. Če pa me ubijejo, bom
                            počivala skupaj z atom. Zelo nas je bolelo, ker ji še vedno nismo
                            povedale o bratovi smrti.’ » </p>
                        <figure>
                            <graphic url="slike_z_51/z_51_19.png"/>
                            <head>Arneževa družina – Sedita mati Pavla in oče Peter, stojijo z leve
                                Helena, Tone, Peter, Mimi in Pavla</head>
                        </figure>
                    </div>
                    <div type="div3">
                        <head>Beg v ‘svobodo’</head>
                        <p>»V družbi z nekaterimi Markeževimi in Francko Bertoncelj smo deloma peš,
                            deloma z vlakom prišle do Kranja in še naprej do Smlednika. Tam smo
                            dobile zatočišče pri nekem kmetu. V nedeljo 6. maja smo že videli, da se
                            procesije ljudi v smeri iz Ljubljane umikajo na Koroško preko Tržiča in
                            Ljubelja. Tudi mi smo spoznali, da bo treba naprej. Neka znanka
                            Markeževih je preprosila šoferja avtobusa z nemškimi ranjenci, da nas
                            zapelje ne Koroško. Avtobus je bil skoraj prazen. Odpeljali smo se 7.
                            maja zjutraj in pripeljali na Jesenice okoli pol enajstih dopoldne.
                            Šofer je nameraval do Kranjske gore in preko Korenskega sedla na
                            Koroško. Na Jesenicah je zvedel, da vse ceste od tu naprej stražijo
                            partizani. Zato smo se odpeljali nazaj do Tržiča in po ljubeljski cesti
                            do predora. Tu smo se malo odpočili. Markežev Tinko, Francka Bertoncelj
                            in jaz smo odšli po poti preko prelaza. Otožno smo se razgledovali po
                            Gorenjski. Le kdaj se bomo spet vrnili v domače kraje? Tinko se ni vrnil
                            nikoli več, ker je umrl že na Koroškem, Francka čez dve leti, ko se je
                            vrnila s Koroške, jaz pa šele l. 1991. Nekajkrat sem obiskala Koroško,
                            leta 1972 sem se povzpela na Rožco, da bi lahko preko Karavank zagledala
                            košček domovine. </p>
                        <p>Brez zaprek smo v ponedeljek 7. maja zvečer prišli v Celovec in prespali
                            v neki šoli. Naslednji dan smo sklenili, da moramo čimprej proti zahodu,
                            ker naj bi se od tam bližale angleško-ameriške čete, od vzhoda pa ruske.
                            Katere bodo prve zasedle Celovec, se ni vedelo. Na železniški postaji je
                            bilo precej partizanov, zato smo odšli na postajo pri Vrbskem jezeru in
                            se s težavo zdrenjali na natrpan vlak. Prav počasi smo se vozili vso noč
                            in se ob štirih zjutraj ustavili v Spittalu ob Dravi. Povedali so nam,
                            da vlak ne bo peljal naprej.</p>
                        <p>Markeževi so se namenili v vas St. Peter im Holz blizu Spittala, kamor se
                            je že pred koncem vojne umaknil oče Valentin Markež. Me tri sestre smo
                            odšle še naprej do postaje Pusarnitz in nato v hrib do vasi Gorje
                            (Goriach). Tu so prebivali naši dalnji sorodniki, ki so se sem umaknili
                            iz Bohinja že pred enim letom in sem jih bila nekoč že obiskala.
                            Preprosili so nekega kmeta, da smo smele spati na senu v kotu konjskega
                            hleva. Dali so nam tudi hrano, za plačilo smo plele na njivah. Za nas je
                            bilo to težko delo, ker ga nismo bile vajene; bilo je zelo vroče in
                            sonce nam je prežgalo obleke, ker smo bile vse tri v črnem. A imele smo
                            občutek, da smo na varnem. </p>
                        <p>Brat Tone se je s stričevo družino umaknil iz Ljubljane v Vetrinj. Junija
                            je zvedel za nas in nas poiskal. Zvedele smo za usodo domobrancev, pa
                            tudi, da bo velika skupina slovenskih beguncev prišla v taborišče v
                            Spittal. Na praznik sv. Petra in Pavla, godovni dan našega pokojnega ata
                            in brata, smo tudi mi štirje odšli tja.</p>
                        <p>V jeseni smo se morali seliti v taborišče Lienz, naslednjo jesen,
                            novembra 1946 pa nazaj v Spittal, kjer so brat in sestri obiskovali
                            begunsko gimnazijo. Jaz sem poučevala v taboriščni osnovni šoli.
                            Decembra 1948 sem se pri Gospe Sveti poročila z Janezom Grumom. </p>
                        <p>Že jeseni 1948 so se pričela taborišča prazniti. Za begunce je prišel čas
                            odhoda v svet. Mnogi, zlasti mlajši in neporočeni, so odhajali v Kanado,
                            družine v Argentino. Za Ameriko je bilo potrebno dobiti sponzorstvo
                            (garancijo nekoga, ki bo priseljencu eno leto pomagal, poskrbel za
                            stanovanje in zaposlitev, da ne bo v breme ameriški državi). Na našo
                            prošnjo je za brata in sestri prevzela sponzorstvo mamina sestrična v
                            mestu Milwaukee. Na pot so odšli junija 1949. Nama z možem je ponudil
                            sponzorstvo uvideven slovenski staronaseljenec, ker pa je bil mož
                            nekdanji domobranski oficir, sva morala čakati na dovoljenje še pol
                            leta. (Načelna odločitev, da Amerika in Kanada sprejmeta domobranske
                            oficirje razen nekaj izjem, je prišla spomladi l. 1948.) Jaz sem odšla
                            čez lužo avgusta 1949 in živela v našem mestu skupaj z bratom in
                            sestrama. Mož se mi je pridružil čez pol leta.</p>
                        <p>Vsak začetek je težak, tudi v Ameriki. Jezika nismo znali, pomagali pa
                            smo si z nemščino. Takrat je v Milwaukeeju živelo še zelo veliko Nemcev.
                            Pridno smo morali delati in hoditi v šole, da smo dosegli, kar smo
                            želeli. Tone je končal študij na univerzi, postal inženir in odslužil
                            ameriško vojaščino. Po nekaj letih se je poročil, prav tako obe sestri s
                            Slovencema – beguncema. Začel je rasti drugi rod.</p>
                        <p>In kaj naj zapišem za konec svoje pripovedi? Pred skoraj šestdesetimi
                            leti smo odšli od doma štirje nepreskrbljeni otroci Petra Arneža. Naše
                            družine skupaj z življenjskimi drugi, vnuki in njihovimi družinami
                            štejejo petinsedemdeset članov. Za Slovenijo so izgubljeni. Vrnil se ne
                            bo nihče. Nobenega pa ne bi bilo, če bi ata umorili mladega, tako kot so
                            večino domobrancev. </p>
                        <p>Dodala bi še eno opombo. V knjigi ‘Po sledovih Črne roke’ (Ivan Vidic,
                            Ljubljana 1975), opisuje vosovec Bogo, (mišljen je boksar Bogo Ažman)
                            uboj našega ata in prizna, da ga je on ustrelil. Opis je precej točen.
                            Tudi je res, da je tisti večer nekdo stal na straži pri Kobalu. Vidic
                            piše, da je bil to neki Polde, kdo bi to bil, ne vem. </p>
                        <p>Ženska, ki je nekaj trenutkov pred streljanjem vstopila v našo pekarno,
                            je mami rekla, da je šel mimo Andrej Košir, znani jeseniški lividator. Z
                            mamo sva bili prepričani, da je on ubijalec našega ata. Kdorkoli od teh
                            dveh je bil, ga jaz takrat nisem prepoznala: imel je na pol zakrit obraz
                            in klobuk, potisnjen globoko na oči. Zelo verjetno je Košir stražil
                            ulico s spodnjega konca.</p>
                        <p>Morda smo Koširja po krivici obsodili. Tudi v svoji knjigi V. Markež in
                            A. Gaser omenjata Koširja, a to po mojem pripovedovanju.«</p>
                    </div>
                    <div type="div3">
                        <head>Življenje vdove Pavle Arneževe po vojni</head>
                        <p>Ostala je sama, brez moža, brez otrok, sama s svojimi bridkostmi in
                            trpljenjem. Da je bil kelih trpljenja zvrhan, so ‘poskrbeli’ komunisti.
                            Hčerka Mimica se mame s hvaležnostjo spominja. </p>
                        <figure>
                            <graphic url="slike_z_51/z_51_20.png"/>
                            <head>Arnežovi po umoru očeta Petra – Med vdovo Pavlo in njeno sestro
                                sedi njuna mama; četrta od leve stoji hčerka Pavla, Peta hčerka
                                Mimi, šesti sin Tone, osma hčerka Helena</head>
                        </figure>
                        <p>»Ko so komunisti prevzeli oblast, so mamo takoj zaprli in podržavili vse
                            premoženje. Samo to so ji mogli očitati, da je žena ‘izdajalca’. Pekarna
                            in slaščičarna je delovala naprej, vendar v lasti države. Nekaj let jo
                            je vodil še prejšnji pekovski mojster naše pekarne Joža Čop. Bil je
                            priden in pošten, do nas vedno neoporečen. </p>
                        <p>Iz jeseniških zaporov so mamo z mnogimi drugimi odpeljali v Begunje. Tam
                            je od svoje sestre Urške por. Pšenica, ki je bila tudi zaprta, zvedela
                            za smrt sina Petra. Kasneje so mamo prestavili v zapore v Šentvidu, ob
                            amnestiji avgusta 1945 pa odpustili. Vendar v svojo hišo ni smela,
                            živela je pri svoji materi Ani Rozman na Aljaževi cesti. Naš dom je bil
                            izropan, nekateri ljudje so imeli proste roke, da so odnesli, kar so
                            hoteli. Vendar ji je neki moški prinesel nazaj pisalni stroj in se mami
                            opravičil.</p>
                        <p>Mnogi Jeseničani so jo gledali neprijazno, na cesti je slišala psovke ...
                            Zaposlila se je pri podjetju Gradis, da sta z mamo preživeli. To pa
                            nekaterim ni bilo všeč. Cveta Čop, roj. Rabič, žena našega pekovskega
                            mojstra, je organizirala ženske: na ‘mitingu’ so zahtevale, da mamo
                            odpustijo iz službe. Žena izdajalca nima pravice do dela. Ko jo je
                            poslovodja moral odpustiti, se ji je opravičil in obžaloval, da mora to
                            storiti, še posebej, ker je tako težko dobiti pridne in sposobne ljudi.
                            Mama je potem dobila delo, ki ji ga ni nihče zavidal.</p>
                        <p>Zaradi dobrote nekaterih železničarjev smo že jeseni 1945 mi v taborišču
                            dobili po pismih stik z mamo in ona z nami. Čeprav sama ni imela nič,
                            nam je večkrat poslala predvsem obleko. Ne vem, kje jo je dobila.
                            Verjetno so jo podarili dobri ljudje. Naše plašče so nosila tuja
                            dekleta. </p>
                        <p>Stara mama ji je neprestano prigovarjala, naj po njeni smrti ne ostane
                            doma, naj gre k otrokom, kjerkoli že bodo. Umrla je leta 1955. Leto
                            kasneje je brat Tone pričakal mamo v Švici. Obiskala sta grob brata
                            Petra na belgijsko-nemški meji. Januarja 1957 je mama končno prišla v
                            ZDA. </p>
                        <p>V naši družini v Milwaukeeju je živela petnajst let. Zaposlila se je v
                            neki pekarni, bila pa tudi v veliko pomoč pri vnukih, ki so jo imeli
                            nadvse radi.</p>
                        <p>Ko se je ‘upokojila’, se je preselila k hčerkama v Cleveland in tudi tam
                            so sprejeli staro mamo z velikim veseljem. Vnuki so bili še majhni in
                            vsem je bila v pravi blagoslov. Ob njeni osemdesetletnici, julija 1979,
                            smo se vsi zbrali pri njej: otroci, vnuki in prva pravnukinja (zdaj
                            študentka medicine). Potem je mamino zdravje pričelo pešati. Kljub
                            skrbni negi je umrla 3. decembra 1979. Pokopana je na pokopališču Vernih
                            duš v Clevelandu. Nikoli ni imela želje, da bi obiskala Slovenijo, še
                            manj, da bi se vrnila. Preveč žalostnih spominov je bilo tam.« </p>
                    </div>
                    <div type="div3">
                        <head>Uboji se nadaljujejo</head>
                        <p>Ko je Peter Arnež ležal še na mrtvaškem odru, je 22. marca 1944 kri
                            komunistične žrtve znova pordečila tla. Na železniški postaji na
                            Javorniku je bil to jutro ustreljen v tilnik Rudolf Planinšek, organist
                            s Koroške Bele. Čakal je na jutranji vlak, da se odpelje na Jesenice.
                            Med potniki na postaji sta bila žena železničarja Marija Trojar in njen
                            šestletni sinček, da bi se odpeljala v Celovec. »Nenadoma sem zaslišal
                            za seboj močan pok in kar odskočil sem od strahu: nikoli nisem slišal
                            strela tako blizu,« se dobro spominja dogodka takratni deček. »Obrnil
                            sem se, na tleh vidim moškega, iz glave mu teče kri. Tisti, ki je
                            streljal, je tekel po potki mimo postaje. Na srečo je takoj zatem
                            pripeljal vlak in z mamo sva vstopila. V Celovcu je mama zvedela, da je
                            bil oče dan pred tem zasut pod ruševinami pri bombardiranju celovške
                            železniške postaje. Zato sem zvečer, ko sva se vračala, še z večjo
                            tesnobo in žalostjo pogledoval krvav madež na tleh. Posut je bil z
                            žaganjem in peskom.« </p>
                        <p>Poznavalci razmer in znanci Planinškovih danes ugotavljajo, da bi bila
                            prav gotovo tisto jutro skupaj z možem ustreljena tudi njegova žena, če
                            bi šla z njim na vlak. </p>
                        <p>Planinškova žena Franca (1900) roj. Prešeren je bila doma z Brega pri
                            Žirovnici. Prešernovi so bili znana trgovska družina. Francin brat Janez
                            Prešeren je bil pred vojno lastnik Planike v Kranju. Tudi Franca je
                            imela trgovsko žilico. Od dveh hiš, ki sta jih imela z možem na
                            Javorniku, je imela v eni trgovino. Sama jo je uspešno vodila; imela je
                            zaposleno le pomočnico za pospravljanje in čiščenje. </p>
                        <p>Mož je bil njeno nasprotje: trgovina in delo v njej ga nista zanimala. Po
                            srcu je bil glasbenik in poleg dela organista je rad komponiral. Po
                            političnem prepričanju je bil sokol, vendar se v politiko – glasbeni
                            bohem – ni vmešaval, še manj med vojno. Zato so se ob njegovi smrti
                            čudili celo simpatizerji OF. </p>
                        <p>Franca ni bila le sposobna trgovka, ampak tudi ljubeča mama. Že nekoliko
                            starejša, bila je v tridesetem letu, je rodila edinega sina Rudija
                            (1931), čeprav si je močno želela še kakšnega otroka. Ni ga bilo in vso
                            materinsko ljubezen je posvečala Rudiju, ki je bil na mamo zelo navezan.
                            Z očetom ga je družila glasba. Podedoval je glasbeni talent in vidni
                            uspehi v glasbeni šoli so obetali, da se Rudi hitro razvija v obetavnega
                            mladega pianista. </p>
                        <p>Gospa Planinškova je imela materinsko srce tudi za Konobljeve, družino z
                            več otroki, ki je stanovala v soseščini. Družina je bila revna in
                            brezbrižna. Rudi se je spominjal velikih vreč, ki jih je mama večkrat
                            pošiljala Konobljevim že pred vojno.</p>
                        <p>Pričela se je vojna. Franca je bila za razliko od moža politično zelo
                            razgledana. Verjetno je k njeni osveščenosti pripomoglo tudi to, da so
                            bile vse ženske v Prešernovi družini (Franca je imela štiri sestre)
                            dvorne dame Karadžordževičev. Rudi se je spominjal lente in ordna, ki ga
                            je mama hranila. Okrog 1790 je na Dunaju živel in deloval daljni
                            sorodnik Prešernove rodbine , doktor prava, ki je bil poročen z rusko
                            princeso; bila je v sorodstvu s Karadžordeviči. Takrat so Prešernove
                            postale dvorne dame. </p>
                        <p>Toda Franca na to ni bila pozorna. Bila je dama zaradi svoje plemenitosti
                            in inteligence. V njej se je pretakala gorenjska kri Prešernove rodbine
                            in bila je zavedna Slovenka, kar je pokazala takoj ob pričetku vojne.
                            Toda politično razgledana je kmalu spoznala namene OF in se opredelila
                            proti komunizmu. Kljub temu so vsa vojna leta polne vreče hrane in
                            drugih stvari romale tudi v gozdove. Eden od Konobljevih sinov, France
                            Konobelj - Slovenko, se je med prvimi pridružil partizanom in vedel je,
                            kje je treba jemati, kadar se v gozdu kaj potrebuje. </p>
                        <p>Franca je tudi sprevidela, da je ona, njena družina in trgovina budno
                            nadzorovana. Nadzorovan je bil vsak njihov korak, tudi kadar so šli na
                            prijateljski obisk do sosedov, k družini Herija Krena, kjer so radi
                            skupaj kvartali. Po čem je to sklepala? Videla je, da je pri Udirjevih v
                            njihovi soseski, »na oknu stalno moška glava«, glava krojača Udirja.</p>
                        <p>Teh besed se še danes spominja ena od sorodnic Planinškove, ki se je kot
                            majhna deklica hotela o tem prepričati: hodila je pred Udirjevo hišo in
                            gledala v okno v nadstropju; gleda in nenadoma se na oknu prikaže moška
                            glava. Teta Franca ima prav. </p>
                        <figure>
                            <graphic url="slike_z_51/z_51_21.png"/>
                            <head>Francka Planinšek, rojena Prešeren</head>
                        </figure>
                        <p>Pomočnica, ki je pospravljala trgovino in skladišče, je bila mlado,
                            pridno in zelo molčeče dekle. Po vojni se je poročila z zelo znanim
                            politikom. Ali je bila v stiku s komunisti že med vojno?</p>
                        <p>Kasneje je Franca zvedela, da sta pri streljanju na moža sodelovala dva
                            likvidatorja, ki sta se že ponoči pred tistim usodnim jutrom skrivala za
                            svinjaki pred Udirjevo hišo. Vedno bolj neprijazna soseska je Franci
                            postajala sovražna. Nič več se ni počutila varna, po moževi smrti še
                            manj. Zaprla je trgovino in se za nekaj časa umaknila s sinom v
                            Ljubljano k nečaku Janku Sokliču, ki je do l. 1943 živel pri
                            Planinškovih. Do takrat je bil uslužbenec pri KID na Javorniku. Bil je
                            politično zelo aktiven in vnet zagovornik kralja, plave garde in
                            zagrizen antikomunist. Mnogi so ga povezovali z delovanjem Črne roke, ki
                            je prav v pomladnih mesecih 1944. strašila z znamenjem črne roke po
                            Javorniku, Jesenicah in okolici z grožnjo po maščevanju tolikih umorov
                            nedolžnih ljudi. </p>
                        <p>Treba je bilo živeti in trgovine ne puščati dalj časa zaprte, zato sta se
                            Franca in Rudi vrnila na Javornik in pogumno vodila trgovino naprej.
                        </p>
                    </div>
                    <div type="div3">
                        <head>Kaj je prinesla osvoboditev</head>
                        <p>Prišla je osvoboditev, toda ne za Franco in štirinajstletnega Rudija.
                            Franco so takoj zaprli in končno se je znašla v zaporu v Begunjah.
                            Zaprta je bila v velikem prostoru skupaj s kakimi tridesetimi jetnicami.
                            Med njimi je bilo tudi mlado dekle Marija Vodišek iz Jesenic, ki so jo
                            iz jeseniškega zapora prepeljali v Begunje 14. maja 1945. Zato prepuščam
                            besedo njej. </p>
                        <p>»Gospa Planinšek je bila trgovka z Javornika, soseda partizana Franca
                            Konoblja - Slovenka. Bila je že starejša, belih las, oblečena v črnino,
                            ker so ji bili moža pred enim letom ubili. Ni veliko govorila,
                            največkrat je molila. Baje so ju dolžili, da sta imela v hiši nekakšen
                            bunker, kjer naj bi mučili terence. Menda so ga res imeli, toda bil je
                            skladišče, ki ga je večina trgovcev zavarovala zato, da so skrivali
                            živila in drugo blago.« </p>
                        <p>Naj prekinem gospo Vodiškovo s citatom iz knjige avtora F. Konoblja:
                            »Kunsteljnovo Jožico so najprej zverinsko mučili v kleti trgovca
                            Planinška na Javorniku, toda ker jim ni hotela ničesar priznati niti se
                            ni hotela obvezati, da bi jim pomagala pri njihovih grozodejstvih, so se
                            nad njo maščevali. Debela hrastova in močno okovana vrata so ostala kot
                            spomin na te grozne dni še po osvoboditvi. Z njimi se je hotel trgovec
                            Planinšek zavarovati. Njegov svetohlinski obraz, ko je bil na eni strani
                            organist, na drugi strani pa član Sokola, je šele v teh dneh prišel do
                            pravega izraza.« (Konobelj ne omenja, kdo so bili mučitelji in kakšna so
                            bila njihova grozodejstva. Tudi ne omenja Planinškove likvidacije, in
                            niti z eno samo besedo žene France). </p>
                        <p>Naj Vodiškova ponovno povzame svoje spomine iz zapora.</p>
                        <p>»Nekega dne je Planinškova sojetnici Ivanki Rozmanovi iz Gorice pri
                            Radovljici izročila zlat medaljon. (Kam ga je skrila, da ga je prinesla
                            v zapor, mi še danes ni jasno. Pri prvih preiskavah na Jesenicah so nam
                            pobrali vso zlatnino, ker je, kot je povedala tovarišica s svetlimi
                            kitami, postala državna last.) Prosila je sojetnico, da bi medaljon,
                            potem ko bo izpuščena, izročila njenemu 14-letnemu sinu Rudiju v spomin
                            na mamo. ‘Saj boste tudi vi prišli iz zapora’, smo tolažile gospo.
                            Vendar nas je zelo prepričljivo zavrnila: ‘Ne, nikoli ne bom prišla ven.
                            Ve morda boste, jaz pa nikoli. Tukaj je Konobelj. Ta me zelo sovraži in
                            zagotovo vem, da me bo ubil.’ Mislim, da je bila gospa Planinšek prva iz
                            naše sobe, ki so jo odpeljali na zaslišanje.</p>
                        <p>Soba, kjer so zasliševali je bila nad našo. Spominjam se, kot bi bilo
                            danes: slišali smo grozne, nečloveške krike in silovite udarce, kot da
                            bi kdo ob tla in stene metal omaro. V grozi smo si mašile ušesa, pa ni
                            dosti pomagalo. Od takrat gospe Planinšek ni nihče več videl. </p>
                        <p>Pretepanja so se vrstila predvsem ponoči, moški in ženski kriki so
                            odmevali po stari stavbi. Vendar želim Konoblja spomniti samo na tiste
                            mučence, za katere je nedvomno odgovoren, kajti zasliševalci so si žrtve
                            razdelili po kraju njihovega bivanja.«</p>
                        <p>Desetletja kasneje je k sinu Rudiju prišel njegov bližnji sorodnik, ki je
                            bil priča mučenju gospe Planinškove in povedal Rudiju: ‘Mamo so tako
                            pretepali in z okovanimi škornji skakali po njej, da je na koncu
                            bruhnila pljuča’ (verjetno je mišljena strjena gmota krvi) ‘in je tam,
                            pred nami umrla. Konobelj je bil pri tem glavni.’</p>
                        <p>»Umorjena trupla so zmetali na kamion in jih odpeljali na Mežakljo, na
                            Poljane«, je prepričana gospa Vodišek. Zakopavali naj bi jih tudi nekje
                            blizu samotne kmetije na Mežaklji. Kje so zagrebli mamino truplo, Rudi
                            nikoli ni zvedel. </p>
                        <p>Gospa Vodiškova se še vedno čudi, zakaj gorenjski kriminalisti, ki naj bi
                            zdaj raziskovali množična grobišča, nikoli ne poprosijo Franca Konoblja,
                            naj bi jih on popeljal po poteh mnogih grobišč. Gotovo še danes večinoma
                            ve zanje. Tudi za grobišča nemških vojakov in ujetnikov ob koncu vojne.
                            Za krvavo Radovno so zvedeli celo nekateri sorodniki nemških vojnih
                            ujetnikov iz daljne Nemčije. Gospa Vodiškova je prepričana, da so poleg
                            vojnih ujetnikov pobili blizu Begunj vse gestapovce, ki so med vojno
                            vodili in upravljali begunjske zapore. Pred odhodom so jim partizani
                            dovolili, da smejo obdržali orožje, morali pa so jim izročiti vso
                            dokumentacijo begunjskih zaporov. </p>
                    </div>
                    <div type="div3">
                        <head>Usoda sirote brez staršev</head>
                        <p>Življenje štirinajstletnega Rudija, prikupnega in glasbeno nadarjenega
                            dečka, je postalo brez doma, brez očeta in zdaj še brez mame sama žalost
                            in obup. Kje in kako je preživel prve dneve svobode, mi ni znano. </p>
                        <p>Desetletja kasneje je Rudi gospe Vodiškovi zaupal posamezne drobce iz
                            svoje nesrečne mladosti. Kmalu po tistem, ko so mu odpeljali mamo, je
                            nekega dne prišel ‘domov’ na Javornik. Želel je odnesti nekaj svojega
                            perila in obleke. Naivno si je domišljal, da ga bo dom pričakal tak, kot
                            je bil takrat, ko so mu odpeljali mamo. </p>
                        <p>»Ko pride ‘domov’, se pojavi na pragu nova lastnica hiše, partizanka
                            Medveščkova,« se Rudijeve pripovedi danes spominja gospa Vodiškova.
                            »Nenadoma se od nekod pojavi še Konobelj. Medveščkova ga vpraša:’Ali je
                            še niste, Planinškove?’ Konobeljev odgovor je bil kratek: ‘Že.’ Potem se
                            Konobelj obrne k Rudiju: ‘Ali se boš maščeval?’« Na tak način je Rudi
                            zvedel za smrt svoje matere. Rudi se ni nikoli maščeval. Maščevanja
                            željan je ostal Konobelj. Poleti 1945 se štirinajstletni Rudi znajde v
                            zaporih v Šentvidu. Verjetno ga izpustijo zaradi posredovanja sorodnika.
                            Za oskrbnico mu določijo teto Mici Razpotnikovo, sestro njegove matere
                            iz Kranja. Bila je dobra in rada je imela Rudija, toda kdo bi mogel
                            odraščajočemu in ranjenemu fantu nadomestiti dom in starše, izbrisati
                            mučne dogodke iz preteklosti? Komu je lahko zaupal svojo bolečino? Mar
                            bratrancu Tončku, tetinemu sinu? Znano je, da je Tone Razpotnik eden od
                            pomembnih revolucionarnih zmagovalcev: ob osvoboditvi je slovesno
                            prijahal na belem konju v Ljubljano. Kako je lahko Tone opravičil Rudiju
                            očetovo in mamino smrt? Povedal mu je resnico o maminem mučenju in
                            Konoblju, toda ali bo lahko Rudi sploh kdaj prebolel te strahote? </p>
                        <p>Rudi je v Kranju maturiral, se vpisal na pravo, a študija ni končal, tudi
                            ne študija glasbe. Zaposlil se je v opekarni v Kranju. Glasba mu je
                            ostajala edina pomiritev in razvedrilo. V hotelu Toplice na Bledu je v
                            ansamblu igral ali klavir ali saksofon. Ljudje so vedeli povedati, da je
                            lep in prikupen mladenič.</p>
                        <p>Konoblja je maščevalni bes gnal naprej. Nekega dne se v dvorani hotela
                            nenadoma pojavi Konobelj z druščino mrkih mož. V prijetno plesno glasbo
                            zareže Konobljev ukaz, naj se ‘belček ‘, ‘narodni izdajalec’ pobere iz
                            hotela. Tudi ta dogodek je Rudi kasneje zaupal gospe Vodiškovi. Takrat
                            Konoblju še ni uspelo, da bi Rudija do konca zlomil. Prijatelji iz
                            ansambla, predvsem ing. Vladimir Kern, tudi saksofonist, so upravniku
                            hotela povedali, da ne bo nihče od njih igral, če Rudija ne bo v
                            ansamblu. In Rudi je še naprej igral. </p>
                        <p>Toda preganjanja še ni bilo konec. Rudija je bilo treba zlomiti do konca.
                            Pričeli so ga klicati na OZNO v Kranju in zasliševati dan za dnem.
                            Prigovarjali so mu, naj bi delal zanje kot vohun v Nemčiji, medtem pa so
                            ga v opekarni povišali na mesto partijskega sekretarja. Rudi je
                            vohunjenje sprva odklonil. Trikrat so ga zaprli in spet so sledila mučna
                            zasliševanja, obljube in grožnje. Končno je privolil, zato da je lahko
                            odšel v Nemčijo. Takrat pa je bil že psihično uničen, živčni bolnik.
                            Žena in otroci so ostali v Sloveniji, a je zanje ves čas vzorno skrbel. </p>
                        <p>V Nemčiji se je preživaljal edinole z glasbo. Vendar ga zdaj še ta ni
                            mogla več umiriti. Ponoči se je prebujal, skakal pokonci, kričal in
                            mahal okoli sebe. Ogradil si je balkonska vrata z železno ograjo. Ali ga
                            je bilo koga strah? Ne. Bal se je samega sebe. Bolje je, da trese
                            železno ograjo, kot pa da v mučnih sanjah koga ubije ali odpira teraso,
                            kot da bi hotel pobegniti. »Kaj pa sanjaš?« ga je nekoč vprašala dobra
                            znanka. »Ne vem, vse se ponavlja...« Ali so bile to tudi moreče sanje, da
                            je taval po Mežaklji, iskal in spraševal, da bi našel grob svoje matere?
                            Konoblju in UDBI je dolgoletno zasledovanje in psihično mučenje uspelo:
                            Rudiju so življenje spremenili v ječo. </p>
                        <p>Gorje mu je načelo še telesno zdravje. Bil je operiran zaradi raka na
                            pljučih, zbolel je za sladkorno boleznijo, dobival je napade angine
                            pectoris. Živčni in telesni bolnik je postal za UDBO nezanimiv. V
                            Slovenijo se Rudi ni več vračal. Pač, prišel je po naši osamosvojitvi. </p>
                        <p>Zahteval je, da se s pročelja njegove rojstne hiše in nekdanjega doma
                            odstrani ‘spominska plošča’. Skoraj pol stoletja je zloglasna zgradba
                            sredi Javornika z ‘mučilnico’ v kleti služila javorniškim osnovnošolčkom
                            za nazoren pouk o delovanju narodnih izdajalcev in Črne roke. Ko je
                            Rudiju uspelo, da mu je bila vrnjena hiša staršev, njihov nekdanji dom,
                            je šele lahko odstranil sramotno spominsko obeležje laži in krivic. Hiši
                            je zapustil v last svojim otrokom in se vrnil v Nemčijo. </p>
                        <p>Nobena spominska plošča do zdaj ni zabeležila spomina na krivično
                            ustreljenega očeta in zverinsko ubito mater. In nobena ne bo
                            spregovorila o Rudijevem uničenem življenju. Morda bi se lahko kakšen
                            drobec razbral iz obsežnega gradiva, ki ga o Rudiju hrani UDBA. </p>
                        <p>Lansko leto, poleti 2002, je ponovno obiskal svoje in domovino. Obiskal
                            je tudi svojo dobro znanko: »Šel bom h Konoblju,« ji je zaupal. Ona
                            plane vanj: »Kaj si znorel! Saj te bo ubil!« </p>
                        <p>Vsi vemo, da tega Konobelj ne bi storil. Ne bi streljal v Rudija. Vendar
                            bi ga ponovno ubil, še zadnjikrat. Rudi je hotel Konoblja vprašati samo
                            to, kam so zagrebli truplo matere, nič drugega. </p>
                        <p>In Konobelj bi mu zadal še zadnji, dokončni udarec: ‘Ne vem,’ bi mu
                            odgovoril. </p>
                        <p>Rudi je letos malo pred praznikom Vseh svetih umrl v Nemčiji. </p>
                    </div>
                </div>
                <div type="div2">
                    <head>Pet tržiških mož pod Vrhom Križa</head>
                    <docAuthor>Jože Aljančič</docAuthor>
                    <div type="div3" subtype="intro">
                        <p>V nedeljo, 19. oktobra, so nad grapo pri Zakrižu blagoslovili križ v
                            spomin na tiste, ki so jih 23. marca 1945 sem pripeljali partizani in
                            pobili. Med njimi je bil tudi Jože Aljančič. Njegov sin nam je povedal
                            naslednjo zgodbo.</p>
                    </div>
                    <div type="div3">
                        <p>Vsi vedo za Lajše, planoto, ki z južne strani obdaja Cerkno, v katere
                            brezno so partizani 5. februarja 1944 vrgli šestnajst domačinov. Eden od
                            teh je pobegnil. Nasprotno pa jih je le malo, ki vedo za grapo blizu
                            Zakriža, v kateri leži dvaindvajset ljudi, postreljenih 23. marca 1945,
                            med njimi tudi moj oče Jože. </p>
                        <p>Štirje so iz tržiške občine in kovorske fare, od tega trije iz Zvirč:
                            Jože Aljančič, 1901–1945, Jože Hlebčar, 1906–1945 in Ivo Ovsenek,
                            1928–1945; iz Loke je Jože Blažič (1928–1945), eden pa iz Predoselj:
                            Franc Sušnik, 1925–1945, hlapec pri Mlinarju na Suhi, doma iz okolice
                            Kamnika ali Poljanske doline; bil je tudi domobranec v Kovorju. Za
                            drugih 17 se ne ve, kdo so bili in odkod so jih pripeljali v Cerkno. Če
                            ne bi bilo nas, ki smo hodili po sledi svojih, bi se spomin na dogodek
                            izgubil.</p>
                        <p>Zakriž ni bil kar tako. Beremo, da sta bila v vasi ob nemškem vpadu v
                            Cerkno in kasnejšem zločinu na Lajšah, torej januarja in februarja 1944,
                            štab IX. korpusa in oficirska šola. Nista bila v Cerknem, ampak previdno
                            visoko nad trgom, sredi gora in blizu gozdov.</p>
                        <p>Kako so se ti Tržičani, med katerimi je bil tudi moj oče Jože Aljančič,
                            znašli tik pred koncem vojne na tako zapuščenem kraju? Bom povedal kar
                            od začetka. Leta 1942 so začeli med nemško okupacijo mimo Zvirč in
                            Kovorja delati traso za avtocesto za Ljubelj. Mimogrede, po zmagi se je
                            novi oblasti zdelo za malo, da bi nadaljevala tam, kjer je omagal
                            okupator, in je ubrala drugo pot. Marsikdo od brezposelnih je prišel do
                            dela, med njimi so bili tudi Kovorci. Takrat so prišli v stik z
                            Zaklančani. Od tam so šli v partizane že 1942. leta in naši so
                            sodelovali z njimi. Pri nas smo imeli čevljarstvo, pri hiši se je reklo
                            pri Jašnu. Ostalo je nekaj čevljev, ki jih je oče dal Zaklančanom, morda
                            prodal. Potem so s cesto prenehali, oče pa je spet začel popravljati
                            čevlje. Leta 1943 so partizani razglasili v Kovorju splošno
                            mobilizacijo. Mojega očeta in soseda, kmeta Jožeta Hlebčarja, Lečena, so
                            tudi hoteli. Hlebčar je bil bolan na želodcu, oče imel kilo. Pustili so
                            ju, ker je bilo povelje, naj bolnih ljudi ne mobilizirajo. </p>
                        <p>Ostala sta doma, miru pa jima niso dali. Nanju se je spravil glavni
                            terenec v Kovorju Franc Boncelj, po poklicu mesar. Pride in pravi, da
                            bodo poslali zdravnika, ki bo pregledal, kaj je res. Ko je spoznal, da
                            res nista za v goščo, je v vasi organiziral skupino, ki je nosila naziv
                            Gospodarska komisija, in ju vključil vanjo. V resnici so samo zbirali
                            hrano za partizane. Ljudje so nosili k nam, obesili vrečko s hrano na
                            kljuko hišnih vrat in šli. </p>
                        <p>Oče jo je snel in oddal Hlebčarju, kjer je bil center. Zanj so vedeli
                            samo zaupniki. Pomagala je tudi Hlebčarjeva dekla Johanca Jerala.
                            Kasneje je vzela šuštarja, ki je delal pri nas. Tako je teklo kot
                            namazano vse leto 1943 do jeseni 1944.</p>
                        <p>Vedno več je bilo tega, da so prihajali na dopust nemški vojaki, pa
                            namesto nazaj na fronto bežali k partizanom, saj drugam se ni dalo.
                            Potem pa pridejo v začetku oktobra 1944 v Kovor domobranci. Od drugod so
                            bili, več jih je bilo iz Loma. Od domačinov je bil med njimi Jože
                            Klemenčič. S fronte je prišel, bil nekaj časa pri partizanih, pobegnil
                            in postal domobranec na novoustanovljeni postojanki. Nič mu ni bilo prav
                            in izvrtal je, da se pri nas nekaj dogaja. Spravil se je na Johanco. Saj
                            ni bilo treba veliko. Par klofut ji je prisolil, pa je vse povedala.
                            Komandant Jože Perne iz Loma je potem očeta in Hlebčarja postavil pred
                            izbiro. Takole je začel: »No, Ago, kako je kaj?« Ago je bilo očetovo
                            ilegalno ime. »Ali Begunje ali v Kovor za domobranca.« Pa sta šla k
                            njim. Hlebčar je bil za kuharja, oče popravljal čevlje, včasih pa je šel
                            tudi ven na obhode. </p>
                        <p>Moj oče in Hlebčar sta večkrat prihajala domov, zlasti ob koncu tedna.
                            Tako prideta na dopust oblečena v civilne obleke tudi v nedeljo po novem
                            letu 1945. Pa so ju dobili. Grogec Janko je prejel ukaz, naj poizve,
                            kdaj bosta šla nazaj v Kovor. Tudi on je bil domobranec. Sporočil je
                            dekli pri tej kmetiji, Pavli Mulej, doma je bila iz Naklega. Ta je šla
                            povedat gor na bližnje Hudo, kjer so imeli partizani izpostavo. Zvečer
                            ju je njihova patrulja počakala pri prvi hiši, kjer se pride dol, in ju
                            pobrala. Vodil jo je Slavko Rozman, doma iz Kovorja. Kasneje je pravil,
                            da je moral to narediti, sicer bi ga ubili. Odpeljali so ju mimo Begunj
                            skozi Drago pod Stol. Tja se je premaknil Kokrški odred, prej je ostajal
                            nad Tržičem. Še v istem tednu so po Kovorju raztrosili listke, na
                            katerih je pisalo: »Pošteni ljudje so pri domobrancih. Pobegnite tako,
                            kot sta Aljančič in Hlebčar, ki sta tukaj prosta!« Pridrvijo k nam
                            domobranci, vodil jih je Šula, kot so ga klicali po domače. Postrojil
                            nas je z grožnjo, da moramo povedati, kjer sta, da bo sicer vse pobil.
                            Mislili so, da se skrivata doma. Pretaknili so vse pri nas in pri
                            Hlebčarju. Pri njem je imel moj oče na podstrešju skrito usnje. Videti
                            je bilo bolj varno, saj je bil kmet. Usnje so našli in pobrali. Na koncu
                            so se umirili. Zadeva le ni bila tako čista, kot so jo prikazovali
                            partizani. Kmalu po tistem pride k nam Boncelj. Oče je imel, ko so ga
                            vzeli, nizke čevlje in pumparice. Pravi: »Zima je tu. Dajte čevlje,
                            kakšne gojzarje, nogavice in obleko, da mu bomo nesli.« Izročili smo mu
                            vse, poslali smo škornje z vezalkami in zimsko obleko, z nahrbtnikom
                            vred. </p>
                        <figure>
                            <graphic url="slike_z_51/z_51_22.png"/>
                            <head>Zakriž s Kojco v ozadju</head>
                        </figure>
                        <p>Tam pod Stolom so bili teden dni. Potem smo izvedeli, da so jih imeli pri
                            naši daljni žlahti na Jamniku. Najprej v Kropi dva dni, potem pa gor pod
                            Jelovico v to vas, ravno v hišo, kjer je bila mamina sorodnica poročena.
                            Reklo se je pri Bavant. Oče je bil na njeni poroki in tudi kasneje hodil
                            na obisk. Tako so se poznali. Ko smo izvedeli za to in da so bili
                            vklenjeni, smo spoznali, da gre zares. Bili so prav v tistem, kakor so
                            jih prijeli, v nizkih čevljih, nobenih škornjev in nogavic. Škoda je
                            bilo tistih škornjev, še danes jih vidim, kakšne barve so bili. Samo
                            ustavili so se za nekaj ur in še to, da so jih od tam peljali na
                            Primorsko. Potem pa se oglasi pri nas Peter Mihelič, mamin bratranec iz
                            Podbrezij. Začne ji razlagati, da ji prinaša pozdrave od moža. »Kakšne
                            pozdrave, kje pa je?« »Pod Stolom.« A tako, mi smo pa že vedeli, da je
                            na Primorskem. Mama mu je odvrnila: »Zdaj mi boš pa lagal!« Ne vem,
                            zakaj je to naredil. Po vojni sem ga ozmerjal tule na dvorišču: »Povej,
                            od koga si bil ti poslan?« Nič ni vedel. Všeč mu je bila Pavla,
                            Hlebčarjeva žena, in jo je hotel potolažiti. Po vojni se je res poročil
                            z njo.</p>
                        <p>Vojne je bilo konec, povsod so proslavljali svobodo, naših pa od nikoder.
                            Pa pride drugi bratranec, tudi on se je pisal Mihelič. Med vojno je bil
                            partizan v Cerknem in se je smukal okrog zaporov: »Sem moža videl tam
                            zaprtega.« Mama: »Zakaj pa ga nisi poskusil reševali?« Odgovoril je:
                            »Smo tako sovražili tele belčke, da bi jih kar pobili, če bi jih lahko.«
                            Pri nas je s tem opravil. Dočakal je 92 let in čeprav smo bili žlahta,
                            so bile to zadnje besede, ki smo jih slišali od njega. Nikdar več nismo
                            spregovorili z njim. – V Cerknem so jih imeli zaprte v kleti stare hiše
                            z majhnimi okenci in rešetkami. V centru je bilo, če ni bil bivši
                            farovž. Čez dan so čistili po trgu. Koštrin se je pisal, ki nam je prvi
                            povedal za Zakriž. Saj ni naravnost govoril, bil je bolj pijanček. Pa je
                            beseda dala besedo in mu je med drugim ušlo, kje so jih postrelili.
                            Mamin brat, stric Janez Aljančič je stvar vzel v roke. Upal se je, ker
                            je bil med vojno partizan nekje okrog Logatca. Veliko nam je pomagal. Z
                            mamo in bratom se je odpravil v Cerkno in po sledi na Zakriž. Zvečer na
                            avtobus, pa gor v vas in zraven cerkve k tem Bajtarskim, Kosmač se
                            pišejo. Ustavili so se stric, mama in brat. Prijazno so jih sprejeli,
                            vse so jim povedali.</p>
                        <p>Tako so izvedeli, da so ujetnike pred zadnjo nemško hajko pripeljali gor
                            v Zakriž. Bilo je 23. marca 1945 in ni jasno, kaj so nameravali z njimi.
                            Zaprli so jih v senik nad vasjo. Anton Peternelj iz Zakriža ve povedati,
                            kako je kot sedemletni pobič hodil okrog barake in videl, da so v njej
                            ljudje. Skozi režo med deskami je zagledal iztegnjeno roko in zaslišal
                            prošnjo, naj jim prinese hrano. Drugega ni našel doma kot korenje in ko
                            jim ga je hotel dati, ga je partizanski stražar Lojze, Andrejnov iz
                            bližnjih Raven, udaril, da mu je vse padlo iz rok. Samo njega je videl
                            pred senikom. Tega dne se je napovedovala hajka. Nemci so bili že v
                            Bukovem in potem se je zgodilo. Lojze naj bi sam izpeljal vso reč, kar
                            pa je malo verjetno. Vsaj nekaj jih je moralo biti zraven. Peljali so
                            jih po tej poti ob hribu, ni znano, ali so bili zvezani ali ne, in nad
                            prvo grapo postrelili. Gospodinja pri Orehovcu je prišla dol v vas in
                            rotila domačine, da je treba mrtve zakriti, saj se jim utegnejo Nemci
                            drugače maščevati. Dva iz Zakriža sta šla zraven, med njimi tudi
                            mladoletni Franc Prezelj, ki živi v Zakojci. Nista jih zares pokopala,
                            samo listje sta nametala nanje. Zato so jih živali, zlasti lisice, hitro
                            izkopale in že odnašale. Potem so šli Kosmač in sosedje ter jih pokrili
                            z zemljo. </p>
                        <p>Vse to so povedali našim že na prvem obisku. Odpeljali so jih na kraj,
                            kjer se je zgodilo. Manj kot pol kilometra od Vrha Križa, sedla, na
                            katerem pridejo skupaj štiri ceste. Od Orehovca, hiši na tem kraju, po
                            kolovozni poti ob severnem pobočju Velikega Kovka. Ko se pot strmo
                            prevesi v Golovo grapo, se druga odcepi položno navzgor in čez dvesto
                            metrov smo tam. Kolovozna pot in strma grapa. Kraju se reče V Rebrah v
                            Orehovski ali Golovi grapi, parcela 256/17. Nekako se je izvedelo, kako
                            so jih. Na pot ob strmini so postavili strojnico in jo pokrili s črno
                            plahto. Ujetniki so šli naprej, ravno tu nad grapo, kjer se kolovoz
                            razširi, pa so jim ukazali, naj obstanejo. Andrejnov naj bi bil tisti,
                            ki jih je pokosil. Obležali so na poti. Eden, Lojze Štucin iz Zakojce,
                            pri Čelku se reče pri hiši, je od tam ušel. Kar navzdol jo je ubral in
                            noben strel ga ni zadel. Naveličal se je bil partizanščine in se skrival
                            doma, pa so ga izsledili. Pred nekaj leti je umrl. Preostalih 22 so
                            pometali v grapo. Tu pod cesto je bilo kar nekaj zemlje, ker je bila
                            prej ogenjca. Šele pred leti, ko so širili zgornjo cesto, ki pelje v
                            Ravne, so jo zasuli s kamenjem. Kaže, da ni bilo namerno, a največ skal
                            je priletelo ravno na mrtve. Morilec Andrejnov Lojze se je zapil, kljub
                            temu pa dočakal starost. V Ravnah je pokopan in sliko ima na grobu.</p>
                        <figure>
                            <graphic url="slike_z_51/z_51_23.png"/>
                            <head>Križ pod Vrhom križa</head>
                        </figure>
                        <p>Okrog vseh svetih smo vsako leto hodili na grob, teden prej ali kasneje.
                            Zvečer smo se peljali z avtobusom iz Škofje Loke v Cerkno, potem pa v
                            temi v Zakriž. Takoj smo šli na grobišče. Svetili smo si z baterijami.
                            Potem smo spali pri Kosmačevih, zgodaj zjutraj pa nazaj v Cerkno in
                            domov. Avtobus je odpeljal že ob peti uri. Kosmačeva mama je vedela
                            povedati za nas: »Ponoči so prišli, da smo se komaj videli, zjutraj pa
                            jih že ni bilo več.« Samo enkrat smo šli tako, da smo ostali čez dan.
                            Takrat smo šli na grob zjutraj, potem pa peš med Poreznom in Kojco v
                            Baško grapo. V Hudijužni smo se povzpeli na vlak proti Bohinju in domov.
                            Spominjam se, da smo takrat na poti srečali domačina. Začudil se je, kaj
                            iščemo v tako odmaknjenih krajih. Povedali smo, odkod smo in zakaj smo
                            prišli, pa se je razgovoril o tem, kaj se je dogajalo ob tisti nemški
                            hajki. Dan kasneje, kot se je zgodilo tisto z našimi, torej 24. marca
                            1945, so dobili partizane na Poreznu. Zajeli so jih in pobili čez sto.
                            Pravkar so jih mobilizirali, še pušk jim niso dali. »Vso noč so
                            partizani lumpali v štabu, čez dva dni pa se je zgodilo tisto na gori.«
                            – Z nami so hodili tudi Blažičevi, sestre, Mari največkrat, potem pa so
                            nehale, od Iva Ovsenika tudi. Skupaj smo šli. Mi smo jim pokazali sled.
                            Le Hlebčarjeva Pavla ni šla nikoli, pa je bil vendar njen mož. Po letu
                            1960, ko so se dobili avtomobili, je šlo gladko.</p>
                        <p>Pri Orehovcu, tisti hiši na začetku kolovoza, so nam pravili, da jih
                            takrat, ko se je to dogajalo, ni bilo tukaj: »Tole smo kupili kmalu po
                            vojni.« A točno so vedeli za vsako leto, kdaj smo bili tam in kdaj ne,
                            čeprav smo prihajali ponoči. Na grobu smo prižigali sveče. Nikdar se jih
                            ni nihče dotaknil, nobene zasede. Zdaj pravijo, da so hodili miličniki
                            gledat in vpraševat. </p>
                        <p>Glavnega kovorskega terenca Bonclja sem po vojni večkrat srečal. Vse sem
                            mu povedal. Silak in prava surovina. Vse je stolkel in premetal, kadar
                            je bil pijan. Mučilo ga je tisto, kar se je zgodilo med vojno. Meni ni
                            naredil nič. Čeprav sem za glavo manjši, se ga nisem ustrašil. Vse sem
                            mu očital. Ko so imeli borci piknik, sem ga pahnil po bregu, da je padel
                            v vodo. Zraven je bil Šilc, ki je bil tudi v Cerknem, njegov sin prodaja
                            avtomobile: »Prav mu je, jaz sem bil tam, kjer so jih pobijali.« </p>
                        <p>Govorijo, da sta bili dve skupini. Dva dni prej naj bi pripeljali iz
                            Cerknega tiste, ki so jih uradno obsodili na smrt. Obležali naj bi v
                            grapi na naslednji parceli. Celo peljali so me tja, a groba nismo našli.
                            Čudno je vseeno, ko smo za naše izvedeli takoj. Na spodnjem robu
                            velikega jesena, ki raste sredi grobišča naših, se je prej videla
                            lobanja, tudi otroci, ki so hodili tam okrog, pripovedujejo o kosteh, ki
                            so se belile med listjem. Na drugem prostoru pa ni nič in morda tudi nič
                            ni bilo. Bukev, na katero smo vrezali začetnice naših umrlih, je
                            gospodar posekal, javor pa pustil v spomin na mrtve. </p>
                        <p>Leta 1945 so nam zaplenili vse. Razglašeni smo bili za izdajalce in vojne
                            zločince. Joža Fister, brat Hlebčarjeve Pavle, je bil glavni sodnik v
                            Kranju. Naš stric je vse v roko vzel in naredil pritožbo. Uspel je.
                            Fister nam je kasneje povedal: »Tvegal sem, zelo težko je bilo tako
                            odločiti. Vendar ni bilo nobenih dokazov, da bi bili narodni izdajalci
                            in sovražniki. Odločbo o zaplembi sem razveljavil.« Potem smo smeli
                            ostali na domačiji in ničesar nam niso vzeli.</p>
                    </div>
                </div>
                <div type="div2">
                    <head>Za vas ni več vrnitve</head>
                    <docAuthor>Vanja Kržan</docAuthor>
                    <div type="div3">
                        <p>S takimi in podobnimi grožnjami so partizani pospremili v izgnanstvo
                            številne slovenske družine, ki so jih v letih 1943 in 1944 izgnali z
                            njihovih domov. </p>
                        <p>Znano je, kako množično je gestapo takoj začel izseljevati zlasti
                            gorenjske družine v Srbijo. Spominjam se, da je bila z Jesenic izgnana
                            družina mojega strica. Po vojni so nam v šoli ničkolikokrat govorili o
                            nemških izgnancih; nekoč smo pionirčki z zastavicami in ruticami okoli
                            vratu na peronu železniške postaje pričakali dobrotnike iz Srbije. </p>
                        <p>Vse do nedavnega nisem vedela, da so tudi partizani s pomočjo
                            domačinov-terencev izganjali z domov slovenske družine in jih prepuščali
                            neznani usodi; njihove domove, kašče in štale so izropali, jih po vojni
                            podržavili skupaj z njihovimi polji, sadovnjaki, travniki in gozdovi ter
                            na vse načine onemogočali, da bi si ponovno postavili domove. Zaradi
                            vojnih dogodkov so bile družine že pred izgnanstvom okrnjene, velikokrat
                            brez očetov in starejših sinov, ko pa so izgubile streho nad sabo, so se
                            razkropili še preostali. </p>
                        <p>Na srečo so se našli posamezni dobrotniki in sorodniki, ki so tem
                            družinam pomagali, da so se nekako prebile do konca vojne in še mnoga
                            povojna leta. V Ljubljani je med vojno delovala Kmečka pisarna, ki jim
                            je pomagala najti prenočišča in zaposlitev. Po zaslugi Narteja Velikonje
                            je bila ustanovljena Zimska pomoč. Izgnance in begunce je prehranjevala
                            tudi Ljudska kuhinja, ki so jo oskrbovale redovnice. Otroke je za
                            polovično ceno sprejelo v šolo Marijanišče. Toda danes se o tem molči:
                            Narteja Velikonjo je bilo treba po vojni ustreliti, Marijanišče ukiniti,
                            redovnice odpustiti in pozapreti. </p>
                        <p>Kdaj so pričeli partizani s pregonom družin, katere in koliko družin so
                            izgnali in po čigavem ukazu, mi ni znano, ker o tem partizansko
                            zgodovinopisje molči. Nekoliko sem se seznanila le z usodo šestih
                            družin. Prisluhnimo otrokom teh družin, saj so jim ostali živo v spominu
                            mnogi dogodki ob izgnanstvu.</p>
                    </div>
                    <div type="div3">
                        <head>Partizanski izgnanci</head>
                        <p>Prvo zgodbo mi je zaupal Ivan Škrlj (1934) iz Slemena na Bloški planoti v
                            župniji Sv. Trojice. Pravi, da mora biti zapisana, ker je letos v pozni
                            jeseni poteklo ravno šestdeset let, odkar so bili izgnani. </p>
                        <p>Med vojno je bilo v naselju šest hiš in le ena je bila na strani
                            partizanov. Danes je že nekaj domov praznih, planota je vedno bolj
                            zaraščena, ker so polja in pašniki opuščeni. V jasnih jesenskih dnevih
                            se izpred njegove hiše razprostira pogled po Vidovski planoti, oko se ti
                            ustavi na Krimu, ali celo na daljnem Snežniku na jugu in na Triglavu na
                            nasprotni strani. V jesenskih nočeh se v razsvetljenem meglenem morju
                            utaplja Ljubljana.</p>
                        <p>Kako se danes Ivan Škrlj spominja obdobja, preden so bili izgnani? </p>
                        <p>»Rojen sem 5. maja 1934 in se še spominjam dogodkov ob razpadu stare
                            Jugoslavije. Takrat so vojaki iz bližnje bloške vojašnice (zgrajena je
                            bila l. 1936), imeli vojaške vaje okrog naše vasi, kar je bilo meni,
                            šestletnemu fantiču zelo zanimivo. Potem so na Bloke prišli Italijani in
                            življenje je ob delu in skrbeh za preživetje teklo še kar normalno. </p>
                        <p>Oče je bil med tednom večinoma zdoma za zaslužkom, mama in stara mama pa
                            sta skrbeli za malo kmetijo in za naju s sestro Marijo (1938); leta 1943
                            je bil rojen najmlajši Roman. Stari oče se je iz prve svetovne vojne v
                            Galiciji in Judenburgu vrnil duševni bolnik, bil večinoma v Ljubljani v
                            umobolnici in tam med vojno umrl. </p>
                        <p>V drugi polovici l. 1941 so odrasli pričeli skrivnostno šepetati o nekih
                            ljudeh v gozdovih. V zimi 1941/42 je vladalo nekakšno zatišje, že zgodaj
                            spomladi pa so se tudi v naši hiši začeli pojavljati skrivnostni nočni
                            obiskovalci, ki so zahtevali razne uporabne stvari, npr. čevlje, radio
                            ipd. Bolj kot to, nam je vzbudilo strah priznanje sosedovega fanta
                            Franceta Kraševca, da je naš oče pri partizanih na črni listi. France je
                            bil takrat že partizan nekje v Krimu, kot sem takrat ujel na ušesa. Kar
                            groza pa nas je bilo ob novici, da je iz naše fare nenadoma izginil
                            živahni, še ne dvajsetletni fant Peter Modic in družinski oče Janez
                            Seljak. Vedelo se je le, da so ju odpeljali partizani in od takrat se ni
                            nihče vrnil. Šušljalo se je, da žrtve mečejo v Krimsko jamo. »Ko se je
                            dan prevesil v noč,« pripoveduje sin, »je očetov pogled postal votel.
                            Bilo ga je strah noči. Spominjam se, da si je napravil skrivališče: v
                            kamri je s tal dvignil široko desko, pod njo izkopal tako veliko jamo,
                            da je lahko legel vanjo, na spodnjo stran deske pa je z zgornje in
                            spodnje strani pritrdil jermena, da je lahko povlekel desko nadse. Ne
                            vem, ali se je kdaj v to luknjo skril, danes sem mnenja, da se ne bi
                            utegnil. Partizani so se pojavili nenadoma, navadno sredi noči. </p>
                        <p>Po roški ofenzivi se je mama zelo oddahnila: ‘Zdaj vsaj vem, da smo malo
                            bolj varni.’ Žal pa so ob ofenzivi Italijani odpeljali očeta na Rab.
                            Domov je prišel kot živ okostnjak, ženin oče pa počiva med tisočimi
                            drugimi na rabskem pokopališču. Po vrnitvi z Raba se je oče skupaj s
                            sosedom pridružil Vaški straži in po kapitulaciji Italije po srečnem
                            naključju ostal doma, tako da ni delil usode s tistimi v Mozlju,
                            Jelendolu in Mačkovcu.</p>
                        <p>Nemška ofenziva v oktobru 1943 je spet pobrala vse moške v naši okolici
                            in nekaj časa ni bilo o njih nobenega glasu. Živeli smo na področju, ki
                            je bilo na največjem prepihu. Zdaj smo bili že trije otroci; stara mama
                            se je odselila k svoji hčerki, ki je sama živela v sosednji vasi, oče se
                            je pred nasiljem partizanov umaknil v Borovnico v domobransko
                            postojanko. </p>
                        <p>Mama je na kmetiji ostala sama s tremi majhnimi otroki. Za pomoč in naše
                            varstvo je najela sedemnajstletno dekle iz soseščine. V šolo nisem
                            hodil. Ob vsakem dnevnem času so nas ‘obiskovali’ partizani. Bilo jih je
                            vedno več, eni so bili oboroženi, drugi ne. Spraševali so za pota v
                            razne smeri. Eni so hrano zahtevali, drugi zanjo prosili: naj jim mama
                            da, če ima kaj za v usta, kakšno suho sadje. Jeseni 1943 je sadno drevje
                            na srečo kar bogato obrodilo.</p>
                    </div>
                    <div type="div3">
                        <head>Škrljeve iz Slemena na Blokah izženejo partizani</head>
                        <p>Jesen se je prevešala v zimo. Zadnji novembrski dnevi l. 1943 so bili
                            megleni in deževni. V to turobno sivino so konec meseca zarezali poki
                            pušk in mitraljezov iz doline. Zvedeli smo, da partizani napadajo
                            domobransko postojanko v Grahovem, slišali strašne novice o zažigu
                            cerkve in živih domobrancev. Mnogi so bili Bločani. Potegnili smo se v
                            svoje domove, zvečer stisnili okrog tople peči in molili za očeta in za
                            vse, ki so umrli. V takih trenutkih sem imel občutek, kot da je vojna
                            nekje daleč od nas.</p>
                        <p>Kako sem se motil! Nekaj dni po teh morečih novicah o Grahovem, je pozno
                            zvečer zaropotalo po oknu. Bilo je 28. ali 29. novembra 1943. S petletno
                            sestrico sva spala v kamri, a bila hitro budna, ko sva zaslišala iz hiše
                            grobe moške glasove.</p>
                        <figure>
                            <graphic url="slike_z_51/z_51_24.png"/>
                            <head>Domobranec Ivan Škrlj, druga z leve njegova žena Marija, na
                                zadnjem sedežu motorja sin Ivan</head>
                        </figure>
                        <p>‘Dajemo vam deset minut časa. Odpravite se, ker greste z nami. Kar lahko
                            nesete, vzemite, vse drugo je naše.’ Buden sem sedel v postelji in nisem
                            doumel, da moramo takoj oditi. Toda že je na vratih mama: ‘Hitro
                            vstanita, oditi moramo!’</p>
                        <p>Ko smo zbegano iskali, kaj bi vzeli s seboj, so nam takoj ukazali, da
                            moramo vse očetove stvari pustiti pri miru. Eden od moških je odšel z
                            nama s pomočnico v zgornjo sobo in nadzoroval, da ne bi vzela kaj
                            očetovega. Ves vesel je iz omare snel očetov površnik. Še danes vidim,
                            kako ga je držal za ovratnik: ‘Ta se bo pa dal nosit!’ Odnesel ga je v
                            hišo in razkazoval ostalim trem ali štirim, ki so gospodovalno sedeli za
                            kmečko mizo v hiši. Mama pa je zastokala: ‘Joj, krstna sveča!’ Poleg
                            površnika je partizan držal v roki tudi to. Za nas je bila družinska
                            svetinja. ‘Do zdaj je bila krstna sveča, zdaj je naša,’ ji je odvrnil
                            partizan, vzel nož in jo prerezal na pol. </p>
                        <p>Sedel sem na peči in vlekel nase nogavice, zadnjikrat na tej peči. Gledal
                            sem devetmesečnega bratca: bil je buden, mahal z ročicami in se glasno
                            smejal. ‘Seveda,’ sem pomislil, ‘Roman ne ve, da nas ženejo od
                            doma.’</p>
                        <p>Mama je tekala po kuhinji in hiši in ves čas poslušala zasmehovanje
                            moških, kaj je delala pri očetu v Borovnici, ko ga je pred enim tednom
                            obiskala. Zahotelo se jim je žganja. ‘Kje pa imate šnops?’ Mama mi samo
                            pomiga in v temi sem našel petlitrsko pletenko žganja v shrambi. Hotel
                            sem jo postaviti v hiši na mizo, pa so mi ukazali: ‘Kar na tla jo
                            postavi.’</p>
                        <p>Novi gospodarji naše domačije so zlivali vase žganje, mamo, našo
                            pomočnico in tri otroke sta obstopila oborožena partizana. Čas je, da
                            odidemo. S sestrico sva se hotela stisniti ob mamo, pa je držala v
                            naročju Romana in ga še na pragu zavijala v debelo odejo. Prav ničesar
                            ni mogla vzeti s seboj. V tistem trenutku sem se spomnil, da imamo na
                            stenski uri ob krušni peči rezervni baterijski vložek. Take dragocenosti
                            ne smemo pozabiti! Hitro sem stekel v hišo, stopil na klop in na
                            zapeček, da sem dosegel baterijo nad uro. Ozrl sem se proti mizi v
                            bojazni, da me partizani ne bi zalotili pri tem ‘skrivnem dejanju’.
                            Vendar se zame niso zmenili. Pogledal sem na uro, kazala je deset minut
                            do polnoči. Ker vsega tisto noč niso mogli pokrasti, so uro odnesle
                            mamine sestre, zato še danes visi v hiši ob kmečki peči v spomin na
                            tisto noč.</p>
                        <p>Nismo vedeli, kam nas partizana vodita. Opazil sem, da nosi eden od njiju
                            s seboj mitraljez. ‘Zakaj pa ta partizan to nosi?’ sem ugibal v svoji
                            otroški glavi. Pogledal sem še drugega, temu je visela z rame dolga
                            francoska puška. </p>
                        <p>Kmalu smo videli, da nas peljeta proti Ulaki. Tam sta nas oddala v
                            Jerglovo hišo. Za mizo je sedel komisar, tako so mu pravili. Takoj smo
                            opazili, da se ob peči stiskata še dve izgnani družini, na slami po tleh
                            so ležali partizani. Prva družina so bile Ruparjeve s Hitenega, mama in
                            deklici stari pet in tri leta; druga družina so bili Zakrajškovi z
                            Lepega vrha, že postarana oče in mama z invalidnim sinom, drugi sin je
                            bil v ujetništvu v Nemčiji. Čakali smo jutra in neznane usode. Nam so
                            odredili posteljo pri peči, na peči ni bilo več prostora.</p>
                        <p>Naš devetmesečni Roman je jokal in jokal. Komisar je obljubil, da se bo
                            zjutraj že našla kakšna krava in mleko zanj. Čez kakšno uro sta
                            priropotala mimo hiše vozova: nanju so naložili vse, kar so v naši hiši
                            našli vrednega in kar so v temni noči lahko naložili, s pridelki,
                            živežom, orodjem in pohištvom vred. Vozova sta pripeljala dva soseda z
                            volmi, ker mi volov nismo imeli. Izpregla sta in se vrnila.</p>
                        <p>Nenadoma zaslišimo mukanje naših krav. Takrat je mamo zlomilo. Sedela je
                            na postelji nasproti komisarjeve mize in začela glasno jokati. Nenadoma
                            vstopi tretji sosed, Bregarjev ata: ‘Dober večer, tovariši.’ Prisede na
                            vogal mize h komisarju in povleče klobuk globoko na oči, med koleni drži
                            bič. Pozorno sem ga opazoval izza maminega hrbta: ‘Kaj pa tako zavzeto
                            pripoveduje temu partizanskemu komisarju Bregarjev ata?’ Takrat še nisem
                            vedel, da je terenec. Odšel je in opazil sem, da je komisarjev obraz
                            postal mrk. Za Romanov jok se ni več zmenil. Premagal me je spanec.</p>
                        <p>Komaj se je zdanilo, so nas odgnali proti Velikim Blokam. Ko smo
                            zapuščali Ulako, sem opazil pred neko hišo naš voz, ki je bil že prazen.
                            Na cesti ni bilo žive duše, čeprav je bila ponoči polna partizanov z
                            mulami. Rekli so, da gremo do komandanta Dakija, ki nas bo sodil. Doma
                            sem slišal, da so to ime večkrat omenjali v zvezi z napadom na Grahovo.
                            Že samo ime nam je zbujalo strah in noge so mi postajale težke. Še vedno
                            so nas gnali močno zastražene: skupinico treh žensk, petih majhnih
                            otrok, invalidnega fanta in njegovih postaranih staršev.</p>
                        <p>V Velikih Blokah smo se ustavili pri hiši nekdanjega župana, ki se je bil
                            pravočasno umaknil v Ljubljano. Pred nas se je ustopil partizanski
                            funkcionar z listkom v roki in klical družine po hišnih imenih. Iz
                            Šekotinovih, kot se je pri nas doma reklo, smo postali Čokotinovi. Ta
                            funkcionar in njegov spremljevalec sta bila edina partizana, ki smo jih
                            tisti dan videli. Ukazal nam je naprej v Novo vas. Privlekli smo se do
                            tja. Ob prvih hišah sta nam oborožena stražarja ukazala, naj počakamo.
                            Prestrašeni smo obstali. Kmalu se vrneta iz neke hiše in nam rečeta:
                            ‘Pojdite kamor hočete, če pa bo šel kdo domov, veste, kaj vas čaka.’ </p>
                        <p>Po nekaj dnevih smo z mamo pritavali do Borovnice. Kje je dobila za
                            Romana mleko ne vem, spomnim se samo, da je pri neki hiši v Grahovem
                            prosila za kruh. Dobila ga je košček in ga hvaležno vtaknila v žep. </p>
                        <figure>
                            <graphic url="slike_z_51/z_51_25.png"/>
                            <head>Domobranci pred svojim bunkerjem, na motorju Ivan Škrlj</head>
                        </figure>
                        <p>Naša družinica je pristala v Borovnici, kjer je oče našel sobo v občinski
                            hiši poleg cerkve. Trikrat na dan sem hodil po en sam obrok hrane v
                            domobransko kuhinjo, dokler nismo dobili mesečnih kart za živila.
                            Predvsem pa smo bili odvisni od dobrote nekaterih Borovničanov. V
                            Ljubljani je zaživela organizacija Zimska pomoč, kasneje sem zvedel, da
                            je bila to pobuda dr. Narteja Velikonje. Mama je nekajkrat potovala v
                            Ljubljano, da nismo ostali goli in bosi sredi zime 1943/44. </p>
                        <p>Po bombardiranju mostu tudi Borovnica ni bila več varna. Preselili smo se
                            na Rakek, bliže domu. Po vojni je oče z domobranci odšel na Koroško, bil
                            vrnjen in počiva nekje v okolici Teharij. </p>
                        <p>Ko smo bili med vojno še v Borovnici, sta oče in mama odločila, da grem v
                            šolo v ljubljansko Marijanišče. Vpis mi je omogočil g. Jože Pogačnik, ki
                            mi je določil polovično ceno. S hvaležnostjo se spominjam mnogih
                            plemenitih redovnic, ki so se požrtvovalno trudile z našimi trdimi
                            glavami. Spominjam se osvoboditve in navdušene množice. Vse hiše v
                            okolici Marijanišča so bile ovite v zastave. Kaj mi bo prinesla
                            osvoboditev, se mi takrat ni niti sanjalo. </p>
                        <figure>
                            <graphic url="slike_z_51/z_51_26.png"/>
                            <head>Jerglova hiša na Ulaki – Pregnane družine so tu preživele noč pred
                                potjo v neznano</head>
                        </figure>
                        <p>Ob svečnici 1946 so morale redovnice zapustiti Marijanišče, prišle so
                            partizanske učiteljice. Nova tovarišica nam je takoj povedala, da tisti,
                            ki so plačevali polovično ceno, ne bodo več mogli ostati na šoli. V moji
                            otroški glavi se je pričelo svitati: očeta nimam več, mama je ostala
                            sama. Moral se bom vrniti domov in prijeti za delo. Bilo mi je dvanajst
                            let. Tudi mlajša sestra se ni mogla izšolati, ta sreča se je ponudila
                            šele najmlajšemu, Romanu.</p>
                        <p>Toda kaj smo našli doma, ko smo se 15. septembra 1946 vrnili? Po vojni so
                            hišo dokončno izropali. Dober sosed nam je izkopal celo zidani
                            štedilnik. Pričakale so nas gole stene. Orodja nobenega, vozovi in
                            živina so izginili že tisto noč, ko so nas izgnali. Pravili so, da nas
                            ne bo več v Sleme in se bo Škrljevina razdelila. Za očetov del
                            zaplenjenega premoženja je mama morala še nekaj let po vojni plačevati
                            najemnino. Pod streho so nas vzeli sorodniki. </p>
                        <p>Mamo so pozvali, naj prijavi vojno škodo, seveda, pravici je moralo biti
                            zadoščeno. Zaman smo čakali na kakšno povračilo, čeprav so se po vsej
                            Bloški planoti obnavljale domačije. Toda te je uničil okupator, našo pa
                            partizani in terenci. In razlika velja še danes! </p>
                        <p>Nadzorovali in zasmehovali so nas še dolgo po vojni. Vaški terenec – s
                            puško in titovko – je bil podaljšana roka nove oblasti v našem zaselku.
                            Mami je bila odvzeta državljanska in volilna pravica in niti sadja na
                            svojem vrtu ni smela pobirati. Živilskih kart nismo dobili. Za UNRRA
                            pakete smo samo slišali in dobrote, ki so jih terenke razdeljevale
                            drugim, so bile za nas samo sanje!« </p>
                        <p>Ivan Škrlj iz Slemena je danes gospodar na obnovljeni domačiji svojega
                            očeta in starega očeta. Ob njem si je Ivanov sin zgradil lepo novo hišo,
                            ki jo krasita dva sinova. Morda pa življenje na Blokah le ne bo tako
                            hitro zamrlo? </p>
                        <p>Prav za božič pred 60 leti so partizani izgnali iz svojih domov mnoge
                            družine iz Suhe krajine, Ribniške in Struške doline. Otroci teh družin
                            se danes spominjajo mnogih takratnih dogodkov. </p>
                    </div>
                    <div type="div3">
                        <head>Rusovi in Dernuljčevi izgnani na božični večer </head>
                        <p>Kmetija Rusovih z gospodarjem Jožetom (1875) in ženo Marijo (1880) iz
                            Četeža pri Strugah je bila ena največjih v okolici, zlasti v pašnikih in
                            gozdovih. O njihovem izgnanstvu mi je pripovedovala njuna hčerka Jožefa
                            Rus por. Ivančič (1921). Najstarejši sin Jože (1909) je bil takrat pri
                            domobrancih, Pepčini sestri Ivana (1913) in Julka (1925) sta delali na
                            kmetiji. Ena sestra je bila že poročena, druga je bila usmiljenka. Po
                            kapitulaciji Italije je partizansko nasilje postalo še hujše, zato se je
                            najstarejši sin Jože umaknil k domobrancem. Kak mesec pred izgnanstvom
                            so jim ukradli konja. Ko se je sveti dan prevesil v večer, 25. decembra
                            1943, se je v hiši in okoli hiše pojavilo kakšnih dvajset partizanov s
                            komandantom, ki je imel pravico izgnati jih od doma. Medtem ko so se
                            partizani razbohotili po hiši in ostalih gospodarskih poslopjih, »nas je
                            oče vse tri hčerke in mamo zbral pod podobo Srca Jezusovega, ki je
                            visela na steni ob jaslicah: pomolili smo, nato nas je oče blagoslovil.
                            Imeli smo občutek, da se ne bomo nikoli več vrnili domov, kot da se je
                            vse podrlo« se danes spominja Pepca. »Nas boste pobili?« je oče vprašal
                            komandanta, ki je bil po rodu Štajerc. »Ne,« je odkrito priznal
                            komandant, »meni je hudo, da vas moram pregnati.« </p>
                        <p>»Vsi smo jokali in pobirali najnujnejše. Ko so hoteli sosedi pogledat,
                            kaj se dogaja, partizani niso nobenega pustili zraven. Na voz so
                            nalagali krompir, pšenico, orodje in ker je še veliko ostalo, so prišli
                            naložit še enkrat. Krave so privezali za voz, prašiče postrelili kar v
                            štali. Mama je hotela odnesti s seboj nekaj hlebov kruha, pa je
                            komandant odredil, da imamo dosti en hlebec. »Vse so pregledali, kaj smo
                            nabrali za pot in vsa boljše oblačila in denar vzeli proč. Ko smo
                            odhajali, smo vse pustili odklenjeno« se spominja Pepca. Vse, kar so s
                            težkim delom pridelali, in v mnogih desetletjih oni in predniki spravili
                            skupaj, je bilo v nekaj trenutkih izgubljeno in razgrabljeno za vedno.
                            »V pičle pol ure nismo imeli več doma, bili smo sirote.«</p>
                        <p>Odpeljali so jih do Dernuljčevih v Strugah. Seznam družin, ki jih bodo
                            nocoj izgnali z njihovih domov, je bil že narejen, zdaj je treba nalog
                            izpolniti. Ustavijo se pred Dernuljčevim domom. S slamo krita streha je
                            dajala dom devetim otrokom očeta Dernuljc Janeza (1896) in matere Marije
                            (1894), Paka v Strugah. </p>
                        <p>Prisilna mobilizacija v Struški dolini po propadu italijanske vojske ni
                            dala željenih uspehov. Fantje, družinski očetje in gospodarji so se
                            skrivali, zatekali v domobranske postojanke ali priključili domobranski
                            vojski. Zato so partizani uprizarjali prave oborožene hajke in streljali
                            za ubežniki, skrivači in domobranci. Tudi dva starejša Dernuljčeva
                            sinova Janez (1921) in Mirko (1923) sta pristopila k domobrancem, oče se
                            je umaknil v Ljubljano. Sina Joža (1925) so Italijani šestnajstletnega
                            obsodili na sedem let zapora, ker je neko dekle krivo pričalo, da je
                            nosil pištolo; po italijanski kapitulaciji so ga zaprli Nemci, poslali
                            najprej v Dachau, nato v Buchenwald, kjer je umrl. Po nemški ofenzivi je
                            v Struški dolini ostal neznan italijanski vojak. Partizanom je dal povod
                            za nov val nasilja in rekvizicij: »Z Nemci držite, Italijane futrate,«
                            so rekli Dernuljčevim in jim vse pobrali, kakih štirinajst dni preden so
                            jih izgnali. </p>
                        <figure>
                            <graphic url="slike_z_51/z_51_27.png"/>
                            <head>Leto 1938 – Birma pri Dernuljčevih – Zbrana vsa Dernuljčeva
                                družina – Drugi od desne Miro, peti Jože</head>
                        </figure>
                        <p>Za božič 1943 je bila doma mama sama s šestimi otroki. Micka je bila
                            stara šestnajst let, Ančka štirinajst, Tone enajst, Pepca devet,
                            Avguština sedem in najmlajši Stanko je imel pet let. Tone se tistega
                            božičnega večera dobro spominja. V spominu so mu ostale besede
                            komandanta, ki je ‘imel nalog’, da jih izžene. ‘Ste vi res Dernuljčevi,’
                            se je čudil partizanski komandant – Štajerc in gledal šest splašenih
                            otrok in svoj spisek. ‘Počemu bi preganjal te otroke?’ je glasno
                            razmišljal. »Po imenu je prebral z lista vsakega posebej in ko je
                            ugotovil, da smo mi pravi, je rekel, da se moramo v pol ure odpraviti v
                            Kočevje. Kaj pa naj napravijo s 83-letno staro mamo? Na srečo je ni bilo
                            na komandantovem seznamu, ker se ni pisala Dernuljc. Ostala je sama
                            doma. Na hitrico smo spravili skupaj, kar se nam je zdelo dragoceno:
                            mama nekaj klobas in če je kdo imel uro. Denarja pri hiši ni bilo. </p>
                        <p>‘Zdaj bom pa pregledal, kaj ste nakradli!’ je ukazal komandant.
                            ‘Nakradli?’ vzroji mama. ‘vzeli smo samo to, kar je naše!’ ‘Kar je bilo
                            prej vaše, je zdaj naše, kar je pa naše, ni nič več vaše,’ jo je poučil
                            komandant. No, pa je bil tako razumevajoč, da je mami podaril 200 lir,
                            nekaj od denarja, ki ga je bil pred tem zaplenil izgnani družini
                            Rusovim. ‘Boste imeli v Ljubljani za tramvaj,’ in izročil mami denar.
                            Uboga Dernuljčeva mama se gotovo ni zavedala pomembnosti zgodovinskega
                            trenutka, ko sta s partizanskim poveljnikom postavljala temelje bodočega
                            socialističnega gospodarstva! </p>
                        <p>»Tako je postalo njihovo vse, kar je bilo prej naše,« pripoveduje Tone.
                            »Veliko so izropali že pred štirinajstimi dnevi. Zdaj so naložili še to,
                            kar je ostalo; krave so privezali na voz zadaj, prašiče postrelili v
                            štali. Vse vozove z naropanim blagom so odpeljali proti Žvirčam in
                            naprej v partizansko postojanko v Polomu.« </p>
                        <p>Na vozu pred hišo so jih čakali Rusovi in obe družini so odpeljali naprej
                            v Rapljevo. Tam so dalj časa čakali, ker se jim je pridružila še ena
                            izgnana družina, Ferkuljevi. </p>
                        <p>»Od tu naprej so nas nagnali peš do Kočevja. Do Kukovega so nam dali
                            partizansko spremstvo, naprej smo hodili sami. Pri malogorski cesti je
                            bila partizanska zaseda. Povedali so nam, da moramo nad vasjo, ker je
                            cesta minirana. Zjutraj smo pritavali neprespani, prezebli in lačni v
                            Kočevje. </p>
                        <p>»Vse družine so dali v Marijin dom, kjer je danes občina. Tam smo
                            spoznali še nekatere druge izgnane družine. Najbolj nas je pretresla
                            usoda družine iz Gradenca, oče je bil manjši lesni trgovec. Imeli so več
                            otrok, eden od starejših sinov je bil invalid in je moral z berglami
                            narediti 30 km dolgo pot do Kočevja. Niso jim dali voza. ‘Boš že šla,
                            svinja bela!’ mu je rekel partizan.«</p>
                        <p>Približno po enem tednu so Rusovi in Dernuljčevi odšli v Ljubljano. Tukaj
                            je bila pomoč izgnancem in beguncem dobro organizirana. Mlajši so se
                            lažje znašli in poiskali zaposlitve: Rusova dekleta so našle različne
                            občasne zaposlitve in skrbele za starše. </p>
                        <p>Po vojni sta dve Rusovi dekleti bežali z domobranci: Johana se je kasneje
                            vrnila, Julko je pot zanesla v Čile, kjer je danes usmiljenka. Jože se
                            ni vrnil nikoli. S Turjaka je bil odpeljan v Lašče in ubit v bitki.
                            Pokopan je na Orlovem vrhu v Ljubljani. Pepca se je tako vrnila sama s
                            starši v nekdanji dom, pričakal jih je z golimi stenami. Lažje bi
                            obnavljali domačijo in se preživljali, če jim ne bi iz odbora kar naprej
                            pošiljali položnic in pri obveznih dajatvah pobrali včasih ves krompir,
                            da ga še zanje ni ostalo. </p>
                        <p>Dernuljčeve deklice so bile mlajše, vendar so se že med izgnanstvom v
                            Ljubljani udinjale za gospodinjske pomočnice, najmlajši sta pričeli
                            hoditi v šolo. Toneta pa je iz Ljubljane gnalo proti domu. Odšel je v
                            Nemško vas pri Ribnici in pri stricu delal na kmetiji. Večkrat se je
                            vračal domov. Jaslice so še vedno stale tako kot tisti večer, ko so jih
                            izgnali in je še zadnjikrat pogledal nanje. </p>
                        <figure>
                            <graphic url="slike_z_51/z_51_28.png"/>
                            <head>Leto 1947 – Preživeli Dernuljčevi – Spredaj stojita sestrični
                                Pogorelec Majda in Pogorelec Milena</head>
                        </figure>
                        <p>Pomlad 1945. je bila zelo lepa in topla. Mama z otroki je iz Ljubljane
                            prišla v Ribnico. Vsak dan so otroci z materjo hodili čez Malo goro
                            domov in delali na njivi. Za Jožefovo je bil krompir že v zemlji. Nebo
                            je tisto žalostno leto rosilo blagoslov in polje je dobro obrodilo.
                            Aprila so se odločili, da ne bodo več vsak večer hodili prenočevat v
                            Ribnico in ravno tisti dan, ko so angleška letala po dogovoru s
                            partizani bombardirala Ribnico, so za vedno odhajali. Za odhod so se
                            lažje odločili tudi zato, ker je bila v Strugah že ustanovljena
                            domobranska posadka.</p>
                        <p>Nekatere dogodke ob izgnanstvu Dernuljčevih hrani še danes v živem
                            spominu Dernuljčev najmlajši, takrat petletni Stanko (1938), zato
                            prisluhnimo še njemu.</p>
                        <p>»Na sveti večer sem sitnaril okrog matere za potico. Ni je bilo. Nisem
                            mogel razumeti. Mama mi rečejo: ‘Te prasice partizanske so vse
                            pokradli.’ Štirinajst dni prej so nas tako temeljito okradli, da nam
                            niso pustili niti toliko moke, da bi mama spekli potico. Tudi božični
                            dan mi bo ostal v živem spominu. Gnojil se mi je prst na nogi in zaradi
                            bolečin sem ostal dolgo buden. S sestro sva spala v novi hiši, tako smo
                            rekli tistemu delu hiše, kjer smo spali. Prebudilo me je glasno
                            govorjenje partizanov in slišal sem komandanta: ‘Imam nalog vas vse
                            pobiti, hišo pa zažgati.’ ‘Pa dajte, če boste zato kaj boljši!’ so mu
                            rekli mama. Ko smo se vsi otroci zbrali okrog matere je šele videl, koga
                            bi lahko pobijal zato je rekel tisto, kar je že Tone povedal. </p>
                        <p>Pred poslopjem je že stal voz in živo se spomnim naših krav, ki so jih
                            zadaj privezali. Peljali smo se proti Rapljevem in z mamo sva sedela
                            zadaj na vozu. Mama me je učila moliti: ‘Jezušček mili, mene se usmili,
                            Jezušček mili, očeta se usmili, Jezušček mili, mame se usmili ... in tako
                            naprej vseh bratov in sester. Nazadnje pa je mama še dostavila: Jezušček
                            mili, partizana se usmili.’ Pogledal sem ga, nič ni bil presenečen, kar
                            soglašal je z molitvijo in nas ni zmerjal. </p>
                        <p>Ko smo v Rapljevem čakali Ferkuljeve, mi je Ravniškova mama, njih niso
                            izgnali, dala jabolko. Tako sem bil zaspan, da nisem vsega pojedel in
                            sem ga pustil na klopi. Potem sem se večkrat spomnil na to jabolko in
                            ugibal, ali me še čaka na klopi. </p>
                        <p>V Kukovem smo ostali sami in nadaljevali pot proti Vrbovcu. Pri kapelici
                            smo se ustavili, spočili in zmolili vse tri rožne vence, potem pa spet
                            odšli naprej. Jaz sem bil tako zaspan in tako me je bolel prst na nogi,
                            da nisem mogel hoditi. Nekaj časa me je na hrbtu nosil brat Tone. Imel
                            je enajst let in je bil edini fant. Potem pa ni mogel več. Pot je bila
                            zasekana, povprek so ležali hlodi. Treba je bilo čeznje ali pa skreniti
                            s poti v gozd pod cesto. Rusova Johana me je vzela na hrbet in nesla vso
                            pot do Kočevja. Spominjam se, kako sem bil zaspan in sem se prebudil le
                            vsake toliko časa, ko me je na hrbtu prelagala. Želim, da bi bilo njeno
                            ime zapisano. </p>
                        <figure>
                            <graphic url="slike_z_51/z_51_29.png"/>
                            <head>Rusova družina – Zadaj desno Ivana, dobrotnica Staneta
                                Dernuljca</head>
                        </figure>
                        <p>Ko smo prišli v Kočevje, so nas dali spat v Marijin dom, ležišča smo
                            imeli na odru. Živo se spomnim olajšanja, ker me ni več bolel prst. Ves
                            rdeč je bil in olupljen, toda bolel me ni več. Živo imam v spominu
                            vojaško hrano, ki mi ni bila všeč. Nekoč sem videl, da je mama dala v
                            žep košček kruha, ki smo ga dobili poleg obroka. Takoj po kosilu sem
                            postal lačen. Kruh je bil pri nas doma glavna hrana. Če drugega ni bilo,
                            kruh je vedno bil. Prosil sem mamo za tisti košček kruha. ‘Ah, saj se še
                            žlice niso posušile,’ mi je rekla.</p>
                        <p>Na starega leta dan so nas z nemškimi vojaškimi kamioni odpeljali v
                            Ljubljano. Bilo je več kamionov. Z mamo sva sedela zadaj in spominjam
                            se, kako zelo me je zeblo. Peljali smo se proti Mali gori in čeznjo v
                            Ribnico. Nekje med potjo proti Ribnici smo zagledali na cesti Uršino
                            teto iz Strug. Mahali smo ji in naročili, naj doma pove, da smo živi. </p>
                        <p>Na poti skozi Dolenjo vas mi je mama pokazala hišo, kjer je živela naša
                            stara mama, atova mama. Pa me je tako zeblo, da me ni nič zanimalo.
                            Peljali smo se okoli čez Cerknico in Rakek in pri Logatcu mi je mama
                            pokazala vlak. ‘Poglej vlak!’ je drezala vame. Lokomotiva se mi je zdela
                            kot lonec z dimnikom, iz katerega se kadi.</p>
                        <p>Kako je bilo v Ljubljani, je povedal že Tone. Ata je bil v domobranski
                            postojanki in ga ni bilo z nami. V Ljubljani sem zelo nevarno zbolel.
                            Živo se spomnim matere, kako je klečala in molila, da ne bi umrl.</p>
                        <p>V Ribnico smo se vrnili septembra 1944. Dali so me k stari mami v oskrbo,
                            pa sem spet zbolel in tokrat me je čez Malo goro nazaj v Ribnico nesla
                            na hrbtu sestra. Zimo smo preživeli v Ribnici, na pomlad pa smo skoraj
                            vsak dan čez Malo goro hodili domov delat kot je povedal že brat Tone. </p>
                        <p>Zdi se mi, da je bilo 18. aprila 1945, ko smo odhajali iz Ribnice v
                            Struge. Prav ta dan je bila Ribnica bombardirana v dogovoru s partizani.
                            Z nami je šla Lukčeva Štefa, njih so izgnali na žegnanjski dan 30.
                            avgusta 1944. Komaj smo začeli hoditi v hrib, je v Ribnici že silovito
                            pokalo. Med potjo smo srečali partizana, ki je ravno opravljal malo
                            potrebo, nič se ni zmenil za nas. Na vrhu, tam kjer je majhna ravnica,
                            je bilo vse živo partizanov. Malo nižje smo prišli do kapelice, ki so jo
                            kasneje opustošili, pred kratkim so jo na novo posvetili. Ustavili so
                            nas partizani. Spraševali so sestre in vedel sem, da ni res, kar
                            odgovarjajo. Meni so bili naročili: ‘Če te kdo kaj vpraša, nič ne veš.’
                            Takrat sem bil star že šest let, zvedav, samozavesten in sem hotel nekaj
                            vedeti. Pristopi k meni partizan in me vpraša: ‘Koliko bratov imaš pri
                            domobrancih?’ ‘Dva,’ takoj odgovorim. ‘Koliko bratov pa imaš?’ ‘Štiri,’
                            mu rečem. ‘Kje pa sta še dva?’ Eden je v Dachauu, drugi je skupaj z
                            nami. Partizan ni nič več spraševal, ker je pričelo spet pokati. ‘Naši
                            streljajo, naši!’ je navdušeno vpila partizanka. Partizan se je obrnil k
                            njej. ‘Zgleda, da je ta povedal po pravici.’</p>
                        <p>Le nekaj dni pred našo vrnitvijo 12. aprila, je bil letalski napad na
                            Struge. Istočasno ko so jo Angleži bombardirali, tudi v dogovoru s
                            partizani, so jo partizani obstreljevali s tanki in z zažigalnimi
                            bombami. Takrat je pogorel cerkveni zvonik in naša hiša, štala in
                            kozolec. Ostala je samo kovačija, ki smo jo imeli pred vojno. Vrnili smo
                            se na pogorišče. Mama se je ob tem pogledu zjokala. Tone jo je hotel
                            tolažiti in ji je rekel: ‘Kaj se jokate za to staro škatlo? Bomo pa
                            drugo zidali!’« Tako je končal svoje spomine takrat šestletni Stanko, ki
                            danes živi v Angliji. </p>
                        <p>Pa se je mama še nekaj let jokala, preden je bila sezidana druga hiša.
                            Tri leta so se Dernuljčevi stiskali pri teti. Potem pa še šest let v
                            svoji nekdanji kovačiji, kjer so si uredili kuhinjo in sobo. In jokala
                            je mama za sinom Mirkom, ki se ni nikoli več vrnil in za Janezom, ki je
                            pobegnil na poti iz Vetrinja v Teharje in za Jožetom, ki je umrl v
                            koncentracijskem taborišču v Nemčiji. Na srečo se je vrnil oče in po
                            srečnem naključju so dobili nazaj ukradeno mulo. </p>
                        <p>Verjetno bi Dernuljčevo mamo veliko stvari prizadelo še danes, če bi npr.
                            vedela, kako sodišče odgovarja Dernuljčevemu Tonetu in še mnogim drugim,
                            ki želijo priznanje statusa žrtve vojnega nasilja – bodisi begunca
                            bodisi pregnanca. </p>
                        <p>»Glede na navedeno, stranki status žrtve vojnega nasilja po prvem in
                            drugem členu zakona o žrtvah vojnega nasilja ne pripada, saj je bilo
                            stranki nasilno dejanje storjeno s strani partizanov in ne s strani
                            italijanskih, nemških ali madžarskih okupacijskih oblasti.« </p>
                        <p>Torej je še vedno vsako nasilno dejanje s strani partizanov pravično!
                            Tudi je še vedno vsako nasilno dejanje, ki so ga partizani izvajali nad
                            dojenčki, otroki, mladostniki, starši, starimi in invalidnimi – herojsko
                            dejanje! In še vedno veljajo zakoni, ki jih pišejo dediči komunistične
                            oblasti.</p>
                    </div>
                    <div type="div3">
                        <head>Pugljevi in družine s Kompolj izseljeni na žegnanjski dan</head>
                        <p>Poleti 1944 so partizani z izseljevanjem družin nadaljevali. Med drugimi
                            so izgnali Pugljevo družino iz Četeža pri Strugah. Oče Jože (1897) je
                            bil pred tem pobegnil od partizanov. Vedno je moral hoditi prvi v četi
                            in ostalim kazati pot. Kmalu je sprevidel, kaj to pomeni. Umaknil se je
                            v Ljubljano, najstarejši sin Jože (1923) pa k domobrancem. Micka (1925),
                            Rozalija (1927), in Jožefa (1929) so takrat, ko so njihovo družino
                            izgnali, že služile in bile zdoma. Doma je ostalo šest majhnih otrok
                            samih z mamo Rozalijo (1897). Francka je bila stara dvanajst let, Ludvik
                            enajst, Tone sedem, Julij šest, Ančka pet in Lojzek štiri leta. Ta
                            ostanek družine je bilo treba izgnati. </p>
                        <p>Tisti dan 28. avgusta 1944 je bilo žegnanje in doma je bila kljub vojni
                            celo potica. Zvečer je Ludvik skupaj z mlajšim bratom in dvema
                            sosedovima fantoma odšel spat na senik. Pred tem je videl kolono
                            partizanov, ki se je pomikala proti Strugam. Opazil je, da so bili
                            večinoma bosi. Proti polnoči ga zbudi glasno govorjenje: partizani so
                            bili v hiši, pod senikom, v hlevu, pri sosedu. V tem že priteče mama. V
                            desetih minutah se morajo odpraviti zdoma. Ko si Ludvik natika čevlje,
                            mu jih partizan potegne iz rok in v izgnanstvo mora bos. Mama drži
                            štiriletnega Lojzka v naročju, drugi zgubljeno stojijo okoli. Gledajo
                            kako na voz nalagajo njihovo imetje, za voz privežejo krave. Ne pozabijo
                            niti na potico! Niti koščka jim ni ostalo, da bi ga mama lahko vzela s
                            seboj. </p>
                        <figure>
                            <graphic url="slike_z_51/z_51_30.png"/>
                            <head>Pugljeva družina 1949 – Spredaj ob materi Rozaliji in očetu Jožetu
                                stojita Alojzij in Anica, zadaj pa (z leve) Julij, Anton, Ludvik,
                                Francka in Rozka</head>
                        </figure>
                        <p>Podobno se je dogajalo tudi pri sosedovih, MEGLENOVIH. V izgnanstvo sta
                            morala oče Franc pri 62-ih letih in mama Marija pri 54-ih pa še
                            Francetovi starši, ki sta bila oba že preko osemdeset. Trije Francetovi
                            sinovi so bili pri domobrancih, najstarejši je bil doma in poročen.
                            Njuni deklici sta imeli tri in eno leto. Tako so kar štiri generacije
                            Meglenovih tisto noč izgubile dom. Eden od sinov je močno šepal in se
                            učil za čevljarja v Repnjem. Zato ga tisto noč ni bilo doma in ostal je
                            sam v zapuščenem domu. </p>
                        <p>Pod vasjo je Pugljeve in Meglenove čakalo nekaj družin iz Kompolj. Ena je
                            bila LEKANOVA, pisali so se Adamič. S seboj so na vozičku pripeljali od
                            rojstva nepokretnega 23-letnega sina. Tudi ta družina je imela sina
                            Štefana (1926) pri domobrancih, oče pa se je dva meseca prej vrnil s
                            prisilnega dela na Snežniku, kjer so ga imeli zaprtega partizani. Dve
                            hčerki, ki sta bili takrat za nekaj dni zdoma, sta se vrnili v samotno
                            opustošenje. Opustošenje sta našli tudi pri sosedovih LUKCEVIH v
                            nekdanji domačiji gospodarja Samec Matija (1889), s sinovi pri
                            domobrancih.</p>
                        <p>Iz Kompolj so bili še LUKČIJEVI s priimkom KOROŠEC z dvema sinovoma pri
                            domobrancih. Hčerke Francka, Slavka in Milka so spale v stari hiši in
                            tako po naključju ostale doma na izropani domačiji. Po vojni je vsa
                            družina bežala na Koroško, eden od sinov-domobrancev je bil vrnjen in
                            ubit. </p>
                        <p>Iz Kompolj sta bila tudi gospodarja Jože SEVER (1889), z dvema sinovoma
                            pri domobrancih. Izgnali so vso njegovo družino, razen hčerke, ki ji je
                            tisto noč uspelo pobegniti. </p>
                        <p>Lahko si predstavljamo, kakšna dolga vrsta voz z naropanim blagom šestih
                            kmetij, je tisto noč ropotala proti Žvirčam in naprej na Kočevsko ali še
                            dalje v Belo krajino v partizanske postojanke. </p>
                        <p>Izgnance z bornimi culami so strpali na en sam voz in odpeljali v
                            Rapljevo. Od tam naj gredo do Kočevja, kot vejo in znajo. V Vrbovcu je
                            cesta zasekana in naprej še na mnogih krajih. Tudi minirana. Nadaljujejo
                            peš pod cesto, po skalah, skozi grmičevje ali skačejo po hlodih. Toda
                            kako z vozičkom Lekanovega invalidnega fanta? Nekaj časa ga vlečejo,
                            največ pa skupaj z vozičkom nosijo. Pred Kočevjem se je ulilo in potem
                            deževalo vso pot. Vedrili so pod nekim kozolcem, toda najbolj je bil
                            premočen prav Lekanov nepokretni fant. Niso vedeli ali bo ostal živ, ali
                            bo umrl. </p>
                        <p>Pugljevi ostanejo v Kočevju le nekaj dni, nato krenejo proti Ribnici.
                            Ludvika je stric povabil na svojo kmetijo na Breg pri Kočevju, da mu je
                            pomagal in si zaslužil za hrano. Ludvikov oče se je po vojni umaknil na
                            Koroško in se od tam vrnil šele čez eno leto, brat nikoli. Vse
                            premoženje jim je bilo zato zaplenjeno. </p>
                        <p>Ludvik je kasneje slišal govorice, da so jih zato izgnali, ker bi nek
                            partizan rad prišel v njihovo hišo. Nekaterim so partizani baje
                            obljubljali: Če z nami držiš, dobiš katerokoli hišo v Strugah. </p>
                        <p>Iz vsega povedanega pa postane jasno kot beli dan, da se je partizanski
                            maščevalni bes znesel nad družinami, ki so imele sinove pri domobrancih,
                            ali so se v postojanke umaknili še očetje. </p>
                        <p>Pugljevi so ves čas izgnanstva preživeli v Ribnici, ki je med vojno
                            sprejela in gostila veliko beguncev in izgnancev, pa od današnje države
                            še nikoli ni dobila priznanja. Treba jih je bilo obleči, obuti, predvsem
                            pa nahraniti! Veliko jih je bilo bolnih, ostarelih in za delo
                            nesposobnih. Veliko je bilo otrok. Ustanovljena je bila posebna kuhinja,
                            ki jo je finančno podprla Pokrajinska uprava v Ljubljani. Ena od prošenj
                            Odbora za prehrano izgnancev v Ribnici se takole končuje: »Vsled zgoraj
                            navedenega« (popisana so imena in priimki izgnancev, rojstni podatki in
                            nekdanje bivališče, skupno število oskrbovancev in seveda stroški za
                            prehrano) »prosimo šefa Pokrajinske uprave v Ljubljani, da čimprej
                            ugodno reši prošnjo, za kar mu bodo trpeči izgnanci od srca hvaležni,
                            občini v Ribnici pa bo odvzeta velika skrb, kako vse te nesrečne ljudi
                            preživeti, ki jih brez pomoči Pokrajinske uprave nikakor ne bi mogla.«
                            Prošnja je datirana dne 28. oktobra 1944. </p>
                        <p>Tudi Ludviku Puglju, njegovim mlajšim sestricam in bratu, ubitemu bratu –
                            domobrancu, pa pregnanim staršem, je bilo storjeno nasilje s strani
                            partizanov: status žrtve vojnega nasilja jim zato ne pripada. Tako
                            določa zakon pravne države.</p>
                        <p>Prav gotovo je načrtno izganjanje družin prihajalo nekje iz partizanskega
                            poveljstva; prav tiste zadnje avgustovske dni 1944 je val izseljevanja
                            butnil tudi v Ajdovec in okoliške vasi. Pri Gnidovčevih in Pustovih se
                            spominjajo, da so njihovi družini skupaj z nekaterimi drugimi izgnali v
                            sredo 30. avgusta. </p>
                    </div>
                    <div type="div3">
                        <head>Za Gnidovčeve in Pustove ni vrnitve </head>
                        <p>Tako malo časa so jim dali partizanski mogotci, borih deset minut, da se
                            po celodnevnem delu ne utegnejo niti umiti, obleči, kaj šele odžejati in
                            potešiti lakoto s koščkom kruha. Če so hoteli ljudje preživeti in
                            hraniti še partizane in terence, jih je od zore do mraka priganjalo delo
                            in v takih trenutkih niti pomislili niso, da bodo morda čez deset minut
                            že izgnanci. </p>
                        <p>Pri Gnidovčevih, na domačiji pokojnega očeta Franca (1886) in mame
                            Antonije (1889), staršev desetih otrok iz Gornjega Ajdovca, so oba
                            poletna meseca vsak dan kuhali za terence, ki so naselili bližnjo hišo.
                            Sami so stradali, njim kuhali po naročilu. Če si je kdo zaželel
                            štruklje, so morali biti na mizi štruklji. In če se jih je kdo preveč
                            najedel, si je po kosilu božal trebuh in zdihoval: ‘Tako sem se
                            nabauhal!’ </p>
                        <p>Še danes bi lahko Gnidovčevi poimensko našteli terence tam okoli. Kaj
                            pomenijo partizani in njihovi pajdaši po terenu so pri Gnidovčevih dobro
                            vedeli in prav tako kaj počenjajo, saj so jim že l.1942 na pragu domače
                            hiše ubili očeta. Zato so se štirje najstarejši Gnidovčevi umaknili pred
                            partizani in terenci k domobrancem; Tončko, ki je bila poročena v Biški
                            vasi, doma pa je imela pet mesecev stara dvojčka, so partizani zaprli na
                            Dvoru in kasneje vlačili po kočevskih gozdovih. Marija (1911), Ana
                            (1924), Jože (1928) in najmlajša Ivanka (1933) so bili doma, Albin
                            (1930) se je v Ljubljani šolal. </p>
                        <p>Že ves teden pred 30. avgustom se na vasi in v Gnidovčevi kuhinji ni
                            pojavil noben terenec. Ali naklepajo kaj hudega? Niso utegnili
                            premišljati. Mlatili so vse dneve in tudi za najmlajšo, enajstletno
                            Ivanko se je vedno našla zaposlitev. Tega dne je nesla na Dvor paket za
                            zaprto sestro. Ko se je vrnila, jo je mama poslala še v zelnik po
                            solato. Že ko se je vračala z Dvora, opazi tri lojtrske vozove spodaj na
                            poti v senci in ve, da niso iz vasi. Micka, Jože in Ančka so najprej
                            nalagali koruzo, nato na podu mlatili pšenico. Oblačilo se je in bližal
                            se je večer, zato sta Jože in Ančka hotela s kozolca pripeljati rž, da
                            še to omlatijo do noči in še naslednji dan. </p>
                        <p>Tudi oni že zgodaj popoldne zagledajo tri vozove z vpreženimi konji. Z
                            vozniki si izmenjajo kakšno besedo, eden za svojega konja prosi deteljo.
                            Jože mu jo da in spet mlatijo naprej. Obleka se jim lepi od potu, v kožo
                            se zažira prah. </p>
                        <p>Ni se še znočilo, ko zagledajo kakih dvajset partizanov, ki prihajajo od
                            Velikega Lipovca proti njihovi domačiji. Eden je gnal osedlanega konja.
                            Ančko stisne pri srcu: ‘Jože, tako čudno se mi zdi.’ Mirno so odšli mimo
                            in naravnost v hišo. Ančka in Jože pripovedujeta: »Že v naslednjem
                            trenutku nas pride iz hiše klicat mama, naj hitro pridemo. Pritečemo in
                            vseh pet popišejo. ‘Tako, zdaj pa se v desetih minutah spravite od
                            doma!’ je padlo povelje komandanta Lušteka iz Kal.« Glasno sprašujejo,
                            jokajo in obupavajo, toda partizani so takih prizorov vajeni! Umazane in
                            prepotene, lačne in žejne, do zadnjega vlakna utrujene, seženejo pod
                            vas. Stražijo jih oboroženi partizani: postarano mater, dekleti, deklico
                            in odraščajočega fanta! </p>
                        <p>»Zdaj se nikamor več ni mudilo,« se spominjajo Ančka, Jože in Ivanka.
                            »Čakati moramo na mestu, če se kdo prestopi vstran, je oborožen stražar
                            takoj za njim; jokamo in ne vemo, zakaj čakamo, koga čakamo. Poslušamo
                            glasno mukanje naših krav in cviljenje prašičev. Seveda, živina je
                            lačna. Čakamo dolgo v noč. Le zakaj tako dolgo? Kaj počnejo preganjalci?
                            Bila je že skoraj polnoč, ko zaslišimo vozove, do vrha natovorjene z
                            našo pšenico in drugimi pridelki. Za njimi so privezane naše krave! Zdaj
                            vemo: zato smo tako dolgo čakali, da so lahko natovorili oropano. Skupaj
                            z vozovi nas odženejo še proti Dolenjemu Ajdovcu.«</p>
                        <p>Podobno kot Gnidovčeve so tega dne izgnali PUSTOVE iz Brezove rebri v
                            fari Ajdovec: gospodarja Franca, starega 58 let, mamo Marijo, staro 49
                            let in otroke Rezko (25 let), Anico (23 let), Jožefo (17 let),
                            štirinajstletnega Ivana in osemletno Veroniko. S svojim jasnim spominom
                            je nedavno ta dogodek opisala takrat sedemnajstletna Pepca Pust por.
                            Vidmar. Prisluhnimo ji. </p>
                        <p>»Bilo je v sredo, 30. avgusta leta 1944. Mlatili smo pšenico, štirinajst
                            dni od zgodnjega jutra do noči, štirje otroci gospodarja Pusta, dva še
                            mladoletna. Mlatili smo na roko s cepcem. Ko smo ta dan končali, smo še
                            ‘spetlali’, to je, da smo ločili pleve od pšenice. Pospraviti v kaščo pa
                            je nismo mogli, je bila še vsa na kupu na podu. Namlatili smo okrog sto
                            mernikov. In tako smo bili od dela zelo izmučeni in radi bi šli počivat.
                            Pa pride v vas več partizanov in eden pri Pustovih zahteva gospodarja,
                            našega ata. Nato prebere vse člane družine, naj se skupaj zberemo. Bili
                            smo vsi zbrani, manjkala je samo gospodinja, naša mama, ki je šla v
                            zidanico v Boršt po vino. Čakali smo še njo. Ko smo bili vsi zbrani, so
                            zahtevali, da se v petih minutah odpravimo in gremo na komando. Nič ne
                            smemo vzeti s sabo, samo kar si oblečemo, ključe od shrambe pa je treba
                            njim izročiti. Tako smo namesto počitka šli v noč v pregnanstvo in to
                            sedem družinskih članov. </p>
                        <p>Gnali so nas pod stražo v Dolenji Ajdovec, pri bivši gostilni Iskra so
                            nas ustavili in smo čakali, kaj bo. Približno po eni uri zaslišimo
                            vpitje, ki je prihajalo iz Gornjega Ajdovca in nato že pripeljejo še eno
                            petčlansko družino iz Gornjega Ajdovca, Gnidovčevo. </p>
                        <p>Ko smo obe družini skupaj, zahtevajo, da gremo naprej, ker pa od strahu
                            in utrujenosti nismo mogli nikamor več, so najeli dva voza in nas
                            odpeljali. Na dveh drugih je bilo naloženo Pustovo imetje in odgnali so
                            vseh enajst glav živine. Obe družini skupaj so peljali mimo Srednjega in
                            Malega Lipovca, Sadinje vasi, Mačkovca, Dvora in Jame na Podgozd. Na
                            Podgozd smo prišli zelo pozno, okoli pete ure zjutraj, toda kljub jutru
                            so nas gnali prenočevat po klancu na kozolec.« Gnidovčev Jože meni, da
                            je bil to Lovričev kozolec. </p>
                        <p>Pepca se spominja še nadaljne poti. »31. avgusta približno ob sedmih
                            zjutraj, ko smo kako uro počivali, pa so nas zopet gnali naprej mimo
                            vasi Soteska, Podhosta in Obrh in po gozdni poti proti Podturnu.«
                            Gnidovčev Jože ne more pozabiti žeje, ko so v Obrhu malo počivali, pa so
                            se jim ljudje bali dati vodo. Ivanka pa se spominja partizanov, ki so
                            prignali mimo Gnidovčevo živino. Živina jih je prepoznala in mukala.
                            Vozov ni bilo več. Vse naropano blago, vsi merniki pravkar omlatene
                            pšenice, so končali v bližnjih partizanskih postojankah ... </p>
                        <p>V Podturnu so jih zaprli v neko stanovanjsko hišo in tam so naleteli še
                            na tri druge izgnane družine. Tu so pobrali zlatnino, če jo je kdo kaj
                            imel. Pustovim so vzeli 1500 lir.</p>
                        <p>Gnidovčevi so prosili, da jih na komandi v Podturnu zaslišijo, pa niso
                            hoteli. Ančka in Ivanka se spominjata, da so dopoldne, ko so jih
                            prignali v Podturn srečali tri terenke iz njihove vasi. Samo škodoželjno
                            so se nasmihale, ko so odhajale iz komande mimo njih.</p>
                        <p>Ob treh popoldne se je pričel zanje pravi križev pot. Šli so nazaj mimo
                            Obrha in nato zavili v gozd. Pričeli so lesti po vseh štirih, tako so
                            bili že izmučeni in v tako strmino so jih gnali. Pozneje so ugotovili,
                            da je bil to hrib proti sv. Petru. Okoli njih je prežalo vse polno
                            mitraljezov, topov in oboroženih partizanov. »Naenkrat se naša mama na
                            lepem ustavijo«, se spominjajo vsi trije Gnidovčevi. ‘Otroci, z nami je
                            konec. Pripravite se na zadnjo uro.’ Glasno je zapela pesem Marija,
                            pomagaj nam sleherni čas. Vsi smo jokali in molili.« </p>
                        <p>Gnali so jih naprej po gozdu brez konca. Videli so še veliko partizanov
                            in barak, v katerih so prebivali, pa kupe orožja in min. Potem so se
                            nehali vzpenjati navzgor, hodili nekaj časa poševno po pobočju, potem pa
                            so jih gnali spet navzdol. »Zdaj smo šli pa tako navzdol,« piše Pustova
                            Pepca, »da je bil vedno kdo na tleh.« Spet ni bilo dolgo nobene poti,
                            končno pa so pritavali do kolovoza pri Soteski in šli po tej poti
                            naprej. Bila je že trda tema. Prišli so nazaj v Podgozd, od koder so jih
                            ob treh popoldne odgnali. Tu se kar niso mogli odžejati, dobri ljudje so
                            jim, vsem sestradanim dali še kruh in mleko. Partizani so jih spet
                            hoteli odgnati na kozolec prenočevat, pa so jih preprosili, da so lahko
                            prenočili pri teh dobrih ljudeh. </p>
                        <p>V petek 1. septembra navsezgodaj zjutraj jih partizani ženejo naprej,
                            gospodar Franc Pust pa hudo zboli in nikamor več ne more. Pustijo ga v
                            vasi, ostali morajo kar po njivah iz Podgozda proti Laščam. Na vsem
                            lepem se Gnidovčeva Micka sesede na štor, trmasto obsedi in reče
                            partizanskemu stražarju: ‘Ne grem nikamor več! Kar ustrelite me!’
                            Stražar jo pregovarja, Gnidovčeva mama tolaži hčerko, češ, bo vsaj šla
                            nazaj domov, stražarju pa dopoveduje, da je vse pregovarjanje zaman.
                            Partizan Micki grozi, da ima dovoljenje, da jo ustreli, če se mu upira.
                            Micka pa kar sedi kot da ji grožnje ne gredo do živega. Pustiti so jo
                            morali kar tam na štoru s stražarjem ob sebi, ostalih deset, od vsake
                            družine je zdaj eden manjkal, sta dva stražarja še bolj priganjala
                            naprej. </p>
                        <figure>
                            <graphic url="slike_z_51/z_51_31.png"/>
                            <head>Preživeli Gnidovčevi ob devetdesetletnici sestre Marije – Stojijo
                                (z leve) Albin, Ivanka, Anica in Jože</head>
                        </figure>
                        <p>Pustova Pepca končuje svoje bridke spomine: »Šli smo kar mimo Lašč proti
                            Smuki in prispeli tja okoli poldneva. Partizani so vedeli, da je cesta
                            od Smuke do Kočevja močno zasekana, zato so se od nas ‘poslovili’ in
                            pospremili na pot z besedami: ‘Kar pojdite k belim, ki jih imate tako
                            radi, na osvobojeno ozemlje pa nimate več dostopa. Za vas ni več
                            vrnitve’...!« </p>
                        <p>V Smuki se jih je usmilil domačin Jože Rozman. Ko je videl, kako so vsi
                            izmučeni, jim je dal jesti in piti. Nazadnje pa je še vpregel konje in
                            jih odpeljal v Stari Log, od tam naprej pa z vozom ni bilo več mogoče.
                            Do Kočevja bi normalno hodili še tri ure, ker pa je bila cesta skoraj
                            vsa zasekana, so morali lesti s hloda na hlod, in šele v mraku so vsi
                            izmučeni prišli v Kočevje. </p>
                        <p>V Kočevju so jih lepo sprejeli. Gnidovčeva Ivanka se spominja nemškega
                            vojaka, ki ji je prinesel za večerjo sladkane makarone. Vzel jo je v
                            naročje, stisnil k sebi in jokal. Domobranci so Pustovim in Gnidovčevim
                            oskrbeli v stanovanjski hiši vsaki družini po eno sobo. V soboto 2.
                            septembra se jim pridružijo spet novi izgnanci: družina Bobnarjevih iz
                            Brezove rebri in Griška Matilda iz Ajdovca. Z domov so jih pregnali en
                            dan za Gnidovčevimi in Pustovimi, 31. avgusta. V ponedeljek 4. septembra
                            sta po mnogih mukah pritavala še Pustov ata in Gnidovčeva Micka. Ni jima
                            bil prihranjen niti en korak. </p>
                        <p>Družine so nekaj časa ostale v Kočevju, potem pa odšle v Ljubljano, da bi
                            bile bližje domu. V Ljubljani pa so se družine razšle. Bobnarjevi so šli
                            stanovat k sorodnikom, Pustovi v Kmečko pisarno skupaj s petimi drugimi
                            družinami. </p>
                        <p>Družine so se razkropile tudi med seboj: starši in otroci, bratje in
                            sestre. </p>
                        <p>Gnidovčevim so bratje oskrbeli sobico v Baragovem semenišču, kjer so
                            imeli tudi strica duhovnika. Kmečka pisarna na Kolodvorski ulici je
                            poskrbela za zaposlitev. Mama je pomagala v kuhinji v Baragovem
                            semenišču, Micka, Ančka in Jože so delali na kmetiji, Ivanka je spet
                            pričela hoditi v šolo. Jože je kmalu odšel na kmetijo k sestri Tončki v
                            Biško vas in ji bil pri delu zelo dobrodošel. </p>
                        <p>Kako pa je bilo pri Gnidovčevih po vojni?</p>
                        <p>Okradli so jih tako temeljito, da so se vrnili med prazne stene, brez
                            oken in vrat. Če se danes spominjajo prvih let po vojni, se jim zdi, da
                            je bilo zanje življenje kot mora, ki se je ne da opisati z besedami.
                            Nobeden od štirih bratov se ni vrnil domov. Kje so? Ali se bodo sploh
                            vrnili? Čutili so, da se nekaj hudega dogaja. Niti med sabo se o tem
                            niso pogovarjali. Če so slišali zamolklo bobnenje iz kočevskih gozdov so
                            si mislili: ‘Bijejo jih!’ Ta mora je trajala kakih deset let. Detonacije
                            iz Kočevskega Roga so širile grozo še po petdesetem letu. Verjetno so
                            takrat gradili podzemska bivališča. Kdo? Zakaj? </p>
                        <p>Po vojni so še nekaj časa videvali domačine– terence, ki so bili v službi
                            v Kočevju. Z drugačnimi vozovi, takimi, ki jih imajo na jugu, so vozili
                            domov najrazličnejše blago.</p>
                        <p>Sosed, partijski funkcionar je odšel v Ljubljano na partijski kongres.
                            Gnidovčevi, ki so garali za svoje preživetje, so mu morali ves teden
                            zastonj mlatiti pšenico.</p>
                        <p>Če so hoteli na svojem pograbiti steljo, so morali njega vprašati za
                            dovoljenje in dovolil jim je le, če so mu nosili svoje vino zastonj.
                            Mora, dolga leta in leta... </p>
                        <p>Leto dni po koncu vojne, 6. maja 1946 so Gnidovčevi od Okrajnega sodišča
                            v Novem mestu dobili pismeno utemeljitev zaplembe svojega premoženja. Ta
                            jih je podučila: »Znano je bilo, da je bil pokojnik lastnik zgoraj
                            popisanega imetja odkrit sovražnik narodno osvobodilnega pokreta, ter,
                            da vsa njegova družina je po njegovi smrti prikrito simpatizirala in
                            delovala z narodnimi izdajalci, vsled česar je bila v letu 1944 po NOV
                            izgnana v sovražno postojanko. S to odločbo je družini še dana možnost,
                            da si s pridnostjo v delu in s sodelovanjem pri obnovi domovine pridobi
                            zaupanje v delovnem ljudstvu in s tem postane vreden član človeške
                            družbe v FLRJ. Smrt fašizmu.« </p>
                        <p>Mora, ki se je z besedami ne da opisati. Kako dolgo še? </p>
                    </div>
                </div>
            </div>
            <div type="div1">
                <head>Iskanja in besede</head>
                <div type="div2" subtype="poem">
                    <head>Valse triste</head>
                    <docAuthor>Brane Senegačnik</docAuthor>

                    <lg>
                        <l>Vzdrhtel si v hladu temnega zelenja.</l>
                        <l>Od tam, kjer skloniš se čez lastni rob, </l>
                        <l>pritekle plahe črede so podob –</l>
                        <l>kot da spoznale glas so tvojega drhtenja. </l>
                    </lg>

                    <lg>
                        <l>Postave mrtvih z lahkimi koraki </l>
                        <l>izbrisale so »prej«, »potem« in »zdaj«: </l>
                        <l>plesali smo kot zvezde in oblaki </l>
                        <l>skoz gozd in zlate žalosti sijaj. </l>
                    </lg>

                    <lg>
                        <l>Ah, strašen dar resnične so stvari! </l>
                        <l>Obup in srh nad posinjelim mesom, </l>
                        <l>svetloba, ki odznotraj te poplavlja, </l>
                    </lg>

                    <lg>
                        <l>in ura, ki te odnese tja med plesom, </l>
                        <l>kjer gozd z otroškim glasom govori </l>
                        <l>in veter: »Ne, nikdar ne umreš!« ponavlja.</l>
                    </lg>
                    <figure>
                        <graphic url="slike_z_51/z_51_32.png"/>
                        <head>Vzdrhtel si v hladu temnega zelenja. <name type="author">Mirko
                                Kambič</name></head>
                    </figure>
                </div>
                <div type="div2">
                    <head>Razkošje svobode</head>
                    <docAuthor>Ana Gabrščik</docAuthor>
                    <div type="div3">
                        <p>V tistih časih v mestu tako rekoč ni bilo avtomobilov. Tisti pa, ki so
                            vozili po mestu, so pri večini prebivalcev zbujali grozo. Bili so črni.
                            Zaradi barve so spominjali na vozila pogrebnega zavoda. Po mestu so
                            vozili ponoči, najpogosteje navsezgodaj zjutraj. Vzniknili so iz megle
                            in vanjo spet utonili. O teh avtomobilih sicer nihče ni govoril, vendar
                            so vsi vedeli, da prinašajo nesrečo. Kljub soncu in pisanim barvam
                            jeseni je nad mestom lebdelo nekaj žalostno mračnega. </p>
                        <p>Za vogali so se ob večerih, v polsenci komajda še utripajočih uličnih
                            svetilk skrivali čudni možaki. Z na široko odprtimi razporki na hlačah
                            so strašili otroke, ki so se vračali iz šole. Najraje so se podili za
                            majhnimi deklicami. Ko so te vse prestrašene in objokane pritekle domov,
                            so mame v sveti jezi vpile: </p>
                        <p>»Poštene ljudi zapirajo, streljajo, obešajo, iztirjenci pa ...«</p>
                        <p>»Tak bodi vendar tiho, saj te slišijo po vsej hiši,« so se pridušeno
                            oglašali očetje in onemoglo udarjali s pestjo po mizi. </p>
                        <p>»Zločince in ubijalce slave kot heroje, moj Bog, kakšen svet!« To zadnje
                            se je slišalo kot obupan vzdih na obrežju neizjokanih solz. </p>
                        <p>Nekega dne so otroci lahko pustili šolske torbe iz lepenke kar doma.
                            Tovarišica jim je prejšnji dan povedala, da bodo namesto v šolo šli na
                            razstavo o zločinih okupatorja in njegovih pomagačev. </p>
                        <p>Na obrobju mesta je stala velikanska, še neizdelana stavba. Vanjo so se
                            valile množice ljudi. Otrok in odraslih. Do visokega vhoda se je prišlo
                            po stopnišču iz grobega betona in vse naokrog so bili še kupi peska,
                            razmočene luže in od malte belo blato. Množice so nanašale vso to belo
                            umazanijo v stavbo, velikanske dvorane so bile podobne velikemu
                            gradbišču. </p>
                        <p>Mirina in Martina sta se držali za roko. Hodili so v parih, da se ne bi
                            kdo izgubil. Ko sta z Martino prestopili prag, je Mirina v kotu
                            zagledala vojaka s psom; pes je bil velik in je spominjal na volka.
                            Vojak je nosil svetleče se škornje, v rokah je držal brzostrelko in z
                            njo meril na človeka v progastih hlačah. Ta je ležal na tleh in okoli
                            vratu je imel debelo železno verigo. </p>
                        <p>Mirina se je hipoma obrnila in hotela zbežati. Martina pa jo je skoraj
                            jezna potegnila nazaj. »Saj niso pravi, kaj ne vidiš, da so same lutke.« </p>
                        <p>Mirina bi najraje kar stekla skozi dvorane, pa ni mogla zaradi množice
                            ljudi. Ubežala pa je kljub vsemu. Pobegnila je med na tleh zarisane
                            vzorce, ki so jih z umazanimi podplati risali obiskovalci razstave.
                            Sledi njihovih stopinj so bile vznemirljive in pomirjujoče obenem. </p>
                        <p>Vznemirljive, ker jim je iskala podobo, pomirjujoče, ker niso bile tako
                            grozljive kot neštete povečane fotografije, razstavljene po nepregledno
                            velikanskih stenah dvoran. Vse te podobe izmaličenih človeških postav in
                            žalostno obupanih pogledov so se v njenem spominu zvrtinčile v
                            brezoblično in nerazpoznavno gmoto; skrita globoko v njeni notranjosti
                            je ta gmota nedoločena in nedoločljiva sobivala in rasla z njo. </p>
                        <p>Jasno razpoznavna sta v njeni zavesti ostala samo vojak s psom in jetnik
                            v progasti obleki. Natančno takšna, kot ju je videla tisto dopoldne na
                            razstavi. Morda se je Mirini dogodilo tako tudi zato, ker je vojaka s
                            psom in brzostrelko srečala še čez nekaj dni v bližini pokopališča na
                            obrobju mesta. </p>
                        <p>Sredi travnikov je zagledala visoko ograjo iz bodeče žice. Videla je tudi
                            nekakšne visoke lesene pokrite odre na vogalih, kajti ograja je
                            omejevala velikanski notranji prostor z lesenimi barakami. Mama je
                            pospešila korak, Mirina pa bi najraje kar obstala in si vse natančno
                            ogledala. Stopinje so ji zastajale; nekaj podobnega je že videla na
                            razstavi, ampak tu je bilo vse tako resnično. Opazila je, da se jima
                            bliža vojak v pološčenih, svetlečih se škornjih. Čez prsi mu je visela
                            brzostrelka in ob nogi mu je korakal velik volčjak. </p>
                        <p>»Tovarišica, ustavljanje je strogo prepovedano!« </p>
                        <p>Mamin korak je trmasto ostal isti. Pogleda ni umaknila. Kot bi gledala
                            skozi človeka v uniformi. Mirina je sledila njenemu pogledu. Za ograjo
                            so moški v progastih, sivih oblačilih premetavali pesek, vozili
                            samokolnice in prenašali vreče. Namenoma je obstala, mama ji je odpela
                            sandal in stresla kamenčke na tla. Mirina pa je tistih nekaj trenutkov
                            izpod čela opazovala dogajanje na oni strani. </p>
                        <p>Da, prav tako je kot na razstavi, samo debele železne verige ni nikjer
                            opaziti, je vanjo zavrtala misel. </p>
                        <p>Obe sta molčali. Mirina je vedela, na to jo je opozoril zvesti notranji
                            glas, da se o videnem v tistem trenutku ne more govoriti. Lahko pa se o
                            tem premišljuje. Za Mirino je bilo premišljevanje pravo razkošje.
                            Razkošje svobode. </p>
                        <figure>
                            <graphic url="slike_z_51/z_51_33.png"/>
                            <head>Zapisano z dletom Mirko Kambič</head>
                        </figure>
                        <p>Čeprav je bila majhna, saj je komajda poznala velike tiskane črke, ljudi,
                            stvari in dogodkov že dolgo ni več postavljala na zaukazana mesta. Z
                            neko uporno privoščljivostjo je spreminjala red na uradno zapovedani
                            šahovnici življenja. V začetku je to počela nezavedno. Tako kot
                            rastlina, ki se steguje za svetlobo. </p>
                        <p>Od tistega majskega dopoldneva, ko je pred kakšnim letom v cestnem prahu
                            zagledala razcapanega vojaka, pa je to počela zavestno. Sključeno je
                            napol sedel, napol klečal med prahom in kupom granitnih kock. Suknjič je
                            bil umazan in po robovih razcefran. Imel je le nekaj gumbov, ki so bili
                            le za silo zapeti, le toliko, da so skrivali goli vrat in prsi. Na glavi
                            je imel ploščato kapo s senčnikom, potegnjeno na čelo, da bi ga varovala
                            sonca, ki je tisto pomlad zgodaj pripekalo. S kladivom je ruval kocke iz
                            kamnite podlage in jih polagal na kup ob sebi. Ljudje so hodili
                            neprizadeto mimo, kot da niso opazili nič nenavadnega. V senci pod
                            kostanjem je opazila miličnika z brzostrelko. </p>
                        <p>Iskali sta prehod med granitnimi kockami, Mirina bi se skorajda lahko
                            dotaknila njegovega ovratnika. Ko je obrnil glavo in se zazrl vanjo, je
                            razločno zaslišala šum brezčasne reke. Pogled, ki jo je pobožal, je bil
                            otožen, kot da prihaja iz krajev, ki jih ni več. Mirina in mamica sta se
                            mu nasmehnili. V njegovih očeh se je mokro zablestelo, potem pa je
                            povesil glavo. </p>
                        <p>»Morda ima doma ravno tako punčko kot si ti,« se je mamica obrnila k
                            Mirini. »Doma, daleč stran od nas, molijo zanj, tako kot sva midve
                            molili za očka.« </p>
                        <p>Od tistega srečanja sredi granitnih kock zaukazana delitev na premagane
                            in zmagovalce Mirine ni več mogla zapirati v brezizhodne prostore
                            sovraštva. Odtlej je njen neukrotljivi duh vse premeril z vatli večnega
                            brezčasja. </p>
                    </div>
                </div>
                <div type="div2">
                    <head>Ali je bil Balantič domobranski pesnik </head>
                    <docAuthor>Justin Stanovnik</docAuthor>
                    <div type="div3">
                        <head>Ob šestdesetletnici smrti pesnika Franceta Balantiča</head>
                        <p>Zvečer 23. novembra je minilo šestdeset let, odkar se je začel boj za
                            Grahovo, ki bo v vsej slovenski zgodovini izstopal po tem, da je v njem
                            sodeloval eden največjih, če ne celo največji slovenski pesnik tedanjega
                            časa, France Balantič iz Kamnika na Gorenjskem. Bil je še mlad, ni še
                            dokončal šol, na bojno polje je prišel – preko nekih ovinkov – iz
                            akademskih predavalnic. Ko se je njegovo življenje naslednjega dne
                            končalo v goreči Krajčevi hiši sredi vasi, mu je manjkalo še pet dni do
                            dvaindvajsetega leta. Tako se je, kakor po velikosti, tudi v tem
                            pridružil Murnu, Kosovelu in Ketteju. V tem so si bili enaki, da so bili
                            vsi zelo mladi, razlikovali pa so se po tem, da je prve tri ugonobila
                            beda, ki ni človekovo dejanje, Balantič pa je zgorel v ognju, ki ga je
                            zanetilo izrojeno sovraštvo, ki je človekovo dejanje. </p>
                        <p>Kaj je boj za Grahovo in kako je potekal, je mnogim znano, zato si danes,
                            šestdeset let pozneje, lahko dovolimo, da to vprašanje – ki sicer
                            nikakor ni nepomembno – preidemo in se posvetimo kateremu od drugih, ki
                            nas povezujejo s sedanjim časom. </p>
                        <p>V boju za Grahovo so bili branilci in napadalci. Branili so ga vojaki
                            mlade slovenske domobranske vojske – res mlade, saj je bila tedaj stara
                            komaj dva meseca. Eden od teh je bil tudi Balantič. In tu je sedaj
                            vprašanje, za katerega slutimo, da nam bo veliko povedalo, če ga bomo le
                            prav razumeli in nanj prav odgovorili. Vprašanje pa se glasi: Ali je bil
                            Balantič domobranski pesnik? Če je bil domobranec, namreč še ne pomeni,
                            da je bil domobranski pesnik – razen v zelo površinskem in omejenem
                            pomenu. Kako je torej s tem? Ali je Balantič bil domobranski pesnik ali
                            ne? </p>
                        <p>Na to vprašanje bomo najprej morali reči ne. Če pa je komu ta odgovor že
                            naprej všeč, se o drugih možnostih niti pogovarjati ne bo hotel. O čem
                            pa Balantič piše, skozi katere svetove pa nas vodi njegova poezija? Če
                            zaposlimo svoj spomin ali pa če znova prelistamo katero od izdaj
                            njegovih pesmi, na primer tisto, ki jo je za veliko noč leta 1944 uredil
                            dr. Tine Debeljak, ne bomo naleteli niti na eno besedo, ki bi kazala na
                            to, da je bil vojak, kaj šele vojak domobranec. Nič bojevniškega, nič
                            takega, o čemer je govoril na primer Kajuh, kaj šele česa takega, kar bi
                            bilo podobno bojevitosti največjega madžarskega pesnika Sándorja
                            Petöfija, ki je sto let prej v boju za svojo domovino prosil Boga samo
                            eno reč: »O Bog, ne dovoli, da umrem na blazini!« Nič sličnega ne
                            najdete pri Balantiču. Pač pa boste našli prelepe podobe o ljubezni:
                            »kako naj jaz na dvorec tvoj potrkam« ali »macesnovih vršičev mi
                            naberi«; o miru in domu: »dobrotljive domače so dobrave / opasale me z
                            belim lubjem brez«; o odpovedi: »poln sem medu / kakor žametna drobna
                            čebela / rumene so roke od prahu / nazaj ga bom stresel med rože« ali
                            »čeprav na mojem srcu počivali so ptiči, ko leteli so na jug / ne plakam
                            več za njimi«; o zavrženosti: »oblaki trupla so v teme kanalih / vihar
                            jih je pred smrtjo onečastil« ali »v srce mi padla vranja je perot«; o
                            glasovih, ki ga kličejo ven iz prepada: »molitve belo sliši se veslanje
                            / in kliče me močneje kakor greh«; o žalosti: »bridko kanila si jesen v
                            te dneve«; o slutnji človekove veličine: »iz ilovice, ki jo jug sprosti
                            / v bučečih psalmih predpomladnih / si zgnetel me«; o prošnji za
                            sprejetje: »pokliči k soncu me na sinji prod«; o hvaležnosti za
                            dodeljeno pesniško milost: »bogat sem, kakor tihi glas piščali«; o
                            čudenju nad neznanskostjo življenja: »o, kakšni prsti so življenje
                            stkali«. </p>
                        <p>Iz vrstic in podob, ki sem jih tu nekaj nanizal, sledi, da je bila
                            Balantičeva poezija daleč od njegove vpletenosti v zgodovinski čas. Res
                            da v času njenega nastajanja te vpletenosti še ni bilo, a tudi če bi se
                            katera od pesmi ohranila iz tega časa, komaj verjamemo, da bi v njej ta
                            čas odseval. Pač pa: duh, misel, prst, zemlja, nebo, oblaki, greh,
                            milost, ekstaza ustvarjanja in zahvala za besede. Ponovimo njegovo
                            najlepšo podobo, eno od najlepših v svetovni literaturi: »molitve belo
                            sliši se veslanje«. V dušo, v kateri je nastala ta podoba, nekatere
                            stvari nimajo vstopa. </p>
                        <p>Tak je torej Balantičev pesniški svet. A ne ves. Tu je še en del in, če
                            se omejimo na bistveno, bomo videli, da ta del obvladuje ena sama
                            podoba, ena sama metafora. To je smrt. Ta smrt ni sama, ampak ima dva
                            spremljevalca, ogenj in blaznost. Torej smrt, ogenj in blaznost. Tu pa
                            se bralec nenadoma zave in si reče: Saj tu vendar ni več samo
                            Balantičeva poezija, tu je Balantičevo življenje. Tu je poezija postala
                            napoved, ki se je uresničila natanko tako, kakor je bila v pesniški
                            viziji zagledana. Smrt, ki je pesnika tako zaposlovala, da jo je videl
                            izstopati iz stvari tega sveta, iz zemlje in neba; ki je vstopala vanj v
                            slutnjah; ki jo je čutil v sebi; ki jo je klical: »deklica, jaz sem
                            smrti pijan«; ta smrt je v resnici, kot fizična sila, 24. novembra 1943
                            segla po njem v Krajčevi hiši v Grahovem. In ta smrt ni prišla v
                            starodavni opravi, v beli halji, z bridko koso – smrt, ki jo imamo
                            kristjani udomačeno že od Frančiška Asiškega (»sora nostra morte
                            corporale, sestra naša smrt telesna«) ali pa od Cankarja in njegovih
                            Podob iz sanj (»Poleg mene, ob čaju, je sedela svetnica odrešenica;«) Ta
                            smrt je stopila iz ognjenih zubljev, sredi delirija in blaznosti.
                            Natanko tako, kakor jo je nagovoril že zdavnaj: »Če torej tvoj sem,
                            pusti me v svoj blazni grad«! Ali v neki drugi pesmi, v drugačni podobi:
                            »Kot jeklo smrt se mi v telo pogreza.« Čuti, da je smrt njegova stvar,
                            da ji je zapisan. Samo eno še prosi njenega gospodarja v prošnji, ki
                            stoji v četrtem sonetu drugega sonetnega venca: »Le milost daj, da grlo
                            se izpoje / še preden smrt potiša pesmi moje«. </p>
                        <p>Kako to, da se je v življenju vse tako zgodilo, kakor je v pesnika
                            prihajalo v slutnjah? Ali ni to kakor prerokba? Kako je to mogoče
                            razumeti? </p>
                        <p>Tu moramo pomisliti na besedo navdih. Ko pravimo navdih, imamo podobo
                            nečesa, kar prihaja od zunaj, nečesa, kar je v človeka vdihnjeno. Navdih
                            je torej nekaj, česar ni mogoče izsiliti, ampak pride, nenadoma in
                            nepričakovano, od neke druge volje poslano. Stari Grki so navdihu rekli
                            enthusiasmós, kar pomeni polaščenost od Boga; Bog se človeka polasti in
                            v tej polaščenosti človek govori besede, katerih skrajnega dometa ne
                            razume povsem ali sploh ne razume. Ko pravi Prešeren »Dan jasni, dan
                            oblačni v noči mine« ni tega domislil z ustvarjalno voljo, ampak se mu
                            je ta čudoviti stavek zgodil; nenadoma je bil v njem. Tudi Balantič je v
                            polaščenosti od Boga in v polaščenosti od svojega genialnega talenta
                            govoril besede, ki za njihov domet in obseg in zadnji pomen ni vedel.
                            Govoril je stvari, ki so ga presegale. In ko se je v žvenketu črepinj
                            zagledal v ognju – »že v žoltem snopju groze plapolam« – je, ne da bi
                            vedel, to bilo več kot poezija. </p>
                        <p>In če bi si sedaj še enkrat zastavili vprašanje, ali je Balantič bil
                            domobranski pesnik, bi rekli, da je bil. Na poseben, na najgloblji možen
                            način. Bil je bolj domobranski pesnik, kakor če bi pisal himne in
                            koračnice in bojne pesmi. Bil je njihov pesnik zato, ker je napovedal
                            njihovo usodo – ko je napovedal svojo usodo, je napovedal tudi njihovo.
                            Prišla je v drugih podobah, a je bila enaka; v resnici je tudi tu bila
                            smrt, ogenj, blaznost. S to napovedjo ni posvetil samo sebe, ampak tudi
                            te, katerih eden je bil – slovenske domobrance. Posvetil jih je tako, da
                            je v pesniškem navdihu povedal, kaj je bilo od vekomaj sklenjeno, da se
                            bo zgodilo. Povedal je tudi, zakaj je bilo tako sklenjeno, a o tem na
                            koncu. Sedaj pa poslušajte! Ali naslednje kaže na enega človeka ali na
                            skupino ljudi: »nekoč bo lepo / ko blazni bomo ob ognjih čepeli / in
                            bomo odprte rane imeli / nekoč bo lepo / pijana bodo legla naša telesa,
                            / v zubljih steklenih veter bo pel / in mehke trave in zemlja in mirna
                            drevesa / bodo tonila v brezmadežni spev. Nekoč bo lepo, / nekoč bomo
                            roke v prst zakopali / in bomo življenja sokove spoznali / takrat bo
                            lepo.« Kdo je človek, ki tako govori? Ali pesnik ali prerok ali
                            tolažnik? Toda poslušajte dalje! Ali se ni tisočkrat in tisočkrat
                            pozneje natanko tako zgodilo, kakor poje Balantičeva deklica v Jesenskih
                            spevih: »odšel je, ne bo se več vrnil / nič več ne bova odpirala popja
                            cvetov / nič več ne bova žgala v poletni noči kresov«. Ali se niso
                            poleti leta 1945 te žalostne tožbe kot bele lučke vžigale v tisočerih
                            hišah po Sloveniji? Od kot to? Zakaj je Balantič pel pesmi, kot pravimo,
                            in nevede govoril strašno resnico?</p>
                        <p>A sedaj poslušajmo še tole pesem. In potem bomo povedali, kaj bomo ob tem
                            čutili. Vprašali se bomo, zakaj je svoje tovariše v orožju že naprej
                            kropil, zakaj jim je, ko zanje še vedel ni, zapel čudovito trenodijo »To
                            jutro«? Poslušajmo!</p>
                        <lg>
                            <l>»vsi prsti trepetajo po piščali</l>
                            <l>glasovi tihi božajo rokó</l>
                            <l>tako rad segel bi v globoko dno</l>
                            <l>kjer brez glasu so bratje obležali</l>
                        </lg>

                        <lg>
                            <l>v slovo zaklal sem svojo ovco belo</l>
                            <l>razlil sem kri čez čelo jim veselo</l>
                            <l>da videli bi mojo bol v temi</l>
                        </lg>

                        <lg>
                            <l>spomini</l>
                            <l>ni več bratov ne krvi</l>
                            <l>in kakor v mirno žalostnih obredih</l>
                            <l>bom vedno tožil v jutru v zvokih bledih«</l>
                        </lg>
                        <p>Kdaj pa je to prelepo žalostinko napisal in na koga je mislil? Ne vemo.
                            Ni važno, na koga je Balantič mislil, važno je, na koga mislimo mi – ne
                            samo brez nasilja nad pesmijo, ampak nujno, ker kot bralci ne moremo
                            drugače. Kdo pa so »bratje«? Kaj pa je to, »globoko dno«? Zakaj pa so
                            obnemeli »brez glasu«? In kdo je človek, ki je zaklal »ovco belo«, da bi
                            jim z njeno krvjo zaznamoval čela? Kdo je človek, ki mu je hudo za njimi
                            in bo »vedno tožil v jutru v zvokih bledih«? </p>
                        <p>Balantič te pesmi gotovo ni napisal za pomorjene domobrance vede. Kot smo
                            rekli, saj zanje takrat še vedel ni. Bog ve, na koga je mislil, ko je to
                            pesem napisal. Toda edina skupina ljudi, za katere ta pesem v celoti
                            velja, so slovenski domobranci. Velja na poseben način. Recimo da bi
                            odbor pri NSZ, ki je odgovoren za spominske slovesnosti v Kočevskem
                            Rogu, razpisal natečaj za pesem, ki bi jo potem tam prebrali; recimo
                            nadalje, da bi nanj povabil nobelovce zadnjih desetih ali dvajsetih let
                            in razpisal veliko nagrado, denimo milijon evrov: ali mislite, da bi
                            dobili kaj tako lepega in velikega, kot je Balantič napisal zastonj za
                            svoje »brate«? Ali ne sega v nas groza, ko pomislimo, kako se vse
                            ujema?</p>
                        <figure>
                            <graphic url="slike_z_51/z_51_34.png"/>
                            <head>»Skupni grob« Franceta Balantiča v Grahovem <name type="author"
                                    >Andrej Zgonc</name></head>
                        </figure>
                        <p>Toda ali nismo rekli, da bomo na koncu razmislili še to, zakaj se je vse
                            tako zgodilo, kakor se je zgodilo. Balantič je namreč napovedal še
                            nekaj, kar tudi ne velja samo zanj. Pravzaprav tega ni napovedal, ampak
                            je za to prosil. Poslušajmo! »In naj bom dolgo, dolgo bakla nema, / ki
                            potnikom samotnim v noč gori.« Slovenski domobranci so hoteli biti bakla
                            pred šestdesetimi leti. To hočejo biti tudi danes. To je bilo in je
                            njihovo bistvo. Mi to vemo. Hoteli so in hočejo svetiti, da se bo videla
                            slovenska pot. In reševati brate! Poslušajmo, kaj še pravi Balantič:
                            »Naj čezme k Tebi hodijo ljudje / naj mi obraz oskrunijo noge / ubogih
                            mojih bratov noge gnojne!« Sedaj nekoliko doumemo, zakaj je bilo nekoč
                            določeno, da bodo slovenski domobranci postali velika žrtev – velika
                            hostija, da uporabim tujo besedo za žrtev? Ali ne zato, da ozdravijo
                            njihovih »bratov noge gnojne«?</p>
                        <p>Balantič je bil domobranski pesnik, v pomenu, ki ga komaj slutimo. Še
                            manj ga sluti Slovenija. Ko pa se bo ta slutnja nekoč v njeni zavesti
                            izrisala v resnico, bo to zanjo velik dan. Naj že pride skoraj, naj že
                            pride skoraj! </p>
                    </div>
                </div>
                <div type="div2">
                    <head>Jože Trošt: Potapljam<note resp="editor">Na tem mestu je v tiskani izdaji
                            Zaveze, št. 51, december 2003, str. 71–72 objavljen notni zapis skladbe
                            J. Trošta na verze iz VII. in IX. soneta Balantičevega
                        Venca.</note></head>
                    <gap extent="2" unit="pages"/>

                    <figure>
                        <graphic url="slike_z_51/z_51_potapljam_1.png"/>
                        <head>
                            <name type="author"/></head>
                    </figure>
                    <figure>
                        <graphic url="slike_z_51/z_51_potapljam_2.png"/>
                        <head>
                            <name type="author"/></head>
                    </figure>
                </div>
            </div>

            <div type="div1">
                <head>Teharje 2003 </head>
                <div type="div2">
                    <div type="div3" subtype="intro">
                        <p>Za letošnjo teharsko slovesnost, ki je bila 5. oktobra, na prvo oktobrsko
                            nedeljo, je Tine Velikonja prispeval naslednji zapis: </p>
                        <p>„Letošnji obletni slovesnosti na Teharjah se je slabo pisalo. Vse tisto,
                            kar je bilo poleti zamujeno zaradi nenavadne vročine in pogubne suše,
                            želi narava nadoknaditi. Za prvo oktobrsko nedeljo je zgrmadila oblake,
                            z njimi prekrila vso Slovenijo in samo čaka, da bo izlila nanjo svojo
                            jezo. </p>
                        <p>Vseeno smo prišli, zvesto, potrpežljivo, vdano. Sestra Metka, ki vodi
                            enega od avtobusov, vprašuje po telefonu, kam naj peljejo, saj je
                            sporočeno, da bo v slabem vremenu maša v teharski farni cerkvi in ne na
                            kraju nekdanjega taborišča. Za obvestilo nisem vedel. Pogledal sem v
                            nebo, videl oblake, nekaj kapljic mi je padlo na avtomobilsko steklo, pa
                            sem odločno odvrnil: »Na nekdanje taborišče seveda, kam pa naj gredo
                            drugam!« Saj drugod ni prostora za nekaj tisoč ljudi z vsem, kar jih bo
                            pripeljalo, namreč za stotine osebnih avtomobilov in nekaj deset
                            avtobusov. </p>
                        <p>Stojimo pred oltarjem, skoraj vsi se poznamo med seboj, vsako leto nas
                            nekaj zmanjka in vsako leto smo za leto dni starejši. Kmalu bo petnajst
                            let, kar smo se prvič zbrali, in teh let ni mogoče skriti. Tudi mladi so
                            zraven, celo otroci, vendar ne veliko. </p>
                        <p>Teharje ostajajo, čeprav niso take kot takrat, ko smo jih avgusta leta
                            1945 zapustili. Ostajamo jim zvesti, čeprav vse tako kaže, da nas nihče
                            več ne potrebuje in da bi najraje opravili brez nas. A tu smo in sem
                            bomo hodili, dokler nam bodo dale moči.“</p>
                    </div>
                    <div type="div3">
                        <p>Slovesnost je potekala po ustaljenem redu. Maševal in pridigal je
                            mariborski pomožni škof dr. Anton Stres. Med mašo so peli združeni
                            župnijski pevski zbori celjske dekanije pod vodstvom Simona Jagra in ob
                            orgelski spremljavi Vladke Lukač. Spominski del po maši je začel moški
                            oktet Deseti brat s Teharsko legijo, za tem sta nastopila solista Marko
                            Fink in Andreja Zakonjšek. Govorila sta domačinka Fanika Vodopivec in
                            Tine Velikonja. Slovesnost je z občutenimi, kraju primernimi besedami
                            uvedla in sklenila Marija Zgonc. Škofovo pridigo in oba govora
                            objavljamo v nadaljevanju. </p>
                        <p>Po maši smo se vsi, škof, duhovniki in verni teharski romarji, v sprevodu
                            preselili na tisti del tedanjega taborišča, kamor so Celjani po vojni
                            navozili debelo plast cinkarniških odpadkov in jo v zadnjih nekaj letih
                            izravnali in spremenili v zabaviščni prostor – v igrišče za golf. Toda
                            spodaj v globini, kjer je nekoč v dolino, izpod cerkve Sv. Ane tekel
                            potok, je velik grob, ki je nastajal v juniju leta 1945. Kraj, kjer ta
                            grob pod navoženim piritom leži, sta pokazala in del njegove
                            pretresljive zgodovine povedala tedanja prebivalca teharskega taborišča
                            Tine Velikonja in Justin Stanovnik. Potem smo vsi zmolili del rožnega
                            venca, škof Stres pa je grob (ali grobove) blagoslovil. Ko smo odhajali,
                            smo imeli dober občutek, da smo storili pomembno reč. Ljudje niso
                            govorili. Na vse je leglo vprašanje, kje je Slovenija in kakšen čas
                            preživljamo. Bilo nas je veliko, nikogar pa ni bilo iz celjske občinske
                            uprave, da bi rekel zbranim v imenu mesta Celja: Ljudje božji,
                            oprostite, če morete!</p>
                        <figure>
                            <graphic url="slike_z_51/z_51_35.png"/>
                            <head>Prišli smo, ker verujemo v vstajenje <name type="author">Ksenja
                                    Hočevar</name></head>
                        </figure>
                    </div>
                </div>
                <div type="div2">
                    <head>Prišli smo, ker verujemo v vstajenje </head>
                    <docAuthor>Anton Stres</docAuthor>
                    <div type="div3">
                        <p>Tudi to naše srečanje, ki ga obnavljamo vsako leto na Teharjah, obhajamo
                            kot kristjani. Doživljamo ga v luči Jezusovega vstajenja in njegove
                            zmage nad smrtjo, nasiljem in lažjo. S tem namenom smo si z evangelijem,
                            ki smo mu pravkar prisluhnili, še enkrat priklicali v spomin znani
                            velikonočni dogodek dveh Jezusovih učencev na poti v Emavs.</p>
                        <p>Dva razočarana Jezusova učenca sta po vsem tistem, kar se je z Jezusom
                            zgodilo na veliki petek, zapuščala Jeruzalem. Odhajala sta domov, bila
                            sta verjetno med tistimi, o katerih je apostol Peter nekoč Jezusu rekel:
                            »Glej, mi smo vse zapustili in šli za Teboj.« Sedaj se vračata domov
                            misleč, da je vsega konec, da je Jezusova zadeva končana, da je tisto
                            veliko upanje, ki ga je Jezus prižgal, z njegovo smrtjo ugasnilo. Ostala
                            sta samo veliko razočaranje in velika žalost.</p>
                        <p>Brez Jezusovega vstajenja bi ta žalost bila resnično velika. Bila bi
                            dokončna. Če Jezus ne bi vstal od mrtvih, bi ne imeli nobenega jamstva,
                            da zlo ni močnejše od dobrote, da nasilje ni močnejše od ljubezni, da
                            laž ni močnejša od resnice. Omenjena dva Jezusova učenca sta bila na
                            tem, da pred nasiljem kloneta in obupata. Za Jezusovo vstajenje še nista
                            vedela oziroma so se jima očitno prve novice o tem zdele tako
                            neverjetne, da sta ju še pravzaprav bolj potlačile kakor razveselile. </p>
                        <p>Njuna žalost in žalost vseh drugih milijonov in milijard ljudi v
                            zgodovini človeštva bi bila resnično neizmerna in dokončna, če bi Jezus
                            ne bil vstal od mrtvih. Tedaj bi to pomenilo, da bo imela smrt zadnjo
                            besedo. Pa ne samo smrt kot naravni konec življenja, ampak bi lahko
                            imelo zadnjo besedo nasilje v svojih dveh pojavnih oblikah:telesno
                            nasilje v obliki uboja nedolžnega človeka in duhovno nasilje v obliki
                            laži o njem. </p>
                        <p>Jezus je umrl kot žrtev takega nasilja. Najprej je bil žrtev laži:
                            njegovi tožitelji so ga pred judovsko oblastjo dolžili bogokletja in
                            brezboštva, pred rimskim oblastnikom, kjer prve obtožbe ne bi veliko
                            zalegle, pa so segli po drugačni, politični obtožnici: da je bil
                            politični upornik. Sodnik je celo uvidel, da je nedolžen, a ga je iz
                            preračunljivosti obsodil na smrt. Tako je bil Jezus res žrtev čistega
                            nasilja v njegovih različnih oblikah. Zato razumemo veliko razočaranje
                            učencev: »Mi pa smo upali, da je on tisti, ki bo rešil Izrael. Vrhu
                            vsega tega pa je danes že tretji dan, odkar se je to zgodilo ...«</p>
                        <p>Od tistega, kar se je zgodilo tukaj na Teharjah, pa niso minili samo
                            trije dnevi, kmalu bo od tega že 60 let. In vendar še hodimo vsako leto
                            sem. Zakaj? Verujemo v Jezusovo vstajenje, zato verujemo in upamo, da bo
                            zadnjo besedo imel Bog. Nobena vrsta nasilja ne ob obveljala, ne laž in
                            tudi ne poboji, ki so se dogajali tod in po okoliških breznih in po
                            drugih krajih Slovenije, da je naša domovina posejana z množičnimi,
                            dolga desetletja zamolčanimi grobišči. Ker je Jezus vstal od mrtvih, je
                            naše pričakovanje, da bo zmagala resnica, pravica in življenje,
                            utemeljen</p>
                        <p>Zato ima smisel hoditi sem. Mrtvih sicer ne moremo priklicati v
                            življenje. Laž in pozabo o njih in o tolikih drugih, ki desetletja
                            zamolčani ležijo v množičnih grobiščih naše domovine, pa bi že lahko
                            odstranili. Če se to še ni zgodilo tako, kot bi se moralo, pomeni, da
                            ima nasilje v naši domovini še veliko moč. Toda njegove ure so štete, ne
                            glede na to, kako dolgo bo to še trajalo. Učencema na poti v Emavs so se
                            zdeli dolgi trije dnevi, nam se zdi dolgih 60 let. Sveti Peter pa v
                            svojem pismu pravi: »Tega, ljubi, ne smete prezreti: pred Gospodom je en
                            dan kakor tisoč let in tisoč let kakor en dan! (2 Pet 3,8). Časovna
                            bližina ni odločilna. Odločilno je, da bo dan zmage nad lažjo in
                            sovraštvom gotovo enkrat napočil.</p>
                        <p>Če bi mi kristjani ne verovali v Jezusovo vstajenje, se pravi v Božjo
                            zmago nad lažjo in krivico, sovraštvom in smrtjo, potem bi ne veljalo
                            razmisliti, ali ima smisel hoditi na ta kraj, kjer so se nekateri ljudje
                            dolga desetletja namenoma trudili, da bi ustvarjali vtis in hoteli
                            dokazati, da imajo na tem svetu hudobija, sovraštvo in laž premoč. </p>
                        <p>Če bi to bilo res, bi lahko tudi mi kakor dva razočarana učenca, ki sta
                            zapuščala Jeruzalem, zapustili tudi ta kraj, kjer so se zločini zgodili,
                            in se ne bi več vrnili. Ker pa je Gospod vstal od mrtvih in razodel
                            svojo zmago nad silami zla, je naše vsakoletno romanje na ta mučeniški
                            kraj – in na vse druge podobne kraje v naši domovini – dejanje vere in
                            upanja v zmago resnice nad lažjo, ljubezni nad sovraštvom in življenja
                            nad smrtjo, prav tako kakor sta se po srečanju z vstalim Jezusom tudi
                            oba učenca vrnila v Jeruzalem, na kraj Jezusove smrti. Po Jezusovem
                            vstajenju Jeruzalem ni več kraj nesmisla in razočaranja, zaradi
                            Jezusovega vstajenja tudi Teharje niso več in ne smejo postati samo kraj
                            tisočerih žrtev človeškega nasilja, ampak hkrati tudi kraj obljube Božje
                            zmage nad vsemi silami zla. To naj postanejo Teharje in vsi drugi
                            podobni kraji tudi za nas, zato vsakokrat tukaj darujemo sveto mašo.</p>
                        <figure>
                            <graphic url="slike_z_51/z_51_36.png"/>
                            <head>Škof Anton Stres z duhovniki <name type="author">Ksenja
                                    Hočevar</name></head>
                        </figure>
                        <p>Jezusu Kristusu, žrtvi človeškega nasilja, so namreč postali podobni
                            bratje in sestre, ki se jih danes spominjamo tukaj na Teharjah. Kakor so
                            bili njemu podobni v nasilni smrti, bodo njemu postali podobni v zmagi
                            resnice, ljubezni in življenja. Ker to močno verujemo, smo danes prišli
                            sem: drugače bi ne imelo smisla hoditi. Prisluhnili smo Božji besedi in
                            molili bomo goreče v nas: goreče od Božje ljubezni, ki odpušča, goreče
                            od vere v Jezusovo vstajenje in zmago nad silami zla, goreče od upanja v
                            dokončno zmago resnice in pravice, ljubezni in življenja, ki je naj bodo
                            deležni naši bratje in sestre, za katere danes tukaj molimo. Če bomo
                            imeli dovolj goreče srce, bomo danes tukaj molili za vse: za žrtve in za
                            njihove rablje, za vse, ki so trpeli ali pa so delali krivico, za spravo
                            med nami in z vsemi ljudmi brez razlike. Amen.</p>
                    </div>
                </div>
                <div type="div2">
                    <head>Resnica ima vedno zadnjo besedo</head>
                    <docAuthor>Frančiška Vodopivec</docAuthor>
                    <div type="div3">
                        <p>Počaščena sem, da smem kot Celjanka spregovoriti na tej spominski
                            slovesnosti. Že dalj časa sem čutila potrebo na nek način nagovoriti vse
                            tiste, ki jih vsako leto tu srečujem, posebno pa Celjane in Teharčane,
                            želela pa bi, da bi moj nagovor dosegel tudi vse tiste moje sokrajane,
                            ki jih danes ni tu, sem nikoli ne prihajajo. Zato hvala organizatorjem,
                            da so mi dali to priliko. </p>
                        <p>Sama nimam nikogar tu pokopanega, nihče od mojih bližnjih ni šel skozi
                            pekel teharskega taborišča, vendar z možem prihajava sem vsako leto, vse
                            od začetka. Oba se namreč čutiva s tem krajem čustveno povezana, saj sva
                            globoko prizadeta zaradi vsega, kar se je tu dogajalo in se še dogaja.
                            Zakaj?</p>
                        <p>Ko sem kot 20-letno dekle iz Posavja zaključevala učiteljišče v Celju,
                            sem nekega lepega pomladnega dne v spremstvu svojega fanta, sedanjega
                            moža, ki je svoja otroška in mladostna leta preživljal tu v neposredni
                            bližini, prvič stopila na ta kraj, nisem niti slutila, kaj se je tu
                            dogajalo, še manj pa pričakovala, da bom tisti dan to izvedela. Kraj,
                            kamor me je popeljal moj spremljevalec, je bil kot nalašč za lep
                            sprehod, saj je bil čisto drugačen kot je danes. Pobočja je pokrival
                            borov gozd, v katerega vejevju so pele ptice, pod drevjem je rasla
                            visoka praprot, ponekod borovničevje, v dolini je žuborel potoček, ob
                            njem pa so se belile preproge dišečih zvončkov. Človek bi rekel:
                            idilično, posebno, če je ob tebi človek, ki ga imaš rad. Skupaj sva se
                            zazrla v dolino pod seboj, spodaj Bukovžlak, levo Teharje, pred nama
                            celo Celje, nad nama cerkvica Svete Ane in tam daleč na desni obronki
                            Pohorja. Motilo me je le to, da je bil moj fant nekoliko nenavadno tih.
                            Potem pa je nenadoma spregovoril: o svojem zgodnjem otroštvu, ko mu je
                            tako imenovana »slovenska vojska« v neki noči vzela očeta, in so ga
                            potem čakali in čakali, pa ga niso dočakali. Pozneje so izvedeli, da so
                            ga ustrelili v neki grapi in ga kar pustili tam nepokopanega.
                            Pripovedoval mi je tudi o trumah ljudi, ki so jih gnali mimo njihove
                            hiše jezdeci z rdečo zvezdo na kapi. V koloni so bili starci, otroci,
                            ženske, moški. Če je kdo omagal, ga je jezdec udaril s puškinim kopitom,
                            da se je ta z obrazom zvalil v cestni prah ali padel v obcestni jarek.
                            Ta neskončna kolona se je pomikala za hrib nad vasjo. In potem je pokalo
                            in pokalo dneve in noči. Kot šolarji so pozneje še dolgo po vojni, ko
                            tam ni bilo nikogar več, pobirali prazne izstrelke in razno orožje,
                            nekateri so se ob tem tudi poškodovali. Potem mi je pokazal nekaj
                            udorin, v katerih naj bi bili pokopani postreljeni, a ljudje o tem ne
                            upajo glasno govoriti, je dodal nekoliko tiše.</p>
                        <p>Ta izpoved me je globoko pretresla. Nisem in nisem mogla dojeti, da so
                            tla, po katerih sva hodila, polna grobov, kajti teh udorin je bilo
                            veliko. Kraj se mi nenadoma ni zdel več lep. In kot da bi narava čutila
                            z menoj, sonce je zašlo, ptičje petje v borovcih je zamrlo, belina
                            zvončkov doli ob potoku je zbledela, žalostno je zapel zvon od Svete
                            Ane. Mrak je legel na pokrajino in tudi na najini duši. Tiha in žalostna
                            sva odšla. Življenje naju je kasneje odpeljalo živeti drugam. Vsaj
                            enkrat letno pa, ko sva se tod mimo peljala na očetov grob skrivaj
                            prižgat svečko, se mi je v srcu odprla bolečina tistega pomladnega dne.
                            Neprestano se mi je v mislih porajala vrsta vprašanj: Kaj se je tu
                            dogajalo, kdo so bili ljudje, ki so tu umirali, od kod so prišli, zakaj
                            so bili tu, kdo si je prilastil pravico vzeti jim življenje? Odgovori so
                            prišli mnogo pozneje, z njimi pa boleča spoznanja o naši preteklosti, o
                            tisti slavni zmagi, o kateri so nas učili v šoli. </p>
                        <p>Ko sva z možem prisostvovala prvi spominski slovesnosti na tem kraju, sva
                            začudeno strmela nad spremembo podobe kraja. Nekdo si je dovolil
                            posegati v te grobove, da bi načrtno prikril zločine, ki so se tu
                            dogajali, da ne bi nikoli prišli na dan; a so se zmotili. Resnica vedno
                            enkrat pride na dan. Tudi tu se je to zgodilo – po zaslugi redkih
                            preživelih, pa tudi tistih pogumnih in poštenih posameznikov med nami,
                            ki so si zanjo prizadevali in se trudili pokazati te strašne dogodke iz
                            naše preteklosti v spomin in opomin nam in bodočim rodovom. Za utišanje
                            resnice niso zadoščale tone smeti, stotine kubikov žlindre, ne
                            preimenovanje kraja, utišati pa je ne bo mogla niti razigranost igralcev
                            golfa in ne hrup motorjev motokrosistov. Resnica ima vedno zadnjo
                            besedo. Ko pride na dan, nekatere zaboli, nekatere je strah, nekatere pa
                            razžira od znotraj. Nikoli ne bom mogla razumeti, kako lahko
                            povzročitelji takih zločinov, ki so se dogajali tu, žive s tolikšnim
                            bremenom na duši. Morda pa duše sploh nimajo, ker so jo izgubili, ko so
                            se slepo predali neki brezdušni ideologiji, kakor je niso imeli tisti,
                            ki so naložili smeti in žlindro na grobove, ki so gradili hiše, bloke,
                            tovarne in šole na človeških kosteh. Teharsko grobišče in še mnoga druga
                            grobišča v celjski okolici, kakor tudi povsod po Sloveniji, so rana za
                            vse nas, za Celjane, za Slovence; tu so se dogajala dejanja, ki niso
                            dostojna človeka.</p>
                        <figure>
                            <graphic url="slike_z_51/z_51_37.png"/>
                            <head>Množica med mašo <name type="author">Ksenja Hočevar</name></head>
                        </figure>
                        <p>Včasih se sprašujem, kako so domačini s Teharij, Slanc, Bukovžlaka, Vrh
                            sprejemali to takrat. Najbrž o strašnih dogodkih niso veliko vedeli,
                            razen nekaterih. Kako pa to sprejemamo danes, ko za vse vemo? Ni lahko
                            živeti na zemlji, kjer ti skoraj vsaka lopata, ko jo zasadiš v zemljo,
                            prinese na dan kosti. Res je, večina zato nismo krivi, ker nismo
                            sodelovali, nekateri takrat še živeli niso. Ali pa to pomeni, da nas
                            potem to tudi nič ne briga? Absolutno ne. To je tudi naša preteklost,
                            naša zgodovina in z njo moramo živeti in doseči, da bo življenje
                            normalno teklo naprej. A kako to doseči? Z lažjo in prikrivanjem prav
                            gotovo ne. To lahko dosežemo le na ta način, da dostojno obeležimo kraje
                            zločina in trpljenja, omogočimo dostojen pokop kosti, se spoštljivo
                            obnašamo na krajih, kjer so trpeli in umirali ljudje zaradi neke
                            zgrešene ideologije, zaradi prevelikih apetitov po oblasti skupine
                            fanatičnih zmagovalcev. Lahko pa tudi pokažemo, da tista dejanja
                            obsojamo, da nam je žal, da smo danes drugačni, da si bomo prizadevali,
                            da se to nikoli več ne bo zgodilo. Ne samo, da to lahko storimo, to je
                            tudi naša človeška dolžnost, dolžnost državljanov Slovenije, dolžnost
                            občanov občine Celje. Zgodovina nas ne bo pomnila samo potem, koliko
                            stadionov bomo zgradili, koliko kilometrov asfalta bomo položili, ampak
                            tudi po tem, kako bomo sprejemali svojo preteklost, kako bomo vrednotili
                            pretekla dejanja, da ne bomo bremenili bodočih rodov. Izgovarjanje in
                            prelaganje pristojnosti zdaj sem zdaj tja, z občine na državo in
                            obratno, samó da se izognemo odgovornosti, je nedopustno. Ne gre za to,
                            da storimo nekaj, ker smo za to pristojni, ampak ker smo ljudje, mnogi
                            tudi verniki, kristjani, in nam to nalaga vera. Vsi mrtvi imajo pravico
                            do dostojnega obeležja na svojem grobu, tako je bilo od nekdaj. Sicer ne
                            bi postavljali spomenikov na grobove, grobov ne bi krasili in na njih
                            prižigali lučke. To vendar delamo vsi, verni in neverni, ker smo ljudje.
                            Če bi tako razmišljala večina mojih sokrajanov, bi jih bilo najbrž na
                            današnji spominski slovesnosti več. Kajti zavedati se moramo, da vsi
                            imamo nekaj s tem; to je naša preteklost, to so rane, ki nam jih je
                            zadala skupna zgodovina. Preteklost moramo pokazati zanamcem v pravi
                            luči, v spomin in opomin, da bomo lažje živeli drug ob drugem, brez
                            očitkov in razdvajanja na ene in druge. Le tako bomo lahko svobodno
                            stopili v svet, ki se nam odpira, le tako nas bo civilizirani svet
                            sprejel. Potrudimo se za to. Žrtvam preteklih zmot na tem kraju, po
                            okolici Celja in po vsej Sloveniji, pa večni mir in pokoj, kajti tudi
                            oni so umrli za to, da bi mi lepše živeli. Saj kjer je smrt, je tudi
                            življenje in če ne spoznamo teme, se tudi svetlobe ne moremo
                            veseliti.</p>
                        <p>Obljubljali so nam danes mrzel, deževen dan. Pregovor pravi: človek
                            obrača, Bog pa obrne. Tako naj bo tudi za naprej. Hvala lepa, ker ste mi
                            prisluhnili.</p>
                    </div>
                </div>
                <div type="div2">
                    <head>Tu so ubijali slovensko normalnost. – Ali so jo ubili?</head>
                    <docAuthor>Tine Velikonja</docAuthor>
                    <div type="div3">
                        <p>Pravimo, da lahko postane človek bogat samo na tri načine: da odkrije
                            nafto, da ustanovi novo religijo ali da osnuje alternativno gibanje.
                            Ustavil se bi pri tretjem, pri delovanju ljudi, ki nas prepričujejo, da
                            so delali in delajo v skupno dobro, v resnici pa jim gre samo za oblast
                            in denar. Ko je Janez Evangelist Krek ležal na smrtni postelji in
                            razmišljal o svojem življenju, je rekel svojim najožjim, ki so stali
                            okrog njega: »Za te hudiče se nisem pehal!« Pri tem je mislil prav na
                            take. Hotel je povedati, da moramo biti do ljudi, ki razglašajo, da jim
                            je samo za druge, skrajno nezaupljivi.</p>
                        <p>Komunizem je nekaj vmes med religijo in alternativnim gibanjem, s to
                            razliko, da so bili njegovi nosilci prepričani, da bodo ustvarili raj na
                            zemlji in da jim je za dosego cilja dovoljeno vse. In ko so morali s
                            padcem berlinskega zidu priznati svoj poraz, so se potuhnili, potem pa
                            stopili na plan. In zdaj nam govorijo, vedno bolj glasno, vedno bolj
                            nesramno, brez kesanja, brez obžalovanja. Teden dni potem, ko smo bili
                            pri žalni maši na turjaškem gradu, so se tam zbrali takoimenovani borci
                            NOV in praznovali svojo zmago. Pred dvema dnevoma, ko so sedanji
                            oblastniki proslavljali 60-letnico Kočevskega zbora, pa se je pokazalo,
                            da živimo v zadrti partizanski državi, ki se sicer zaklinja, da je treba
                            na preteklost pozabiti, pa jo potegne iz predala ponarejeno in lažnivo,
                            kadar se ji zahoče.</p>
                        <p>Kaj se dogaja v slovenski sedanjosti? Boj, ki ga gledamo v politiki,
                            gospodarstvu, v kulturi in družbi sploh, je v bistvu boj za poštenje.
                            Pošten človek pa ni nič drugega kot normalen človek. To smo danes, ne
                            samo kot posamezniki, ampak v celoti, kot narod, lahko rečemo, pozabili,
                            ker je bil totalitarizem, ki nas je oblikoval, predvsem boj proti
                            normalnemu človeku. Ni dovolil, da bi se človek razvijal v svobodi, iz
                            tega, kar je, v celoti, iz prsti in duha, človek, ki si v vsakem
                            trenutku določa koordinate svojega obstoja, s svojo moralno in
                            izkustveno pametjo, in voden od ustanov, ki so se v zgodovini naredile
                            same, ter dokazale in izpričale svojo normalnost s tem, da so v njej ne
                            samo nastale, ampak se v njej tudi obdržale. Te ustanove so družina,
                            narod, jezik, navade ali običaji, pred vsem in nad vsem pa človekova
                            vera, kar v slovenskih razmerjih pomeni krščanstvo in katolištvo. Pošten
                            človek je normalen človek, pošten človek je normalen v tem pomenu, da ni
                            nič posebnega. V svetu, ki se je pokazal, potem ko se je dvignil
                            totalitarni pokrov, pa je normalnost nekaj posebnega in izrednega. To je
                            bistveni problem posttotalitarnega stanja, da ni normalnosti, in zato
                            tudi ni poštenosti.</p>
                        <p>Pravimo, da za državo ni tako pomembno, kakšno vlado ima, kakšen
                            parlament in kakšne zakone, ampak, kakšno je njeno sodstvo. Nobena
                            zakonska ali pravna precizija, nobeni še tako dognani predpisi ne bodo
                            izbojevali boja s kaosom, v katerega smo zašli. Ta boj bo lahko
                            izbojeval samo normalen človek, človek, ki ga bosta vodila pamet in
                            zgodovina v horizontu svobode. Ali ste že kdaj opazili, ali ste že kdaj
                            izkusili, kako ste se dobro počutili, kako ste bili opogumljeni, kako
                            ste polneje zaživeli, če je kdo v javnosti, predvsem na TV, pa tudi
                            drugod, govoril normalne stvari. Kako vas je to naredilo človeško
                            močnejše, kako se je povečalo vaše zaupanje v prihodnost, pa niste
                            slišali ali videli nič, kar bi bilo povedano v prilog vaše strani,
                            vašega položaja, vaše specifične zgodovine. Razveselila vas je zgolj
                            normalnost, razveselila in okrepila. Takšni, ste začutili, bi lahko bili
                            državljani, takšni bi hoteli biti kot državljani. Zato pojem hvalnico
                            normalnemu človeku, zato ker bodo samo normalni ljudje našli rešitev za
                            politično, moralno in gospodarsko krizo, ki določa naš sedanji
                            postkomunistični čas.</p>
                        <figure>
                            <graphic url="slike_z_51/z_51_40.png"/>
                            <head>Blagoslovitev onečaščenega grobišča <name type="author">Ksenja
                                    Hočevar</name></head>
                        </figure>
                        <p>A zakaj slavim normalnega človeka tukaj? Dragi prijatelji, kje pa naj bi
                            ga, če ne tukaj. Ali niso od tukaj junija leta 1945 slovenski
                            komunistični partizani na razmajanih tovornjakih vozili na Stari
                            Hrastnik mlade fante, ki še živeti niso prav začeli, a je bilo zanje
                            nekaj onstran vsakega dvoma, da so zrasli v normalnem svetu, da jih je
                            naredil normalni svet, da bi ta normalni svet tudi v času, ki bi jim bil
                            dan, tudi postavili. Kar so komunistični partizani leta 1945 tu
                            pobijali, je bila slovenska normalnost. To so bili ljudje, ki so dajali
                            tako človeško podobo, da je angleški veleposlanik pri begunski
                            jugoslovanski vladi v Londonu, George Randall, zapisal zanimiv stavek.
                            Samo pojasnilo: potem, ko je prešel Churchill leta 1943 od Mihajlovića k
                            Titu, je iz protesta odstopil. V svoji knjigi Meč in Oljka je opisal,
                            kako so se slovenski politiki v londonski vladi dobro obnašali in kako
                            poskušali gladiti spore in reševati nesoglasja. In potem zapiše stavek,
                            odkod prihajajo: »To so Slovenci, ni jih dosti več kot milijon, a so
                            mogoče zares edini kulturni in katoliški narod v Evropi«.</p>
                        <figure>
                            <graphic url="slike_z_51/z_51_39.png"/>
                            <head>Procesija na onečaščeno grobišče <name type="author">Ksenja
                                    Hočevar</name></head>
                        </figure>
                        <p>Zločin, ki je bil narejen in ga poimenujemo z metaforo Kočevski Rog,
                            zločin, ki je bil genocid, fizični zločin, vezan na kri, je bil tudi
                            kulturni zločin, z zgodovinskimi dimenzijami, ubijanje slovenske
                            normalnosti. Ali je to ubijanje imelo kako logiko? Bilo je logično, iz
                            komunistične totalitarne ideologije. Kako pa bi komunisti mogli
                            izpeljati svoj projekt, če ne bi prej smrtno prizadeli narodove
                            normalnosti? To govorim zato, da se še enkrat na ta dan zavemo, kaj se
                            je tukaj v resnici godilo. Tu so ubijali slovensko dušo, kakršna se je
                            naredila v zgodovini in svobodi, pa tudi iz ustanov, ki so zgodovino in
                            svobodo ne samo dopuščale, ampak tudi utrjevale. Zato postkomunistom ne
                            bo nič pomagalo, če bodo postavljali spomenike in prihajali sem na
                            obveznostne obiske, pomagala bi jim samo ena reč: da stopi vanje
                            spoznanje, kaj se je tu v resnici zgodilo, in kaj je tisto, kar našemu
                            sedanjemu življenju, življenju slovenske države, tako boleče manjka.</p>
                        <p>Ko namreč govorimo o normalnosti, ne gre samo za problem slovenske, ampak
                            celotne evropske civilizacije. Ko vse premislimo, ko poslušamo
                            sociologe, politologe, zgodovinarje, romanopisce, gospodarstvenike in
                            druge ljudi, ki se ukvarjajo s človekom in človeško družbo, vidimo
                            pravzaprav, da za vsemi reševanji filozofskih vprašanj stoji eno samo
                            vprašanje. Ali se bo izkazalo, da je mogoče graditi svet in civilizacijo
                            brez transcendence ali ne, brez Boga ali ne. To je vprašanje, ki se bo
                            reševalo naslednjih dvesto let. Mi vemo odgovor. Pa tudi zgodovina sama
                            ga bo odkrila. Ali bomo mogli postaviti normalnega človeka brez Boga ali
                            ne. Ali ni Bog garancija normalnega človeka?</p>
                        <p>Druga stvar pa je ta. V naši postkomunistični fazi je komunizem v tem
                            specifičen, da nima samo svoje primarne faze, ampak tudi sekundarno.
                            Fašizem nima postfašizma, nacizem nima post-nacizma, komunizem pa ima
                            postkomunizem in mi ga doživljamo, mi ga živimo. Zato je komunizem
                            bistveno drugačen, kot so bili ostali totalitarizmi. Ljudje, ki so bili
                            zmožni ustvarjati posttotalitarno fazo, niso pripravljeni za osnovno
                            refleksijo. Brez razmisleka so postavili zakon o vojnih grobiščih, ki je
                            ponovitev genocida, naši borci samo dokazujejo, da so duhovno izvotljeni
                            in da iz strukturne inercije še vztrajajo na svojih položajih, ko delajo
                            take napake, govorijo o 13 pobitih na Turjaku ali da se je dalo po koncu
                            vojne poljubno izkopavati svojce na Orlovem vrhu na Ljubljanskem gradu
                            in jih odvažati domov. Kaže, kako niso več pazljivi, samo zgolj
                            vztrajajo. Pot do slovenske normalnosti bo še dolga in težka in zahteva
                            sodelovanje vseh ljudi, ki jo znajo ceniti.</p>
                    </div>
                </div>
            </div>
            <div type="div1">
                <head>Turjak 2003</head>
                <div type="div2">
                    <head>Partizani niso bili za enoten narodni odpor</head>
                    <docAuthor>Anton Drobnič</docAuthor>
                    <div type="div3" subtype="intro">
                        <p>Ob šestdeseti obletnici obrambe Turjaka in partizanskega poboja zajetih
                            slovenskih vojakov je Nova slovenska zaveza v sodelovanju s škocijanskim
                            župnikom v nedeljo 14. septembra 2003 pripravila spominsko slovesnost v
                            turjaškem gradu. Najprej je bilo slovesno somaševanje, ki ga je vodil
                            nadškof dr. France Perko. V pridigi je opozoril na strahote, ki jih je
                            nad slovenskim narodom zagrešila komunistična revolucija in pozval k
                            iskanju in priznanju resnice, kar je pogoj za nujno potrebno narodno
                            pomiritev. Nato je okrog tisoč udeležencem, med katerimi je na
                            slavnostnem odru bilo tudi šest preživelih turjaških branilcev,
                            spregovoril še predsednik NSZ Anton Drobnič.</p>
                    </div>
                    <div type="div3">
                        <p>Naša današnja misel je Turjak v septembru 1943. Misliti in govoriti o
                            Turjaku pred šestdesetimi leti pomeni govoriti o odločilnih političnih
                            in vojaških dejstvih tistega časa, govoriti o bistvenih stvareh
                            slovenske novejše zgodovine in njihovih posledicah, ki oblikujejo našo
                            sedanjost. Pomeni govoriti o dokončni in nepopravljivi odločitvi
                            slovenske skrajne levice za koristi mednarodnega komunističnega
                            terorizma, za brezobzirno teptanje slovenskega naroda, njegove svobode,
                            vere in kulture, o odločitvi za uničujoč narodni razdor, ki hromi
                            slovenski razvoj in mu še ni videti konca. Govoriti o Turjaku pomeni
                            govoriti o usodnem času slovenske zgodovine, o času, ki še traja. </p>
                        <p>Slovenski partizani, ki so jim potrebno število in za javnost všečen
                            obraz zagotovili krščanski socialisti, vodili in upravljali pa
                            mednarodni komunisti s sovjetskimi boljševiki na čelu, so pod krinko
                            boja proti okupatorju že od samega začetka delovali za komunistično
                            revolucijo brez obzira na lastni narod. Svoje revolucionarne cilje in
                            metode so javno ukazali in razglasili že 16. septembra 1941 z zloglasnim
                            odlokom o zaščiti naroda, s katerim so se totalitarno, enostransko in
                            samovoljno oklicali za edinega predstavnika slovenskega naroda in se
                            diktatorsko razglasili za edino oblast, ki jo mora pod grožnjo smrtne
                            kazni brezpogojno ubogati vsak Slovenec. </p>
                        <p>Prisvojili so si monopol nad bojem proti okupatorju. Ta boj pa je bil le
                            sredstvo za izvajanje revolucionarnega terorja in ne resnični cilj
                            njihovega delovanja. Vsakogar, ki se jim ni podredil, so oklicali za
                            fašista in narodnega izdajalca. Pod tem naslovom so nato celo leto
                            neovirano pobijali svoje resnične ali namišljene politične in idejne
                            nasprotnike. Italijanski okupator, ki je bil dolžan skrbeti za varnost
                            okupiranega naroda, jim teh zločinov nad Slovenci ni preprečil, tega ni
                            niti resno poskusil. Partizansko nasilje je le izkoristil za svoje
                            namene in uporabil za izgovor, da je še sam preganjal in pobijal
                            neoborožene Slovence.</p>
                        <p>Takšno vzajemno zločinsko delovanje slovenskih komunistov in italijanskih
                            fašistov proti neoboroženim Slovencem je spomladi in poleti 1942 postalo
                            neznosno. Dvema oboroženima sovražnikoma, dvema totalitarnima silama na
                            milost in nemilost prepuščeni prebivalci t. i. Ljubljanske pokrajine so
                            po enem letu strahu za golo življenje v skrajnem obupu še sami zgrabili
                            za orožje in se postavili v obrambo svojih družin in svojih domov, v
                            samoobrambo, najprej spontano, tajno in neurejeno, kasneje javno in
                            urejeno z ustanovitvijo legalnih vaških straž. Stanje se je potem hitro
                            izboljšalo, tako partizansko kot fašistično ustrahovanje, preganjanje in
                            umori so se bistveno zmanjšali. Prvi napad komunistične revolucije je
                            bil odbit in življenje se je počasi steklo v bolj znosne oblike, v manj
                            nevarne razmere.</p>
                        <p>Po takšnem odporu, ki je odbilo ost partizanskemu revolucionarnemu
                            terorju in razbilo izgovor za okupatorjeve povračilne zločine, so
                            nastale nove razmere, ko je italijanska okupatorska vojska v začetku
                            septembra 1943 kapitulirala. Notranjska, Dolenjska in Bela krajina so
                            postale svobodne. Na tem slovenskem ozemlju razen na progi
                            Ljubljana–Postojna ni bilo več okupatorske oblasti, bile so samo domače
                            slovenske oborožene sile: partizanske brigade, četniški odredi in
                            Slovenska narodna vojska, v katero so se preuredili vaški stražarji in
                            vojaki Slovenske legije. </p>
                        <figure>
                            <graphic url="slike_z_51/z_51_41.png"/>
                            <head>Med mašo na dvorišču turjaškega gradu – Mašuje škof Franc Perko
                                    <name type="author">Andrej Zgonc</name></head>
                        </figure>
                        <p>Kljub številnim zločinom in enoletnemu spopadanju medsebojno sovraštvo
                            tedaj še ni bilo nepremagljivo in nujno sodelovanje vseh slovenskih
                            oboroženih sil v boju proti nemškemu okupatorju se je zdelo še možno. Po
                            navodilih političnih in vojaških vodstev, ki so menila, da se partizani
                            še lahko odrečejo revoluciji in njenemu nasilju, so zato četniški odredi
                            in enote nekdanjih vaških straž septembra 1943 enostransko razglasile,
                            da partizanov ne bodo napadale in jim predlagale skupen boj proti
                            nemškemu okupatorju, katerega pritisk na svobodno slovensko ozemlje so
                            pričakovali. Protikomunistična stran je na široko odprla vrata, da bi
                            omogočila enoten narodni odpor in preprečila nadaljevanje pogubne
                            državljanske vojne. </p>
                        <p>Odgovor komunistične strani je bil oduren in za slovenski narod usoden.
                            Partizani so kakršnokoli enotnost in sodelovanje zavrnili in se o tem
                            niso hoteli niti pogovarjati. Povsod so nadaljevali z ostrimi napadi na
                            nekomunistične slovenske vojaške enote in tem napadom dali popolno
                            prednost pred napadi na nacistične okupatorje, dokler te sile ne bi bile
                            popolnoma uničene. Partizanov ni zanimal boj proti nemškemu okupatorju
                            in ne narodna enotnost. Njihov glavni cilj je bila revolucija, absolutna
                            oblast. Po dveh letih revolucionarnega nasilja niti septembra 1943 niso
                            odstopili od revolucije, uvedene z odlokom iz septembra 1941. </p>
                        <p>Na svobodnem slovenskem ozemlju, kjer vse do nemške jesenske ofenzive ni
                            bilo nobenega okupatorja, se je razvila prava državljanska vojna. Simbol
                            te vojne, ki vsebuje vse njene značilnosti, je postal Turjak. </p>
                        <p>Po kapitulaciji Italije so se dotedanje vaške straže iz domače varnostne
                            sile na okupiranem ozemlju spremenile v Slovensko narodno vojsko na
                            svobodnem slovenskem ozemlju. Posadke na Notranjskem so ostale na svojih
                            mestih, posadke z območja Novega mesta so se ob napadih partizanov
                            umaknile čez Savo do Krškega in nato v Ljubljano, posadke z območja
                            Ribnice, Velikih Lašč, Suhe krajine, Grosupljega, vzhodne in južne
                            okolice Ljubljane pa so se zbrale na območju Turjaka in Zapotoka.
                            Pridružile so se jim tudi nekatere četniške enote, skupaj okrog 1500
                            mož, oboroženih večinoma z lahkim orožjem. </p>
                        <p>Prvotni namen tega zbora je bil zagotoviti zvezo z Ljubljano, preprečiti
                            vdor nemškega okupatorja in zavarovati pričakovano invazijo zavezniških
                            sil od Reke proti Ljubljani. V prepričanju, da se bodo poslej vse
                            slovenske oborožene sile skupaj s partizani bojevale proti Nemcem, sta
                            stotnik Cerkvenik kot poveljnik na Turjaku zbranih enot in kaplan
                            Malovrh kot predstavnik Slovenske zaveze prepričala velikolaškega župana
                            Paternosta, da se je o skupnem nastopu in razmestitvi posameznih enot že
                            10. septembra v Velikih Laščah pogajal s predstavniki partizanov.
                            Dogovorili so se, da vaški stražarji prevzamejo obrambo ceste na Turjaku
                            in Nemcem preprečijo vdor proti Velikim Laščam in naprej. </p>
                        <p>Koncentracija nekdanjih vaških straž na Turjaku je bila torej določena
                            zaradi nastopa proti okupatorjem in ne proti partizanom. Partizanom pa
                            ni bilo za boj proti Nemcem, ampak so dobili ukaz, da morajo vse sile
                            uporabiti za uničenje slovenskih protikomunističnih sil. Zato so takoj
                            po padcu četniške postojanke v Grčaricah 10. septembra poslali nekdanjim
                            vaškim stražam ribniške doline in Suhe krajine zahtevo, naj se do 12.
                            septembra brezpogojno predajo. Z napadi niso počakali niti do izteka
                            ultimata, ampak so takoj začeli pritiskati na ribniško dolino in na
                            Žužemberk. Do prvega hudega spopada za Turjak je prišlo že v ponedeljek
                            13. septembra na cesti Rašica–Turjak, vendar so bili napadalci odbiti.
                            Napadi so se nadaljevali, branilci so se umaknili za grajsko zidovje,
                            nato jih je več kot polovica odšlo na Zapotok in nato po hudih bojih s
                            partizani proti Ljubljanskemu barju in v Ljubljano. </p>
                        <p>V gradu je ostalo okrog 700 oboroženih mož in več deset civilnih oseb.
                            Branilci so zahtevali premirje in skupen nastop proti Nemcem, partizani
                            so zahtevali samo brezpogojno vdajo. Napadi na grad so se stopnjevali
                            ves teden do nedelje 19. septembra, ko so partizani s pomočjo
                            italijanskih topničarjev in tankov prebili grajsko zidovje in se – kot
                            pravijo nekateri viri – po izdaji domačina Prajerja povzpeli na grajsko
                            streho, od koder so s strojnico obvladovali grajsko dvorišče in izhod iz
                            gradu. Junaški branilci, ki niso imeli več izhoda, v gradu pa jim je
                            zmanjkovalo vode in streliva, so se morali predati. </p>
                        <p>Po predaji so napadalci, pripadniki Prešernove brigade, ki ji je
                            poveljeval Dušan Švara – Dule, njen politični komisar pa je bil Ivan
                            Franko, turjaške branilce ob mučenju in zasramovanju najprej okradli,
                            slekli do hlač, nato pa na znani partizanski način zvezali z žico,
                            navezali na vrvi in jih še isti dan odgnali proti Velikim Laščam. Tam so
                            jih pri železniški postaji zaprli v neko skladišče. Naslednji dan so jih
                            13 določili za ustrelitev, ubili so jih 10, trem je uspelo pobegniti. V
                            tej skupini umorjenih so bili predvsem civilisti, med njimi tudi dr.
                            Ludvik Kožuh, zdravnik v Laščah, dr. Lojze Zalokar, predsednik sodišča v
                            Laščah, in Stanko Petelin, profesor iz Ljubljane. Drugi dan so nad
                            železniško postajo umorili po nekaterih podatkih še 50, po drugih
                            podatkih še 60 vojnih ujetnikov, nekdanjih vaških stražarjev. Kot je
                            tedaj poročala okrožna VOS Velike Lašče, so jih okrog 200 poslali na
                            delo v Kočevje, druge, ki jih je bilo okrog 400, pa tudi v Kočevje,
                            »kjer se bode izvršila likvidacija«. Njihova smrt je bila torej ukazana,
                            ko so bili še v Laščah, preden so bili v Kočevju zaslišani. </p>
                        <p>Na Turjaškem gradu je bilo tudi okrog 36 težjih ranjencev. Zanje so
                            skrbeli zlasti zdravnik dr. Kožuh, kateremu je pomagal dr. Zalokar in
                            več bogoslovcev. Po predaji branilcev so ujete ranjence zaprli v
                            gospodarsko poslopje pod gradom. Od tam je enemu uspel pobeg, 28 pa so
                            jih naslednji dan umorili. Po imenu so jih klicali iz poslopja, zunaj na
                            stopnicah pa je partizan vsakega ustrelil v tilnik. </p>
                        <p>Med ranjenci v gradu je bilo tudi kakšnih šest ranjenih in zajetih
                            partizanov. Tudi te sta enako kot druge zdravila in negovala dr. Kožuh
                            in dr. Zalokar s svojimi pomočniki. Vsi ranjenci in drugi zajeti
                            partizani so ostali živi, njihovega zdravnika in njegove pomočnike pa so
                            ubili. </p>
                        <p>Septembrski turjaški dogodki so imeli vse značilnosti tistega časa.
                            Turjaški branilci so se tam zbrali za skupen boj proti Nemcem in
                            partizanov niso napadali, ves čas so se samo branili. Partizani so
                            zavrnili njihov predlog za skupen boj proti tujemu okupatorju in
                            nadaljevali z napadi do uničenja slovenskega nasprotnika. V ta namen so
                            uporabili zločinsko sodelovanje italijanskih okupatorskih oficirjev, ki
                            so jim s svojimi topovi in tanki omogočili odločilno premoč in zmago.
                            Takoj po zmagi so nadaljevali revolucionarno nasilje in zločinsko
                            umorili večino vojnih ujetnikov skupaj z ranjenci in njihovimi civilnimi
                            zdravniki. Tisti, ki so se čez Zapotok rešili komunističnega poboja, so
                            se pridružili novi domobranski vojski, ki se ni več samo branila, ampak
                            se je tudi ofenzivno bojevala proti partizanom. Komunistična revolucija
                            in slovenski protikomunistični odpor sta se stopnjevala, s partizanskim
                            množičnim pobojem vojnih ujetnikov po vojni je narodni razkol postal
                            trajna in glavna ovira normalnega sožitja in napredka. </p>
                        <figure>
                            <graphic url="slike_z_51/z_51_42.png"/>
                            <head>Grad, obiskovalci in zastave <name type="author">Ivan
                                    Arnšek</name></head>
                        </figure>
                        <p>Ta razdor še danes ni odpravljen, nasledniki komunističnih
                            revolucionarjev in njihovih zaveznikov v strankah vladajoče koalicije ga
                            nasprotno še pravno utrjujejo in opravičujejo. To so nazadnje prav
                            cinično storili letos s sprejemom sprevrženega zakona o vojnih
                            grobiščih, ki krivic do pobitih in zamolčanih žrtev partizanskega
                            nasilja ni odpravil, ampak jih je z lažjo in prevaro ponovil in povečal,
                            z zamolčanjem revolucije in njenih umorov pa partizanski boj opral krvi
                            množičnih zločinov. Vse to so pogubne posledice tiste Slovencem tuje in
                            sovražne miselnosti, ki je povzročila napad na Turjak in njegov padec
                            ter zakrivila najhujše zločine nad brati. </p>
                        <p>Ali nekdanji napadalci kdaj pomislijo, kaj so z napadom na svoje brate in
                            njihovim pobojem povzročili slovenskemu narodu? Ali na to mislijo
                            takrat, ko se zbirajo nad gradom, od koder so pred 60 leti začeli svoj
                            napad? Ali še vedno slavijo zločin, umore svojih slovenskih bratov? </p>
                        <p>Pustimo napadalce Turjaka njihovi vesti in premisleku, saj sedaj tudi oni
                            stojijo pred večnostjo in njenim sodnikom. Mi pa se, kot je zapisano na
                            tej spominski plošči, pred desetimi leti postavljeni na steno grajske
                            kapele, poklonimo »branilcem Turjaka, vojakom slovenske
                            protikomunistične vojske, v neenakem in vsiljenem boju od sovraštva
                            bratov in orožja zavojevalcev premaganim, od slepote tujega nauka
                            pokončanim«.</p>
                    </div>
                </div>
            </div>
            <div type="div1">
                <head>Slovenske teme – december 2003</head>
                <div type="div2">
                    <head>V Evropo brez kulture zločina </head>
                    <docAuthor>Anton Drobnič</docAuthor>
                    <div type="div3">
                        <p>Predsednik republike dr. Janez Drnovšek je pred dnevi sklical drugo
                            zasedanje konvencije za prihodnost Slovenije. Tema tega sestanka so bile
                            vrednote, razmerja med vrednotami v Sloveniji in njihov pomen za
                            slovensko prihodnost. Tudi na to drugo zasedanje konvencije predsednik
                            republike v skladu z dosedanjo prakso ni povabil nikogar izmed
                            predstavnikov protirevolucionarnega in protiterorističnega odpora.
                            Nasprotno pa so tudi na tem zasedanju lahko sodelovali komunistični
                            revolucionarji in njihovi nasledniki, podporniki in vzdrževalci
                            komunistične totalitarne oblasti, tudi njihov zadnji vodja, ki si je
                            lastil kar glavno besedo. Že to dejstvo vzbuja sum, da vrednote novega
                            državnega predsednika očitno niso kaj drugačne od vrednot prejšnjega
                            predsednika, zadnjega vodje komunističnega totalitarnega sistema v
                            Sloveniji. Tudi zanj so vsi enakopravni, le da eni mnogo bolj kot drugi. </p>
                        <p>Kljub bolestnemu zanikanju revolucije in protirevolucije in neprestanemu
                            pranju t. i. NOB je vendar zavest Slovencev o partizanskem medvojnem in
                            povojnem zločinskem nasilju nad slovenskim narodom že tako splošna in
                            močna, da ga niti najvišji predstavniki revolucionarjev ne upajo in ne
                            morejo več zanikati. Zato ni čudno, da je o končnem delu tega nasilja, o
                            povojnih pobojih na zasedanju konvencije govoril kar dr. Tine Hribar,
                            znan zagovornik partizanstva in NOB. Vendar niti njegova opozorila niso
                            zbudila vesti kontinuitete. Kot poroča časnikar, so se drugi udeleženci
                            tem vprašanjem »elegantno izognili«. Elegantno v pomenu »lepo in
                            skladno« to seveda ni bilo. Bilo pa je elegantno v pomenu »lahkotno«:
                            Večina navzočih se je težkemu moralnemu, pravnemu in političnemu
                            vprašanju množičnih pobojev lahkotno in neodgovorno izognila. Življenja
                            nasprotnikov revolucije, njihovo človeško dostojanstvo, dostojen pokop
                            vseh mrtvih in kaznovanje morilcev za to večino očitno niso vrednote, za
                            katere bi se vsaj z besedo zavzeli. Njihova edina vrednota so oni sami
                            sebi. </p>
                        <p>Pred leti, ko so Ljubljano ovenčali z imenom »mesto kulture«, smo se
                            spraševali: Bo to mesto, v katerega središču stojijo spomeniki
                            zločinskemu nasilju, množičnim morilcem in diktatorjem, na drugi strani
                            pa po njihovem ukazu iz leta 1945 še vedno oskrunjeno in z zemljo
                            zravnano slovensko vojaško pokopališče na Orlovem vrhu, bo mesto, ki je
                            bilo pol stoletja prestolnica množičnega fizičnega in duhovnega nasilja,
                            laži in divjaštva, moglo spremeniti svojo miselnost, bo res postalo
                            kulturno? Bo spregovorilo o vsej resnici ali bo še naprej molčalo in
                            glavo tiščalo v politkomisarsko enoumje? Se bo sramovalo zločina in
                            totalitarne preteklosti, se zapisalo pravici? Bo spoznalo vrednote
                            svobode in demokracije?</p>
                        <p>Sedaj vemo, Ljubljana – ne samo kot mesto, ampak tudi kot središče
                            slovenske države – še naprej molči, še naprej se dela nevedno in še
                            naprej je brezbrižna do storjenega zločina, do usodnih slovenskih reči.
                            Ne Ljubljana in ne Slovenija kot celota se nočeta odreči množičnemu
                            zločinu in tistim, ki so ga podpihovali, zasnovali, organizirali in
                            izvršili. Predani sta t. i. NOB, lažni vrednoti komunistične revolucije,
                            kulturi laži in zločina. </p>
                        <p>Ne samo, da je Slovenija edina država, ki ne preganja vojnih zločincev,
                            malikovanje zločina je vidno vedno in povsod. V Ljubljani slovensko
                            vojaško pokopališče na Orlovem vrhu je še naprej oskrunjeno in razpelo
                            na njem ponovno razbito, vendar ne mesto in ne država ničesar ne
                            ukreneta. V mestu pred vrati najvišjih državnih ustanov še vedno stojijo
                            spomeniki diktatorjem slovenskega naroda in njegovim krvnikom. Njihovim
                            številnim žrtvam pa to mesto ni uredilo niti enega groba in ni postavilo
                            niti enega samega znamenja. »Mesto kulture« ne pozna in ne priznava
                            pravic in navad, ki so od nekdaj znak najstarejše človeške kulture:
                            javnega groba in javnega spomina za vse mrtve. Nečloveško sovraštvo, ki
                            ga je nekdanji totalitarni sistem pol stoletja sejal in gojil do vseh,
                            ki mu niso bili brezpogojno pokorni, je tudi ljubljanske veljake in
                            oblastnike pahnil v rdečo temo, iz katere ne vidijo človeka, ne najdejo
                            človeškega izhoda. </p>
                        <p>Tako pa ravna tudi država, katere glavno mesto je Ljubljana. Skoraj
                            šestdeset let po množičnih umorih in dvanajst let po vzpostavitvi
                            državne samostojnosti ni uredila niti enega zamolčanega grobišča in ni
                            postavila niti enega spomenika tisočem umorjenih Slovencev, kaj šele da
                            bi našla in pokazala vsaj na enega od številnih krivcev za množični
                            zločin. Prav vse, kar je bilo doslej odkritega, je bilo odkrito mimo in
                            proti volji državne oblasti. Država noče izpolniti najbolj temeljnih
                            dolžnosti iz mednarodnih pogodb in iz svojih lastnih zakonov. Za to
                            državo niti mednarodne konvencije niti njen lastni pravni red niso
                            nobena vrednota. Na vse je pozabila.</p>
                        <figure>
                            <graphic url="slike_z_51/z_51_43.png"/>
                            <head>Kakšno usodo nam bodo napredle te gorenjske Parke <name
                                    type="author">Mirko Kambič</name></head>
                        </figure>
                        <p>V resnici bi bila pozaba še kar milo ravnanje. Vladajoča postkomunistična
                            koalicija hoče več. Hoče, da bi veliki zločin pozabili tudi drugi, ne
                            samo pozabili, ampak ga tudi pravno zanikali in odstranili iz slovenske
                            zgodovine. Zato so z odločilno in zavestno pomočjo stranke, ki se ponaša
                            z imenom nekdanje politične nosilke odpora proti revolucionarnemu
                            terorju, sprejeli zakon o vojnih grobiščih. Sprejeli so sramotni zakon,
                            ki v resnici ne ureja vojnih grobišč, zlasti ne grobišč žrtev
                            partizanskega terorja, ki so edina bila pravno neurejena, ampak ta
                            grobišča in žrtve v teh grobiščih preprosto zanika, jim jemlje njihovo
                            istovetnost in njihovo čast. Vse zato, da bi partizanska NOB postala
                            čista, pravno brez zločina in brez revolucionarnega nasilja. </p>
                        <p>Zato zakon ne prizna nobenih medvojnih žrtev revolucije in partizanskega
                            nasilja, pozna samo žrtve vojnih dogodkov. Prav tako zakon ne priznava
                            zločinskih pobojev po vojni, ampak pozna samo izvršitev uradno izrečenih
                            smrtnih kazni. Tako je revolucija z zakonom pravno zanikana, partizani
                            pa zakonsko očiščeni vseh zločinov in terorja. Zakon določa, da so bili
                            samo vojni dogodki in uradne smrtne obsodbe. Zločin je ali skrit ali
                            poveličan. Pravica in resnica za vladajočo koalicijo ni nobena vrednota.
                            Tudi za državnega predsednika ne, saj je lažnivi in krivični zakon mirno
                            podpisal in razglasil, ne da bi mu roka vsaj zadrhtela. Nasilje se je
                            ponovilo v novi obliki. </p>
                        <p>Tako v mestu kulture vlada kultura zločina, kultura množičnega umora.
                            Politika, ki je javno vzpodbujal k množičnemu umoru svojih političnih
                            nasprotnikov, je sodišče oprostilo. Udeleženec javne televizijske oddaje
                            je lahko glasno izjavil, da so jih leta 1945 premalo pobili. Urednik in
                            voditelj ni niti trenil z očesom, sramotno oddajo, ki je javno
                            odobravala množične vojne zločine, je lahko čez nekaj dni nemoteno
                            ponovil. Najvišji moralni dosežek novega predsednika bivših partizanov
                            pa je njegova nedavna izjava, po kateri je edina napaka povojnih
                            pobojev, da »niso bili demokratični«. </p>
                        <p>Prvi predsednik države je z besedami obsojal poboje, ničesar pa ni
                            naredil, da bi obsodili kakšnega pobijalca. Nasprotno, nosilcem nekdanje
                            totalitarne oblasti je dajal vso podporo, državna priznanja in časti.
                            NOB, katerega laž in nasilje je privedlo do slovenskega holokavsta in
                            polstoletne totalitarne države, pa je hotel celo zapisati v ustavo kot
                            največjo vrednoto in temelj slovenske samostojnosti in državnosti.
                            Generalna državna tožilka in minister za pravosodje, dva vrhova pravne
                            države, družno sodelujeta na slovesnosti v spomin na prvega
                            organizatorja in zagovornika krvavih političnih procesov dr. Vita
                            Kraigherja. Minister za notranje zadeve ima slavnostni govor ob
                            obletnici morilske organizacije VOS in jo povzdigne za predhodnico
                            slovenske policije. Predsednik slovenskega parlamenta ima vpričo
                            številnih politikov in najvišjih funkcionarjev slavnostni govor ob
                            obletnici zloglasnega komunističnega zbora v Kočevju, ki je brez izjeme
                            soglasno odobril vse dotedanje in ukazal prihodnje partizanske zločine.
                            Slavi ga kot predhodnika slovenskega parlamenta in slovenske države.
                            Zločin je postal in ostal vrednota najvišjih predstavnikov slovenske
                            države. </p>
                        <p>Takšna je kultura zločina, kultura opravičevanja in lakiranja množičnih
                            umorov in genocida, ki jo gojijo pripadniki vladajoče koalicije.
                            Oblastnikom vseh vrst se ti zločini ne zdijo zločini, ampak nekaj
                            potrebnega, nekaj koristnega. Zakaj bi državljani čutili in ravnali
                            drugače? Če množični umori niso zločin, zakaj bi bil zločin posamezen
                            umor, korupcija, rop, tatvina ali goljufija? In tako je zločin v
                            Sloveniji postal nekaj vsakdanjega, pač nekaj koristnega in potrebnega.
                            Zločin je postal vrednota!</p>
                        <p>Z slovensko kulturo zločina ne moremo iti v Evropo. To kulturo je treba
                            razkriti in spremeniti. Treba je odpraviti zakon, ki zanika množične
                            umore in genocid, treba je odpreti zamolčana grobišča, izkopati,
                            ugotoviti in dostojno pokopati žrtve. Spremeniti je treba tudi druge
                            krivične zakone, ki državljane protiustavno delijo na tiste na pravi
                            strani in druge, ki niso na pravi strani: zakon o žrtvah vojne, zakon o
                            vojaških invalidih, zakon o vojaških veteranih, zakon o popravi krivic.
                            Treba je vsem državljanom, živim in mrtvim, priznati enake pravice in
                            enako dostojanstvo ne glede na njihovo politično ali idejno opredelitev
                            in prepričanje. Zlasti tudi tistim mrtvim, ki so se med revolucijo uprli
                            partizanskemu nasilju in smrti. Prvi državni predsednik tega ni zmogel.
                            Bo sedanji kdaj zmogel več? Po 60 letih je za zamenjavo rdečih očal že
                            skrajni čas!</p>
                        <figure>
                            <graphic url="slike_z_51/z_51_44.png"/>
                            <head>Pota bomo prav gotovo morali očistiti Mirko Kambič</head>
                        </figure>
                    </div>
                </div>
                <div type="div2">
                    <head>Gaudeamus igitur</head>
                    <docAuthor>Blaža Cedilnik</docAuthor>
                    <div type="div3">
                        <p>Veselimo se: Kučan bo spet lahko izvoljen kljub temu, da so nekateri
                            hoteli drugače. Mi se pa ne damo! Mi hočemo dobrega predsednika! Mi smo
                            vredni dobrega predsednika! Naši izvoljenci se niso dali. Ne, ne, to pa
                            že ne! Drdrnovšek jim ni povsem po volji, ali pač. A ni krasno, če imaš
                            dva človeka, eden bolj tapravi od drugega, pa ju lepo vsakih deset let
                            zamenjaš na vrhovni poziciji. Drugi je medtem bivši predsednik, z vsemi
                            ugodnostmi, ki temu mestu pritičejo. V naši državi, seveda. Drugod menda
                            ni tako. Ampak zakaj bi se v vsem zgledovali na tujem, ko imamo lastne
                            pameti za izvoz. (Mimogrede, moji trije genialci so se vsi izvozili in
                            so bili sprejeti z odprtimi rokami. Naj omenim samo, da je treba v ZDA
                            za vsako delovno mesto, na katerega sprejmeš tujca, dokazati, da ni
                            mogoče dobiti ustreznega državljana.) In vedno se najdejo ljudje, ki
                            imajo še toooooliko idej. Tu ni kaj dodati. To je naša demokracija. V
                            Ameriki se zamenjata vsake toliko časa dve politični opciji na
                            predsedniškem mestu, pri nas pa se bosta dva človeka iste politične
                            opcije vsakih deset let zamenjala na predsedniškem mestu. Pa naj še kdo
                            reče, da ni to Amerika, če že ni, je pa vsaj nekaj podobnega. Ker pa
                            človeško življenje ni neomejeno, se zadeva enkrat konča. Medtem pa
                            znotraj te edino zveličavne politične opcije vzgojiš nov par predsednik
                            – bivši predsednik in zgodba, pardon, demokracija se nadaljuje. Seveda
                            se splača imeti še nekaj rezervnih igralcev oziroma predsednikov, človek
                            nikoli ne ve. Bolje drži ga, kakor lovi ga. Uh, še to. Predsednika, ki
                            delujeta v paru, morata biti kar se da različna po karakterju, po
                            fizionomiji, ampak bog-ne-daj, da bi se razlikovala v pogledu na OF,
                            NOB, avnojske sklepe, revolucijo, državljansko vojno, kolaboracijo,
                            partizansko nasilje (a smem to reči?) in kar je še podobne šare in
                            navlake. En tak krasen par bi bila Rop in Pahor. Pa saj sta še mlada in
                            že še prideta na vrsto.</p>
                        <p>Pravijo, da pozicija predsednika nima kakšne posebno pomembne vloge v
                            državi Sloveniji. Že mogoče. Ampak. So formalne in neformalne vloge, je
                            formalna in neformalna moč. Ampak en problem pa je. Pravzaprav ima
                            problem bivši predsednik. Kučan. Ima vse: plačo, pa tajnico, pa urad, pa
                            avto, pa še vse sorte. Samo ne ve ne natančno, oziroma niti približno
                            ne, kaj bi počel. Ne more kar čičati pa čakati, da pride spet na vrsto.
                            Stanovanje je najbrž že pobelil, to je pa tudi menda vse. In tuhta in
                            tuhta in tuhta. Pa se mu je zazdelo, da je nekaj stuhtal. Ali ste
                            poslušali intervju z njim po televiziji. Samo pleteničil je, nič ni imel
                            povedati. Saj ne, da bi kdaj prej kaj konkretnega povedal, je pa vsaj
                            izgledalo tako, kot da je silno pameten in silno pametno govori, le mi
                            smo tako osli, da ne razumemo čisto vsega. In gledali smo njegov resni
                            obraz, zadržali sapo, ko jo je on globoko zajel češ, zdaj bo pa povedal
                            nekaj, česar nikakor ne smemo preslišati, ostro našpičili ušesa, ko je
                            globoko zavzdihnil in opazovali njegove roke, ki so se gibale v sozvočju
                            z melodijo njegovih besed. Zdaj pa niti izgledalo ni tako. Bleda senca
                            nekdanjega človeka, ki je znal na vsako vprašanje zelo pametno
                            odgovoriti. Zdaj pa je govoril, kot bi govoril o rečeh, o katerih se mu
                            ne ljubi govoriti, o katerih niti sam nima pojma. Menda bi rad ustanovil
                            nekakšen debatni klub, pardon, forum. Kjer bi debatirali o vsem mogočem,
                            in, če sem prav pokonstatirala, bi mi, davkoplačevalci, to reč
                            financirali. Televizija pa bi prežala na vsako besedo, ki bi jo izrekel
                            kdo od povabljencev, ki bodo sami taki ljudje, ki v tej deželi nekaj
                            štejejo. Spomnil me je na simpozij, na katerem je nekdo predstavil
                            nekakšno novo statistično metodo, pa bolj ko sem ga poslušala, manj sem
                            razumela, kaj hoče povedati. Pa sem rekla, da je cesar vendarle nag,
                            oziroma, da ničesar ne razumem. Šele potem se je skoraj unisono oglasilo
                            vesoljno poslušalstvo v dvorani rekoč, da tudi oni ničesar ne razumejo.
                            Predavatelj pa je na hitro končal predstavitev z besedami, da morda ni
                            bil dovolj konkreten in razumljiv, ker je zadeva še v razvoju. Po koncu
                            pa je prišel k meni in mi šepnil češ, to je nekakšna direktorjeva ideja
                            in mi je naročil, naj jo predstavim, pa niti sam ne razumem, za kaj gre.
                            Skratka, nekompetentni je drugemu nekompetentnemu naročil, naj predstavi
                            nekaj, kar se mu je pletlo po nekompetentnih možganih. Drugače povedano,
                            blef.</p>
                        <p>Podobno je z Drdrnovškovimi mizami, ki nimajo nobene zveze z mizami iz
                            Kliničnega centra. Tudi ta, novi predsednik države, nima pojma, kaj bi
                            počel in povedal, da bi poveličal svojo karizmo, karkoli že to je.
                            Sproduciral je prav tako nekakšen debatni klub ljudi, ki v tej deželi
                            nekaj štejejo, kot bi rekel nekdanji in sedanji minister Gaber, govorijo
                            pa o stvareh, za katere niso pristojni, tisti pa, ki bi lahko
                            kompetentno prispevali k debati, pa niso povabljeni, ker bi sicer
                            razsuli klub oziroma kongres bleferjev, kot sama imenujem tovrstna
                            srečanja in debatiranja. Že tako se mu take reči dogajajo, čeprav skrbno
                            pazi, da ne povabi kakšnega napačnega človeka, ampak človek bi rad imel
                            nekakšen pluralizem, seveda v smislu pluralizma samoupravnih interesov
                            (iz tega je doktoriral Rožič, morda bi pa njega vprašal za svet), kjer
                            vsi, vsaj po moje, trobijo v isti rog, le vsak malo po svoje zavija.</p>
                        <p>Ko sem že omenila izvoz naše pameti, ne moremo prezreti našega bivšega
                            predsednika, ki trenutno predava na Kitajskem. To mu gre gotovo precej
                            bolje od rok kot tisti intervju na televiziji. Kitajce najbrž močno
                            zanima, kako sestopiš z oblasti, izpelješ tranzicijo, uvedeš
                            kapitalizem, pri tem obdržiš oblast, postaneš glavni kapitalist, glavni
                            magnat, ljudstvo pa ostane revno, oziroma postane še bolj revno, pa te
                            vedno znova izvoli. Tudi oni se srečujejo s podobno dilemo, seveda pa bi
                            jo radi razrešili nekako tako, kot smo jo pri nas, brez hude prekucije
                            in ne da bi se komu kaj hudega zgodilo, predvsem ne kakšna lustracija,
                            ali pa tako, kot se je v Nemčiji, kjer so kar podrli berlinski zid –
                            Kitajci najbrž ne mislijo podreti svojega znamenitega zidu, ki se ga
                            vidi celo z lune. Seveda s tapravega konca lune. Tisti, ki so za luno,
                            ga pač ne vidijo.</p>
                        <p>Ja, pa to še ni vse, kar se dogaja na Kitajskem. Rop na Kitajskem! Kakšen
                            krasen naslov. Kakorkoli že razumeš, se krasno sliši. Seveda gre za
                            predsednika naše vlade, ki je šel tja s celo bando. Menda bodo delovali
                            v smislu povečanja gospodarske menjave med državama. Rezultat pa ne bo
                            tak, da bi bila Kitajska preplavljena s slovenskimi proizvodi, prej bi
                            si človek mislil, da bodo tja preselili še tistih nekaj tovarn, ki so
                            nekako preživele. Tam je delovna sila zelo poceni, pa so tudi zelo
                            pridni. Slovencem nam tako ne bo treba nič več delati. Vključili se bomo
                            v Kučanov forum ali Drdrnovškov debatni klub ali pa ustanovili še
                            kakšnega in bomo debatirali, da bo pamet tekla v potokih.</p>
                        <p>Vsekakor nam tem ne bo zmanjkalo. Nujno je, da se vsi vključimo v takšne
                            ali drugačne debatne klube. Afere se kopičijo in kopičijo, nobena se ne
                            razčisti ali razreši. Nekaj podobnega je s temi aferami, kot se dogaja s
                            sodnimi zaostanki. Kup teh zaostankov se nikakor bistveno ne zmanjša, ko
                            rešujejo stare zadeve, prihajajo nove s še večjim tempom. Posledica
                            vsake afere je en kup zaslišanj, en kup ovadb, potem pa počasi lepo vse
                            skupaj zastara. Tiste pa, ki se tičejo netapravih ljudi, tiste pa ne
                            zastarajo. Tudi če so že obdelane, rešene, jih vedno znova privlečejo na
                            dan z novim žarom, da zlijejo novo golido gnojnice na njihove akterje in
                            tako ali drugače vpletene, kot je na primer Depala vas in Janša in
                            Morisovci. Da pa je zadeva skoraj zabavna, seveda za tistega, ki ni
                            vpleten, se ukvarja z njo tožilec, ki je tudi poskrbel za afero, ko se
                            je izkazalo, da je vzel v službo prijateljico, ki ni imela ustrezne
                            izobrazbe, pa še pretirano veliko plačo ji je dajal. Izgledalo je, da se
                            bo sam umaknil ali pa ga bodo umaknili. Pa je vse potihnilo. Najbrž
                            obrača zadevo tako, kot želijo njegovi oblastniki. Če mu bo uspelo, bo
                            pošteno oblatil Janša, ki se ga gnojnica, ki so jo že do sedaj zlili
                            nanj, nikakor ni hotela prijeti. Zaželen stranski učinek bi bil pa še
                            očrnitev Barbare Brezigar, ki je kot tožilka to Depalo vas že enkrat
                            zavrgla.</p>
                        <p>Imamo pa seveda še tudi stare afere ali pa so nove, kakor se vzame. Še
                            vedno se premleva besedilo, ki naj bi označevalo grobišča žrtev s
                            protikomunistične strani, ki so bili zločinsko pomorjeni med vojno in po
                            njej. Ki sem jih sama imenovala izbrisani. Očitno pa je čedalje več
                            ljudi, ki jih tudi tako imenujejo. Kakor koli že, dr. Tine Hribar je v
                            polemiki z dr. Janezom Stanovnikom o napisih na grobiščih po vojni
                            množično pomorjenih v sobotni prilogi Dela napisal, da bi se moral napis
                            glasiti »Žrtve vojne in revolucije«, ker je zločin zagrešila »ena sam
                            zločinka – revolucionarna KPS«. Ne pozabi pa revolucije omejiti na
                            povojno obdobje: »Natančno vemo, da povojna revolucija na slovenskem ni
                            bila ameriška ali francoska, marveč ruska revolucija:
                            komunistično-boljševiška revolucija v slovenski različici.« Dr. Janez
                            Stanovnik je bil izbran za ime tedna na valu 202, kjer je o tej polemiki
                            izjavil, da se z dr. Hribarjem »razhajata v pogledu ocenjevanja
                            zgodovinskega dogajanja in v tem smislu pravilnega napisa za pietetni
                            spomenik, ki ga je nujno postaviti vsem žrtvam vojnega in povojnega
                            nasilja.« Obenem pa pravi: »Z največjim zadovoljstvom se spominjam
                            vojnega razdobja. Zadovoljstva v tem smislu, da se zavedam, da sem v
                            vojni bil na pravi strani in opravil svojo državljansko dolžnost.«</p>
                        <figure>
                            <graphic url="slike_z_51/z_51_45.png"/>
                            <head>Več sonca <name type="author">Mirko Kambič</name></head>
                        </figure>
                        <p>Pa smo spet tam. Laž je nesmrtna duša komunizma. Komunizma ni več (o
                            komunizmu lahko govorimo slabo, lahko ga okrivimo za vse, kar se je
                            zgodilo grdega, zločinskega), laž je pa ostala, takšna ali drugačna, v
                            grobi ali fini preobleki. Zgodovino je treba prirediti tako, da se
                            naredili temelj, ki bo nekdanjim komunistom zagotavljal obstoj in visok
                            položaj za vse večne čase, tako doma kot v svetu. Iz »kolaboracije« je
                            treba narediti kolaboracijo in NOB je treba očistiti do zadnje
                            kocine.</p>
                        <p>Seveda bi lahko brez konca debatirali o »izbrisanih«, seveda samo o
                            tistih iz bivših jugoslovanskih republik, da ne bo pomote. Moja dobra
                            znanka, muslimanka, se silno razburja zaradi zakona o izbrisanih. Tudi
                            ona je mnenja, da gre za večinoma za Srbe, špekulante, ki so mislili, da
                            ne bo nič s samostojno državo. Saj so tudi nekateri komsomolci trdili,
                            da Slovenija ne more preživeti brez Jugoslavije. Zato bi bilo treba vse
                            temeljito pregledati, ne pa jim vsega kar tako, na lepe oči, podariti in
                            to za nazaj. Morda bomo imeli pa referendum, ki bo gotovo cenejši, kot
                            pa vse odškodnine, ki jih bodo uveljavljali predvsem tisti, ki do njih
                            niso upravičeni, ker niso upravičeni do priznavanja stalnega bivališča
                            za nazaj za vsa ta leta.</p>
                        <p>Pa najbrž pričakujete, da bom omenila tudi Črni les. Ne vem, kaj se
                            grejo. Najbrž je tudi to ena od dimnih zaves, da odvrnejo našo pozornost
                            od pravih reči. To, da ženska ni plačala hiše in zemljišča, nikakor ni
                            prav. Ampak to nima zveze z ljudmi, ki prebivajo v tem »hotelu«. Moja
                            mama je bila v bolnišnici zaradi infekcije na pljučih. Ker je bila stara
                            že blizu sto let, so jo obravnavali kot nepokretno (negovalka, ki jo je
                            prihajala pozneje preoblačit, je rekla, da z vsemi, ki ne morejo slediti
                            hitremu tempu, počnejo tako), čeprav je pred tem sama jedla, se
                            preoblačila, hodila na stranišče. Komaj je čakala, da bo spet doma, da
                            bo posedala na terasi, da se bova pogovarjali, da bo jedla dobro domačo
                            hrano itd. Potem pa jim je padla s postelje, ker je imela noge blokirane
                            z rjuho. Po tem je zares postala nepokretna in le stežka je spregovorila
                            kakšno besedico. Nekaj dni zatem so poklicali in sporočili, da odhaja
                            domov. Bili smo popolnoma nepripravljeni za sprejem takega človeka.
                            Prepirali smo se po telefonu in izrekli so cel kup žaljivk, vendar so na
                            koncu pristali, da jo obdržijo še en dan češ, morda pa ne bo inšpekcije,
                            ki bo ugotovila, da jo imajo po nepotrebnem v bolnišnici. Ena od sester
                            nam je svetovala, naj pokličeva v ta hotel, da jo bodo tam sprejeli,
                            sicer pa ni šans. Vendar nismo želeli, da bi bila mama na tako oddaljeni
                            lokaciji, kjer je ne bi mogli obiskovati vsak dan. Torej smo ob pomoči
                            negovalk in prijateljic sami skrbeli zanjo. Vendar je kmalu umrla. Umrla
                            bi tudi v tem hotelu, če bi bila tam. In bi jim povečala delež
                            umrljivosti. Tako gre to. Me pa čudi nekaj. Dobra dva meseca je, ko ni
                            bilo nikjer v domu za ostarele najti prostora, zdaj so pa našli prostor
                            za vse te ljudi, ki so tam. Naj razume, kdor more. </p>
                        <p>Torej ustanovili bomo klub in predebatirali vse te in še druge teme in
                            afere. Več glav, več zelja, pardon, več ve. Ni šans, da bi nam zmanjkalo
                            štrene.</p>
                        <p>Torej, misica in Kučan in Rop s svojo bando se podijo po Kitajski in
                            prodajajo našo pamet Kitajcem. A Drdrnovšek je pa kar doma in riba suhe
                            žemlje. Tudi on bi jim lahko kaj zanimivega povedal. Pa se najbrž
                            pripravlja na naslednji kongres bleferjev, pardon, na naslednji sestanek
                            pomembnežev vesoljne Slovenije, da skupaj strejo še kakšen trd oreh, ki
                            jih v naši daljni zgodovini, polpretekli zgodovini in seveda tudi
                            sedanjosti ne manjka.</p>
                    </div>
                </div>
                <div type="div2">
                    <head>Vprašanje identitete</head>
                    <docAuthor>Justin Stanovnik</docAuthor>
                    <div type="div3">
                        <p>Z Zakonom o grobiščih, sprejetim v državnem zboru 19. junija, je
                            postkomunistična elita dosegla zavidljiv uspeh. Toda kmalu se je
                            pokazalo, da z njim še ni dobljena vojna, ampak le ena od mnogih bitk,
                            ki jih morajo postkomunisti, kakor nekoč komunisti, bojevati, da sproti
                            obnavljajo in utrjujejo teren za svoj protinaravni angažma v zgodovini.
                            Vedo, da so se zgodile stvari, zaradi katerih bi morali že zdavnaj
                            oditi, če bi se pokoravali ukazom, ki prihajajo iz njih; vedo, da morajo
                            obstajati zavestno in intenzivno, da jih kaj ne preseneti – v odsotnosti
                            senzorjev, s katerimi so opremljeni organizmi, ki so naravno umeščeni v
                            svoje okolje. </p>
                        <p>Napetost, na katero so obsojeni, prehaja na celotno družbo in jo dela
                            negotovo in brezvoljno. Na vseh področjih usihajo narodove vitalne sile.
                            Ozrimo se nekoliko naokoli. Slovenski človek se umika s prostora, ki ga
                            je pred tisoč leti zasedel in kultiviral; tam, kamor je človekova roka
                            nekoč vnašala red, gospodari gmajna in robida prerašča obdelano njivo;
                            vasi se praznijo, znoj dedov in očetov je pozabljen, ljudje se ne znajo
                            upirati negotovim in varljivim mikom doline in mesta: naša mala domovina
                            postaja vedno manjša. Zahtev, ki jih postavlja država – prva lastna
                            država v zgodovini – ne razumemo prav, ker se nismo pripravljeni soočiti
                            z radikalno novim. Nočemo postati političen narod, nismo pripravljeni
                            vzeti nase dostojanstva in bremena suverenosti, ki nam jo daje status
                            državljana. Nekaj deset tisoč ljudi je plačanih za to, da servisirajo
                            državo, a ni nikjer novih in stvariteljskih konceptov; nikjer ni pravega
                            veselja do politične eksistence, veselja nad tem, da smo na svojem.
                            Šola, ki je naravni prostor, kjer bi vsak Slovenec moral dobiti temelje
                            za razvijanje možnosti, ki so položene vanj, se vse bolj spreminja v
                            prostor, v katerem preživljajo obvezne ure učenci in učitelji. Prostor,
                            za katerega bi se učitelji morali z najsvetejšimi prisegami obvezati, da
                            v njem noben učenec ne bo zapravljen in izgubljen, zase in za domovino,
                            se spreminja v prostor, za katerega mora skrbeti policija, da je v njem
                            sploh mogoče biti. Učitelj, ki je zadnjih dvesto let postavljal
                            slovenskega človeka – skupaj s cerkvijo in domačo hišo – učitelj, ki je
                            pred največjimi besedami v slovarju slehernega jezika, učitelj se umika
                            in na njegovo mesto prihaja uradnik. Ali je mogoče razumeti, kaj to
                            pomeni: da narod nima več svojih ljudi, ki bi ga vzgajali? </p>
                        <figure>
                            <graphic url="slike_z_51/z_51_46.png"/>
                            <head>Harmonično sobivanje <name type="author">Mirko
                                Kambič</name></head>
                        </figure>
                        <p>Vsi se umikamo s svojih naravnih pozicij: kakor učitelj iz šole, tako
                            kmet z zemlje, oče iz družine, mati od ognjišča, politik od
                            odgovornosti, modrec od modrosti, umetnik od lepote; vsi postajamo
                            neavtentični, ker ne stojimo na svojih mestih, ker nočemo biti to, kar
                            bi morali biti. Počasi postajamo prazne posode, v katere se nataka to,
                            kar je še ostalo v prostoru: pohlep, nadutost, neumnost. </p>
                        <p>Z Zakonom o grobiščih so si postkomunisti še za nekaj časa utrdili
                            položaj in še za nekaj časa zagotovili obstoj sveta, ki smo ga z nekaj
                            potezami predstavili zgoraj. Iz njihove osnovne poučenosti izhaja, da
                            morajo njihovi udarci biti brutalni in nesramni. Zakon o grobiščih je
                            tak udarec. Domobrance, ki so jih nekoč pobili – ne smemo pozabiti, da
                            so jih dobili zvezane in jim ni bilo treba ničesar drugega kot ubijati –
                            so sedaj še ponižali kot ljudi. Vzeli so jim status vojakov in jih
                            naredili za kolaborante. Za to so morali spremeniti zgodovino – zraven
                            pa so ves čas govorili, da zgodovine ne bodo dovolili spreminjati. Od
                            dveh temeljnih in enakovrednih dejstev, vojne in revolucije, so
                            prelepili revolucijo – ob komplacentnem opazovanju slovenskega
                            zgodovinarskega korpusa. Potem so še sklenili, da bo na grobiščih
                            domobrancev kot spominsko znamenje visel budistični gong. Slovenski
                            domobranci so bili krščanska vojska: bili so se za vrednote, ki jih je
                            ustvarila krščanska civilizacija in – kar jim daje res izjemno mesto –
                            umirali so krščanske smrti. Ne vemo, po koliko letih ali stoletjih se je
                            to spet zgodilo, a domobranci – ne kot posamezniki, ampak kot celota –
                            so umirali tako, da moramo govoriti o smrti krščanske vojske. In njihovi
                            dvojni morilci, najprej fizični in potem politični, jim bodo na vhodu na
                            grobišče obesili – gong! </p>
                        <p>Ob tem se človek samodejno vpraša, kako je mogoče, da slovenska javnost
                            dovoljuje tak razvrat na javnem mestu. Ali ta javnost sploh obstaja? Kot
                            nekaj s specifično identiteto – moralno, kulturno, politično? Ali pa je
                            lahko karkoli, kar pomeni, da je njen kriterij poljuben, kar pomeni, da
                            ga nima. Za vsem stoji torej vprašanje identitete. </p>
                        <p>Nanj nas je opozoril razgovor, ki ga je imel Vlado Ambrožič z dr. Janezom
                            Stanovnikom na TV Slovenija na dan Vernih duš, 2. novembra zvečer.
                            Najprej novinar s svojimi vprašanji. V njih je postavil dve domnevi, ki
                            sta nas na mah spomnili na vprašanje, kakšne vrste political animal –
                            politično bitje – je novinar. Ambrožič je najprej spomnil na to, kakšno
                            vlogo so opravili krščanski socialisti, kako veliko množico so
                            pripeljali v enobe, in pri tem vprašal, ali je partija, ki je potem to
                            vlogo zamolčevala, imela zato »slabo vest«. Drugo vprašanje je bilo zelo
                            podobno, le da ni zadevalo partije, ampak Kardelja, kar je konec koncev
                            isto. Spričo okoliščine, da je bil Stanovnik nekaj let po vojni
                            Kardeljev tajnik, je hotel izvedeti, če je Kardelja kaj »peklilo«, da po
                            vojni demokracija in pluralnost nista bili izpeljani, da so bile stranke
                            ukinjene, da so bili tudi krščanski socialisti onemogočeni. Drugače
                            povedano, hotel je izvedeti, če se je Kardelj žrl, ker po vojni ni
                            uvedel meščanske demokracije zahodnega tipa. Čeprav je vrli Ambrožič na
                            ta način vnesel v razgovor nekoliko hilarično razpoloženje, se ob tem
                            vendar nismo mogli znebiti vprašanja, na kakšni identiteti stoji
                            slovenski novinar, da se s skavtskimi kategorijami loteva fenomena, ki
                            se imenuje komunistična partija.</p>
                        <p>Zelo resno pa je vprašanje identitete razprl dr. Janez Stanovnik – ne da
                            bi morda hotel in ne da bi specifični izraz sploh kdaj uporabil. A
                            vendar. Spet je šlo za krščanske socialiste. Vprašan je bil namreč,
                            kakšno je bilo razmerje med krščanskimi socialisti in partijo. Znano je,
                            da so se krščanski socialisti večidel že med vojno, deloma pa po vojni
                            izgubili v partiji. Zakaj? To vprašanje je bilo upravičeno postavljeno
                            dr. Janezu Stanovniku, ki je začel svoj medvojni angažma kot krščanski
                            socialist, končal pa že kot partijec takih kvalitet, da ga je zagledal
                            Edvard Kardelj in ga postavil za osebnega sekretarja. Vprašan je bil
                            torej pravi človek, saj je zaradi svoje izpostavljenosti nekakšna
                            paradigma tega razvoja. A čeprav je bilo vprašanje postavljeno precej
                            decidirano, pravega odgovora nismo dobili. Najprej se je ustavil pri
                            dolomitski izjavi in pri tem priznal, da je obstajala potreba po
                            »vojaški enotnosti« enobeja. Prav, a kaj ima to opraviti z njegovim
                            vstopom v partijo, ki je končno politična organizacija. (Formalno, sicer
                            vemo, da je partija vse.) Nekoliko bliže nas je pripeljal s trditvijo,
                            da so se krščanski socialisti »hoteli utopiti v nacionalnem gibanju, ki
                            ga je vodila partija«. Torej »nacionalno gibanje«. Partija je torej
                            vodila nacionalno gibanje, toda »mi smo se vseskozi zavedali, da ima
                            partija, kot vodeča sila, svoj namen« in »ni bila nobena tajnost za nas,
                            da ima partija svoj program.« Toda, če stavek, da je partija vodila
                            »nacionalno gibanje«, kaj pomeni, potem sledi, da bi partija morala
                            imeti tudi nacionalni program – in ne kakšnega posebnega, svojega, bogve
                            kakšnega. Tu se bi Stanovnik lahko ustavil in zamislil. A se je zdelo,
                            da te potrebe ni v njem. Nas pa je intrigirala tudi beseda »utopiti se«.
                            Kaj pomeni? </p>
                        <p>V intervjuju je Stanovnik govoril tudi o katoliških in liberalnih
                            disidentih v OF. Beseda disident je povezana s svetom, ki ga je
                            komunizem ustvaril v srednji in vzhodni Evropi in pomeni ljudi, ki so
                            javno in eksplicitno izrazili svoje nestrinjanje z režimom. Njihova
                            imena so postala najbolj častna imena bližnje preteklosti. Besedo
                            disident vsi razumemo, a je vendar na njej neka nedognanost. Uporniki v
                            državah realnega socializma so bili res disidenti – dobesedno, ljudje,
                            ki sedijo zase, ki so drugačni – toda, kar je zelo važno, v odnosu do
                            partijske elite in njene ideologije. V odnosu do molčeče večine – ki je
                            predstavljala vez s tradicionalno kulturo in politiko – pa niso bili
                            disidenti, saj so jo s svojim uporniškim dejanjem celo predstavljali.
                            Besedo disident je torej treba razumeti v realno socialističnem
                            kontekstu, iz katerega je bila tudi vzeta. Ko pa Stanovnik govori o
                            disidentih, misli na ljudi, ki se niso ločili od kake totalitarne elite
                            ali ideologije, ampak od dveh tradicij, etablranih v zgodovini
                            civilizacije, katoliške in liberalne. S takšno rabo je povezal dva
                            pojava, od katerih eden pomeni vrhunsko dejanje človečanske zavesti in
                            poguma, drugi pa ima na sebi znake skrajne vprašljivosti. </p>
                        <p>Krščanski socialisti, označeni kot katoliški disidenti, so se torej
                            ločili – sedli stran – od velike, več kot tisoč let stare duhovne,
                            kulturne in, v novejšem času, tudi politične skupnosti. Takšna ločitev
                            pa je vedno problematično dejanje – tako v svojih vzrokih kot v svojih
                            posledicah. Legitimno je takšno dejanje ali takšna ločitev tedaj, kadar
                            imajo njeni pobudniki tako izostreno, premišljeno in utemeljeno vizijo
                            svoje specifične identitete, da morejo, v ločenosti, na njej zgraditi
                            novo in trajno duhovno, kulturno in politično samobitnost. Enotnost ali
                            enost ima kulturno in civilizacijsko prednost pred različnostjo v tem,
                            da šele enotnost omogoči različnosti, da se razvije v svoji legitimni
                            polnosti. Tu se zakonitost miselnega sveta pokrije z zakonitostjo
                            empiričnega. (Za miselni svet jo je formuliral stari Ockham: Pluralitas
                            non est ponenda sine necessitate – mnoštvo naj se ne postavlja brez
                            potrebe.) </p>
                        <figure>
                            <graphic url="slike_z_51/z_51_47.png"/>
                            <head>Prijateljsko prepričevanje <name type="author">Mirko
                                Kambič</name></head>
                        </figure>
                        <p>Ali za krščanske socialiste smemo reči, da so imeli legitimno pravico, da
                            so se ločili od matične katoliške skupnosti? Če za trenutek pomislimo na
                            pogoj, ki smo ga postavili za priznanje te legitimnosti, potem moramo
                            reči, da ga niso imeli. Zakaj krščanski socialisti so se v zelo kratkem
                            času dali pritegniti od gravitacijskih sil neke druge duhovne in
                            politične skupine – od komunistične partije. To pa postavlja njihovo
                            specifično identiteto, zaradi katere so se ločili od izvorne skupnosti,
                            v zelo vprašljivo luč. Nekaj časa so še krožili okoli partije, po eni od
                            njenih orbit, potem pa jih je potegnila vase in pogoltnila. Prej pa so
                            še opravili delo, ki ga jim je dodelila. »Velike množice so krščanski
                            socialisti privedli v enobe.« Odgovornost krščanskih socialistov je
                            velika in jo je treba oceniti. Ko pravimo odgovornost, mislimo krivdo. </p>
                        <p>Dejstvo, da so krščanski socialisti, potem ko so se ločili od katoliške
                            skupnosti, na mah izgubili svojo umišljeno identiteto, pa ne pomeni
                            samo, da te identitete iz kakršnihkoli razlogov niso dognali, ampak tudi
                            to, da niso premislili – teži odločitve primerno – razlogov za svoj
                            odhod. Ko bi jih, bi ali ostali ali pa bi bili sposobni uveljaviti svojo
                            duhovno, kulturno in politično avtonomnost zunaj nje. Vse to nas sili,
                            da jim ne bomo mogli priznati častivrednega epiteta disidentov. Bolj
                            točno bo, če pravimo, da so odpadli. Da so bili odpadniki. </p>
                        <p>Eden od ključnih stavkov, izrečenih v intervjuju 2. novembra na TV
                            Slovenija, je bila Stanovnikova trditev, da bi se krščanski socialisti
                            podredili nacionalnemu gibanju, ki ga je vodila komunistična partija,
                            »tudi za ceno lastnega odhoda iz zgodovine«. Če je to res – in zakaj ne
                            bi bilo res – potem smo tu pri nečem, kar je preprosto v nasprotju s
                            človekovo naravo. Pravzaprav smo pri nečem, kar nas postavlja v središče
                            sedanje družbene patologije – pri samomorilnosti. Zdrav človek si ne
                            more želeti odhoda, ampak zahteva pravico, da kot enakopraven subjekt –
                            enakopraven v vseh kategorijah družbenega obstajanja – uresničuje cilje,
                            ki so dogovorjeni in ne od kogarkoli od zunaj postavljeni. </p>
                        <p>Samomorilnost je najskrajnejša in najbolj boleča človekova osebna vdaja.
                            Skupinska ali politična samomorilnost, ki so jo iniciirali krščanski
                            socialisti, pa ima enake posledice za cel narod. Pripeljala je do tega,
                            da smo po osvoboditvi »imeli petdesetletno obdobje teme«, kot pravi
                            Stanovnik. V tej temi – ki je, kot še pravi Stanovnik, sledila
                            narodnoosvobodilni borbi, ki je bila »veličastna stvar, veličastna
                            stvar« – se je zgodilo »tisto pobijanje v Kočevskem Rogu«, ki ni bilo
                            »demokratično«. Ni bilo »demokratično«, to je vse, kar nekdanji
                            krščanski socialist lahko reče o genocidu – da ni bil demokratičen. Bog
                            se usmili! </p>
                        <p>Ali avtor teh besedi ni imel toliko občutka za ironijo, da bi videl, kaj
                            ta genocid pomeni? Kaj vse se nam iz njega še roga? Da smo na primer s
                            svojo krvjo plačali izgubo Koroške! Za izgubo Koroške je bila prelita
                            slovenska domobranska kri. Katera kri pa je bila prelita za izgubo
                            »Rezije, Kanalske doline, Benečije, Gradiščanske, Goriške, koridorja med
                            Tržičem in Trstom«? Katera kri je tekla za izgubo zemlje, kjer živi
                            osemdesettisoč Slovencev? Ali ni bila ta kri tudi slovenska – ne
                            slovenskih domobrancev, ampak slovenskih partizanov? Ali ne kri
                            primorskih Slovencev, ki so do kraja izmučeni od rafinirane in podle
                            igre, ki jo je z njimi igrala porapallska Italija, verjeli emisarjem
                            Komunistične partije Slovenije in šli v frontalni boj za svobodo – in se
                            na koncu prebudili v novi fašizem! In ki so na koncu morali doživeti še
                            to, da jim je bilo po šestdesetih letih, 14. septembra lani, na
                            partizanskem mitingu v Senožečah povedano, da je na mirovni konferenci v
                            Parizu leta 1946 nož, ki je tako globoko zarezal v narodovo telo, vodil
                            Edvard Kardelj. (»Kardelj ni bil slovenski, ampak jugoslovanski
                            politik.«) Kako pa so se morali ob tem počutiti! Stanovnik zasluži
                            priznanje, da se jim je upal to povedati. </p>
                        <p>Tega poguma mu očitno ne manjka. V nekem pisanju v Delu, 15. november,
                            pravi na primer, da je bilo postopanje z vrnjenimi domobranci »v
                            popolnem nasprotju s partizansko moralo«. Če bi to slišali iz ust
                            generala Ivana Dolničarja, ki je bil politični komisar – visokega ranga
                            – se ne bi čudili. Dr. Janez Stanovnik pa te prakse, kolikor vemo, nima.
                            In vendar! Zares se sprašujemo, kako je to mogoče. Saj vendar ve za
                            partizanski teror leta 1942, ko so, brž ko se je znočilo, cele vasi in
                            cele doline otrple čakale, pri kateri hiši bodo zalajali psi in kje bodo
                            pobutali likvidatorji. Ali pa dogodki jeseni leta 1943, ki so bili
                            generalna vaja za »Endlösung – za končno solucijo« leta 1945: umor
                            osemindvajsetih ranjencev na Turjaku, umor šestdesetih ujetnikov
                            naslednji dan v Velikih Laščah, množični umor četnikov v Mozlju,
                            množični umor vaških stražarjev v Jelendolu. Kaj pa dve partijski
                            instalaciji v Kočevju oktobra 1943: ena sodna in ena politična? Saj
                            vendar za vse te reči danes skoraj vsi vemo! »Končna rešitev« iz leta
                            1945 ni bila »v nasprotju s partizansko moralo«, ampak njena
                            velikopotezna in dognana izpolnitev. Zares, človek pomisli, da bi se,
                            čeprav ni bil politkomisar, lahko domislil česa boljšega. </p>
                        <p>A ne! Tu že beremo, v istem spisu, da je bila končna morija izvršena »pod
                            okriljem Jugoslovanske vojske in ob asistenci slovenskih organov Ozne«.
                            Res je važno, kdo je ubijal – dan za dnem, od jutra do večera – vsaj
                            tako važno pa je to, kdo je ustvaril prostor, v katerem je ta umor bilo
                            mogoče izvršiti. Tu sem pa pridejo ne samo vsi partizani, ampak tudi vsi
                            terenci, do zadnjega ilegalnega kolporterja Slovenskega poročevalca. Če
                            namreč zapustimo te pozicije, moramo nemudoma nehati govoriti o
                            kakršnikoli družbeni in politični odgovornosti. Nehati moramo govoriti o
                            demokraciji. </p>
                        <figure>
                            <graphic url="slike_z_51/z_51_48.png"/>
                            <head>Polepšano mesto <name type="author">Mirko Kambič</name></head>
                        </figure>
                        <p>Dr. Janez Stanovnik očitno igra neko vlogo. Ali mu je bila naložena ali
                            pa si jo je nadel sam, za nas – drugače kot za njega – ni pomembno.
                            Pomembno pa je – tudi za nas – to, da mu ta vloga ne dovoljuje, da bi
                            priznal, da je igre, ki so jo igrali komunisti skupaj s svojimi
                            statisti, konec. Ta konec je tako jasno dejstvo sedanjega sveta, da je
                            vsako nadaljevanje te igre nedovoljeno – v svetovnozgodovinskem pomenu
                            te besede, kot bi rekel dr. Urbančič. Če pa dodamo še to, koliko
                            bolečine je ta igra povzročila – da nobene razsežnosti človeškega telesa
                            ali duha, ki je zmožno čutiti bolečino, ni pustila nedotaknjene – potem
                            se temu ukazu pridruži tudi vsako človeško srce. To je sedaj dejstvo in
                            to stoji: da so zmagovalci premagani in da je prišel čas, da se
                            premaganim prizna, kar je povedala zgodovina. To je za komuniste in za
                            vse, ki so sodelovali v njihovem posegu v slovensko zgodovino, boleče
                            dejstvo. A njihova bolečina se bo zmanjšala ali celo izginila, če bodo v
                            končni kalkulaciji upoštevali tudi to, kako drago so nekdanji poraženci
                            plačali svojo pozno zmago. Toda najprej se bodo morali podvreči moralnim
                            energijam normalnega človeškega jezika. Za sedaj pa velja: Igre je
                            konec. Vsako nadaljevanje bo zgodovina imela za nasilje. </p>
                    </div>
                </div>
            </div>
            <div type="div1">
                <head>Po branju</head>
                <div type="div2">
                    <head>Dokončno razkriti Katin</head>
                    <docAuthor>Viktor Blažič</docAuthor>
                    <div type="div3" subtype="intro">
                        <p>O knjigi z izvirnim naslovom Gerd Kaiser, Katyn. Das Staatsverbrechen -
                            das Staatgeheimnis (Katin, državni zločin - državna skrivnost), Aufbau
                            Taschenbuch Verlag, Berlin, 2. Auflage 2003, 476 strani.</p>
                    </div>
                    <div type="div3">
                        <p>Naj poročilo in še kakšno misel o tej temeljiti in vsestransko z
                            dokumentarnim gradivom podprti raziskavi o pomoru čez 20.000 poljskih
                            državljanov spomladi leta 1940 začnem z eno najbolj grozljivih listin
                            dvajsetega stoletja. V našem prevodu se dobesedno bere takole.</p>
                        <p>Odlok z dne 5. III. 1940</p>
                        <p>Zadeva NKVD SSSR</p>
                        <p>I. Predložiti NKVD SSSR:</p>
                        <p>1. Zadeva vojnih ujetnikov, 14.700 oseb, bivših poljskih oficirjev,
                            uradnikov, posestnikov, policistov, obveščevalcev, orožnikov, paznikov,
                            nahajajočih se v taboriščih.</p>
                        <p>2. Obenem pa se zadeva aretiranih, ki se nahajajo v zaporih zahodnih
                            oblasti Ukrajine in Belorusije, skupno 11.000 ljudi, članov različnih
                            k-r (kontrarevolucionarnih, op.p) vohunskih in diverzantskih
                            organizacij, bivših veleposestnikov, tovarnarjev, bivših poljskih
                            oficirjev, uradnikov in beguncev rešuje: v posebnem postopku z uvedbo za
                            njih najvišje stopnje kazni – z ustrelitvijo.</p>
                        <p>II. Obravnavano zadevo izvesti brez vznemirjanja aretiranih in brez
                            vnaprejšnjega naznanila obtožne ugotovitve ob končani preiskavi in
                            obtožnega sklepa – po naslednji ureditvi:</p>
                        <p>a) proti osebam, nahajajočim se v taboriščih vojnih ujetnikov – po
                            navodilih, izdanih s strani Uprave za zadeve vojnih ujetnikov NKVD
                            SSSR,</p>
                        <p>b) proti aretiranim osebam – po navodilih, naloženih NKVD USSR ter NKVD
                            BSSR (ukrajinske, beloruske,op.p.).</p>
                        <p>Obravnavo zadev in sprejete rešitve naložiti trojki v sestavu: tov.
                            Merkulova, Kabulova in Vaštjakova (načelnik 1. specoddelka NKVD
                            SSSR).</p>
                        <p>Sekretar CK J. Stalin (brez lastnoročnega podpisa), okrogel žig
                            Centralnega komiteja KP SSSR.</p>
                        <p>Birokratski akt s tem besedilom je prišel na dan šele šest desetletij po
                            svojem nastanku, kakor tudi drugi spremljevalni akti iz te zadeve. O
                            tem, kakšni so bili običaji pri sprejemanju take in podobne vrste
                            sklepov in odločitev na najvišjem mestu sovjetske oblasti, pove tudi
                            vloga narodnega komisarja za notranje zadeve (NKVD – narodnij
                            komissariat vnutrennih del)) Lavrentija Berije na naslov sekretarja CK
                            Stalina z istim datumom, t. j. 5. marcem 1940. Vsebina te vloge na ravni
                            podatkov govori o isti zadevi kot gornji dobesedno navedeni sklep, le da
                            ta še ne vsebuje ukaza o eksekuciji, pač pa je poudarjena ugotovitev, da
                            »se nadaljuje sovražna dejavnost« obravnavanega življa, t.j. zaprtih in
                            interniranih poljskih državljanov, kar naj bi nekako ustrezalo fazi
                            obtožbe. Čez to, slednje besedilo, napisano s strojem v ruski cirilici,
                            pa z leve strani segajo lastnoročni, še razberljivi podpisi od zgoraj
                            navzdol: Stalin, Vorošilov, Molotov, Mikojan, medtem ko je Kalinina in
                            Kaganoviča podpisala na levem robu in z manjšimi črkami neznana roka. To
                            je pomenilo, da se podpisani možje strinjajo z obtožbo o »k–r sovražni
                            dejavnosti« obravnavanega poljskega življa in s tem tudi z zahtevo, ki
                            takorekoč med vrsticami izhaja iz tega, se pravi z »rešitvijo«
                            (likvidacijo) zadeve. Ker pa je dobro znano, čigava beseda med
                            podpisanimi je bila odločilna, in ker obe listini nosita isti datum, si
                            skoraj ne moremo misliti kaj drugega, kot da si je dal Stalin po Beriji
                            na svoj naslov naročiti svoj lastni ukaz z zahtevo po »likvidaciji«
                            Poljakov in da so veljavnost te zahteve člani politbiroja potrdili s
                            svojimi podpisi. S tem kritjem je torej Stalin lahko »uslišal« Berijevo
                            zahtevo in mu naročil izvedbo eksekucije obenem z imenovanjem
                                <emph>trojke</emph> glavnih izvajalcev. Pri tem je posebej zanimivo
                            poudarjeno izrečeno navodilo, naj se obsojencem prikrije, kakšna usoda
                            jim je namenjena. Na tej točki je vse presegajoči zli duh boljševiške
                            oblasti pokazal svojo neprekosljivo zahrbtno naravo, s katero je tako
                            mojstrsko obladoval ogromno in skrajno nevarno območje, kjer se v sferi
                            oblasti ni verjelo v kaj drugega kot v zastrašujočo in odločujočo moč
                            umora. Saj če premislimo, kako bi bilo drugače sploh mogoče brez
                            nevarnih zapletov pomoriti množico mož, katerih večina je bila
                            usposobljena za vojskovanje? V tem prvem krogu pekla, kakor je to okolje
                            z naslovom romana poimenoval njegov pisec, Solženicin, se je pokazala
                            prvenstvena porabnost zločinske narave porušenega Gruzinca.</p>
                        <p>Odgovor na vprašanje, kako je lahko prišlo do tako grobega prekršenja ene
                            izmed temeljnih postavk vojnega prava, t.j. varstva vojnih ujetnikov, se
                            skriva predvsem v poimenovanjih in še posebej v tisti kratici k-r, ki
                            vrednostno označuje celotno skupino, tako da jo uvršča na stran
                            sovražnikov <emph>sovjetske stvarnosti. </emph>Ta poimenovanja nas močno
                            spominjajo na ono znamenito Kardeljevo pismo Mačku-Matiji iz leta 1942,
                            v katerem pisec določa, katere skupine med ujetniki so določene za
                            takojšnjo <emph>likvidacijo:</emph> oficirji, duhovni, kulaki, kulaški
                            sinovi ... Poimenovanja te vrste razkrivajo način »opranega«, t.j.
                            ideološko vcepljenega razumevanja in sploh videnja družbenih pojavov, po
                            katerem družbena bit oziroma socialna pripadnost določa človeka in s tem
                            tudi njegovo usodo. Skupine ali socialni razredi, ki po tem nazoru in še
                            posebej po videnju vernikov tega nazora spadajo med »reakcionarne« ali
                            k-r dejavnike, so torej po »železnih zakonih družbenega razvoja«
                            (Kardelj) vnaprej obsojene na izginotje. Eksekutorji Poljakov in še vseh
                            neštevilnih drugih po lastnem razumevanju svojega početja niso delali
                            nič drugega kot izpolnjevali to neizogibno sodbo. </p>
                        <p>Vendar, kar zadeva zlo usodo ujetih Poljakov, le ni šlo zgolj za
                            marksistično-leninistični navdih, temveč se je temu pridružilo še nekaj
                            tradicionalno zgodovinskega; to pa so stoletna poljsko-ruska trenja.
                            Zakaj v Katinu in drugod niso bili pomorjeni samo pripadniki
                            »izkoriščevalskih« razredov, recimo sloj poljske veleposestniške šlahte
                            ali kapitalističnih tovarnarjev, bankirjev, trgovcev, temveč je bil
                            pomorjen poleg poklicnega oficirskega zbora tudi cvet civilne
                            inteligence: med žrtvami je bilo na stotine zdravnikov, učiteljev,
                            profesorjev, znanstvenikov in drugih izobražencev. To je bil tudi
                            uničujoč udarec po poljski nacionalni biti, saj je šlo za fizično
                            uničenje najodličnejših nosilcev in ustvarjalcev poljske suverene
                            zavesti, ki jo je udejanjala tedanja poljska država.</p>
                        <p>Če se že ne zdi nujno, da bi se za potrebe te obravnave vračali v
                            zgodovino tako daleč, da bi spominjali na vse delitve Poljske, pa ne
                            moremo mimo leta 1920, ko je boljševiška vojska ob poskusu, da bi
                            prodrla čim dlje na evropski zahod, doživela uničujoč poraz pred
                            Varšavo. Vojaški pohod je na boljševiški strani vodil maršal Tuhačevski,
                            udeležil pa se ga je kot politični komisar tudi Stalin, ki je moral ob
                            tej priložnosti bežati, da ni ostal v tistem delu rdeče vojske, ki ga je
                            poljski maršal Pilsudski odrezal od njegove glavnine in ga v
                            obkolitvenem manevru uničil. Poljaki so tedaj pomaknili meje svoje
                            države precej proti vzhodu, tudi na etnično ozemlje Ukrajine (z Lvovom),
                            Belorusije in Litve (z Vilno). Boljševiško vodstvo je torej imelo ta del
                            za odvzeto ozemlje, poljska vlada pa ga je poskušala kolonizirati s
                            poljskim življem. </p>
                        <p>Avgusta leta 1939, ko se je Hitler pripravljal za napad na Poljsko in je
                            potreboval zavarovan hrbet z vzhodne strani, Stalin ni niti najmanj
                            okleval sprejeti Hitlerjevo ponudbo o delitvi interesnih sfer v tem delu
                            Evrope. V tajnem protokolu sporazuma o »prijateljstvu« si je zagotovil
                            ves vzhodni del poljske države, Litvo in dele Romunije, medtem ko je
                            vprašanje o nadaljnji usodi Latvije, Estonije in Finske ostalo tolikanj
                            nedoločeno, da si je te države prav tako lastil zase. Ko so torej Nemci
                            Poljsko napadli, so možje v Kremlju previdno nekoliko počakali, in ko so
                            videli, kako naglo so napredovali Nemci, so 17. septembra še sami
                            napadli Poljake z vzhoda, kar je seveda pospešilo konec poljskega
                            odpora. Nacistična in boljševiška vojska sta torej postali sosednji in
                            to na črti, kjer je še danes vzhodna meja poljske države, zakaj ta, po
                            sovjetski vojski zasedeni del tedanje poljske države so kremeljski možje
                            preprosto anektirali, priključili sovjetski Ukrajini in Belorusiji in ga
                            poslej niso več izpustili iz te pripadnosti. Jeseni leta 1939 se je
                            torej zgodila četrta delitev Poljske. </p>
                        <p>Kakor Stalin ni okleval zgrabiti priložnost, ki se mu je glede Poljske
                            nudila po paktu s Hitlerjem, tako se mu je tudi zelo mudilo zapreti
                            poljsko veleposlaništvo v Moskvi in pretrgati vse diplomatske stike s
                            poljsko vlado, ki je našla zatočišče v Londonu. S tem je pokazal, da
                            zanj oziroma za njegovo stran poljska država ne obstaja več, kakor tudi
                            ni več obstajala za njegove partnerje v Berlinu. Tako postajajo bolj
                            razumljivi ukrepi, ki jih je začela izvajati sovjetska oblast na
                            osvojenih ozemljih, pripadajočih »nekdanji« republiki Poljski. Za
                            enotami sovjetske vojske so nemudoma prišli oddelki NKVD in iz vrst
                            ujetega poljskega vojaštva izločili oficirje ter jih odpeljali v
                            »specialno« ujetništvo, t.j. pod resor notranjih zadev. Vendar niso
                            ostali zgolj pri tem, temveč so oddelki tajne policije poiskali tudi
                            svojce, najožje družinske člane teh »specialnih« ujetnikov z otroki vred
                            in jih odpeljali neznanokam. Prav tako so na domovih poiskali tudi
                            nevpoklicane civilne osebe, javne in kulturne delavce, znane po njihovi
                            narodni zavesti; po sovjetskih kriterijih so slednji spadali v
                            kategorijo <emph>nacionalistov,</emph> torej prav tako pod označbo
                                <emph>k-r</emph>. Čez nekaj mesecev so njihovi svojci tako v
                            sovjetski kakor v nemški zasedbeni coni začeli dobivati poštne karte,
                            pisma in brzojave iz treh posebnih, se pravi enkavedejevskih taborišč s
                            krajevnim poimenovanjem Kozelsk, Ostaškov in Starobelsk. Šele pozneje se
                            je izvedelo, da so ta taborišča, v katera so internirali višji sloj
                            vojnih ujetnikov, nekdanji samostani, in da se je eden izmed njih,
                            Starobelsk, nahajal sredi jezera na kraju, imenovanem Otok blaženih.
                            Prvi med naštetimi kraji se je nahajal nekaj sto kilometrov jugozahodno
                            od Moskve, drugi bolj severno v bližini Kalinina (nekdanjega Tvera),
                            tretji pa bolj proti jugu v bližini Harkova. </p>
                        <figure>
                            <graphic url="slike_z_51/z_51_49.png"/>
                            <head>Upravno poslopje posebnega taborišča Kozjelsk leta 1995</head>
                        </figure>
                        <p>Tistih nekaj sto (blizu štiristo) poljskih internirancev iz teh taborišč,
                            ki so preživeli tako pomore, ukazane po navedenem Stalinovem dopisu,
                            kakor tudi vojne bitke, je povedalo, kaj se je dogajalo v teh
                            taboriščih. Vsakega interniranca posebej so posebni odposlanci iz Moskve
                            klicali v barake uprave na večurna zaslišanja, nekatere tudi po večkrat.
                            Vprašanja so bila značilno <emph>usmerjena,</emph> in sicer tako, da so
                            poleg osebnih podatkov poizvedovala najprej po družbenem položaju
                            zaslišanca, torej po njegovi <emph>razredni </emph>pripadnosti. Po tako
                            pridobljenih podatkih pa je zasliševalce še posebej pozorno zanimala
                            miselnost vsakega zaslišanca: je veren katolik ali ne, kakšno je njegovo
                            gledanje na »bivšo« poljsko državo, kaj misli o Pilsudskem, o socialnih
                            in gospodarskih razmerah v svoji deželi, pa o »zatiranju delavcev in
                            kmetov ...« Z najbolj trdim poprijemom, ki ni dopuščal nikakršnega
                            izmikanja, pa so zasliševalci pozvedovali po mišljenju vsakogar o
                            »sovjetski stvarnosti«, torej o tem, kako vprašani gleda na prihod
                            sovjetskih »osvoboditeljev« v njegovo domovino. Zasliševalce je
                            zanimalo, recimo, kaj bo vprašani odgovoril na uradno sovjetsko mnenje,
                            da je sovjetska vojska s tem, ko je s svoje strani vdrla na poljsko
                            državno ozemlje, samo »zavarovala« Poljake pred nadaljnjim nemškim
                            osvajanjem, obenem pa delovno ljudstvo osvobodila izpod krutega
                            zatiranja poljske šlahte in kapitalističnih izkoriščevalcev. Zaslišanje
                            je torej zadobilo videz vroče politične debate, zasliševalec pa si je
                            vsako izjavo zaslišanca skrbno zapisal, največkrat šele po končani
                            »debati«. Vsak tak zapisnik so šefi zasliševalske ekipe skrbno
                            pregledali in če se jim je zdelo še kaj nerazjasnjenega, so zadevnega
                            inerniranca klicali ponovno in ga povprašali še po čem. Recimo o tem,
                            ali bi bil pripravljen na kakšno »sodelovanje«, s tem da bi spremljal
                            »sovražno delovanje« svojih sovrstnikov. Tako obdelano gradivo so v
                            skrbno naloženih mapah za vsakega ujetnika posebej pošiljali centrali
                            NKVD v Moskvo. To opravilo je trajalo nekako do konca leta 1939, v prvih
                            mesecih leta 1940 pa je analitični aparat v centrali, zadolžen za te
                            zadeve, napravil <emph>preverko,</emph> se pravi izrekel oceno o vsakem
                            posebej, obenem s tem pa tudi uvrstil vsakega posebej na sezname, s
                            katerimi se je pripravljala izvedba končne rešitve. Datum 5. marec 1940
                            na Berijevem in Stalinovem dopisu torej pomeni, da je bilo to ogromno
                            delo, se pravi obdelava okoli 20.000 primerov, končano in da se lahko
                            pristopi k rešitvi zadeve. Velika večina z redkimi izjemami jih je bila
                            uvrščena na seznam za »najvišjo kazen – z ustrelitvijo«, kakor stoji v
                            navedenem Stalinovem dopisu, kar pomeni, da je bila žetev pridobivanja
                            za »sodelovanje« kaj pičla. Kot posnetek vzorcev iz takih seznamov
                            pokaže naša knjiga s strojem pisana poljska imena v cirilici, vendar
                            porušeno, recimo Adamec Vicentija Adamoviča itd. Imena s teh seznamov so
                            očitno zaradi naglice po telefonu narekovali iz Moskve v komande
                            ustreznih taborišč, imenovani pa so bili že dan za tem klicani na zborna
                            mesta, nato pa so jih v skupinah po sto do tristo mož naložili na
                            tovornjake in odpeljali na najbližjo železniško postajo. Odpravljanje
                            ujetnikov oziroma praznjenje posebnih taborišč je trajalo od aprila tja
                            do konca maja 1940. Od aprila tistega leta naprej se je končalo tudi
                            vsako dopisovanje med taboriščniki in njihovimi svojci v domovini. Že
                            omenjenih blizu 400 izbranih mož iz vseh treh taborišč pa se je znašlo v
                            nekem vadbenem taborišču NKVD s krajevnim imenom Grjazovec blizu
                            Vologde, t.j. severovzhodno od Moskve. </p>
                        <figure>
                            <graphic url="slike_z_51/z_51_50.png"/>
                            <head>Pomlad 1943 – Grobišče v katinskem gozdu ob začetku
                                izkopavanja</head>
                        </figure>
                        <p>Raziskava, na podlagi katere je nastala naša knjiga se sicer ne ukvarja z
                            vprašanjem o tem, kakšno usodo je Stalin v svojih zamislih o prihodnji
                            ureditvi v tem delu Evrope namenil celotni poljski naciji. Po tem, kar
                            je terjal njegov navedeni dopis, se pravi fizično uničenje nosilnega
                            kadra suverene poljske nacionalne zavesti, kar se ga je pač znašlo v
                            njegovih rokah, v njegovih mislih nabrž ni bilo več prostora o kakšni
                            samostojni poljski državi, kvečjemu o kakšni sovjetski republiki. Knjiga
                            pa navaja podatek, da je Heinrich Himmler, Hitlerjev pooblaščenec za
                            izvedbo »končnih rešitev«, marca 1940 v Krakovu izjavil, da je namen
                            velike nemške nacije, uničiti poljski narod. Tudi sicer so nacistične in
                            boljševiške ustanove za te zadeve v vsem času, kar je trajal
                            nemško-sovjetski pakt, tesno sodelovale z namenom, vzajemno v kali
                            zatreti sleherni poskus kakega poljskega upora.</p>
                        <p>Vse posebne zamisli sovjetskega vodstva o prihodnji usodi poljskega
                            naroda pa je prevrnil na glavo nacistični napad na Sovjetsko zvezo 22.
                            junija 1941. In tudi tedaj se je Stalinu spet začelo muditi, saj je
                            Vrhovni sovjet že 12.julija sprejel odlok o amnestiji vseh poljskih
                            vojnih ujetnikov in pregnancev in že 30. julija so na istem mestu
                            sprejeli sklep o ponovni vzpostavitvi diplomatskih odnosov z begunsko
                            poljsko vlado v Londonu in o sklenitvi poljsko-sovjetskega
                            prijateljskega sporazuma. Ujetnike iz taborišča Grjazovec so premestili
                            v Moskvo, iz zaporov pa so tudi začeli izpuščati višje poljske oficirje,
                            tiste, ki jih niti niso internirali, temveč takoj odpeljali na posebno
                            obdelavo v moskovsko centralo. Med njimi je bil najvišji po rangu
                            general Anders in z njim ter še z nekaterimi so najvišji funkcionarji
                            NKVD, med njimi tudi sam Berija, začeli pogajanja o ustanovitvi poljske
                            vojske v Sovjetski zvezi. Ko pa so taboriščniki iz Grjazoveca, torej
                            tisti, ki so bili prej v Kozelsku, Ostaškovu in Starobelsku, začeli
                            spraševati, kam je bila odpeljana vsa tista množica njihovih vrstnikov,
                            tudi osebnih znancev in prijateljev, so jih ruski sogovorniki odpravili
                            z izmikajočimi odgovori. Enemu izmed njih se je celo zareklo, da je bila
                            s temi ujetniki storjena velika napaka (boljšaja ošybka), vendar nobeden
                            izmed Poljakov ni postal pozoren na pomen teh besed. Ko so začeli na
                            zbirno mesto v Kazahstanu prihajati tudi vsi drugi izpuščeni jetniki, se
                            je pokazala vsa grozljiva slika in ves obseg te »operacije« izpred dveh
                            let. Večino civilnih pregnancev, celih družin, so odpeljali v Kazahstan,
                            kjer je samo manjši del preživel prvo zimo. Tisti, ki so prihajali iz
                            taborišč v Zapolarju, kjer so delali v rudnikih, so bili tako izčrpani,
                            da so prišli k sebi šele po nekaj mesecih zdravljenja, mnogi pa so
                            manjkali, ker so od vsega hudega pomrli. Toda za te se je vedelo, medtem
                            ko vsa poizvedovanja za tistimi v Kozelsku, Ostaškovu in Starobelsku
                            niso prinesla nikakršnih sledov; kakor da bi ti ljudje izhlapeli. </p>
                        <p>Tudi begunska vlada v Londonu je začela po Rdečem križu poizvedovati za
                            vsemi ujetniki, pri tem pa se je pokazal kaj čuden skupni podatek,
                            namreč, da svojci v domovini od tistih, ki so pisali iz omenjenih treh
                            taborišč, po aprilu 1940 niso dobili nobenih sporočil več. Ravno na
                            podlagi tega dopisovanja pa je poljska vlada lahko sestavila seznam teh
                            taboriščnikov, nepopoln sicer, vendar, kot se je pozneje izkazalo, dokaj
                            blizu dejanskemu stanju: število je preseglo deset tisoč. Štab generala
                            Andersa pa je po svojem poizvedovanju, torej na podlagi tistega, kar so
                            vedeli izpuščeni iz zaporov in iz taborišč Gulag, prišel do številke
                            4518. Sovjetski predstavniki, kakor zunanji minister Molotov, njegov
                            namestnik Višinski ali celo sam Stalin, vsi, na katere so se obračali
                            poljski predstavniki tako iz Sovjetske zveze kakor iz emigracije s
                            poizvedbami o izginulih, pa so trdovratno lagali s trditvijo, da so bili
                            izpuščeni vsi vojaški in civilni ujetniki. Najznamenitejša od vseh teh
                            fars pa je bil prizor z obiska predsednika begunske poljske vlade
                            generala Sikorskega decembra 1941 v Kremlju, kjer sta ga v spremstvu
                            generala Andersa sprejela Stalin in Molotov. Ko je Sikorski zahteval
                            pojasnilo o izginulih – na Stalinovo zahtevo je predložil tudi seznam –
                            je slednji stopil k telefonu in zaigral klic »odgovornim«, naj nemudoma
                            izpustijo še preostale, če jih iz kakšnih razlogov še zadržujejo. Takoj
                            naj mu poročajo, kako je s to rečjo. Vrnil se je k mizi in kmalu je spet
                            zazvonil telefon. Zdaj je pred Poljaki zaigral pogovor, iz katerega naj
                            bi dobil zagotovilo, da so vsi izpuščeni, manjkajoči pa da so najbrž
                            ušli kam na Kitajsko. Takrat genialni učitelj in strateg še ni prišel na
                            idejo, kakršna se mu je po sili razmer utrnila dve leti poznaje – da bi
                            izginotje poljskih oficirjev naprtil Nemcem. Če prav premislimo, tudi še
                            ni bil čas za to, zakaj vse preblizu je bil mesec avgust, ko so Poljaki
                            prvič uradno poizvedovali za izginulimi oficirji – takrat pa Nemci še
                            niso zavzeli Smolenska. </p>
                        <p>13. aprila 1943 pa je kakor strela z jasnega treščila v svet novica o
                            najdbi v katinskem gozdu pri Smolensku. Zgodilo pa se je takole.
                            Prisilni poljski delavci, ki so delali pri nemški organizaciji Todt, so
                            od domačinov zvedeli, da so v gozdu pokopani neki Poljaki in so na
                            mesto, kjer so bile zasajene mlade borove sadike, postavili iz brezovih
                            brun stesan križ. Tam blizu je bila pred vojno neka ustanova NKVD in tja
                            se je vselil neki nemški vojaški oddelek za zveze. En njegov član je bil
                            strasten lovec in je pozimi 1942/43 opazil, da je divjad razkopavala
                            zemljo okrog križa in da so volkovi raznašali neko mrhovino. Ko si je
                            ostanke ogledal, je videl, da gre za ostanke človeških trupel. Poklicali
                            so izvedence sodne medicine in tako se je začelo. Stvar je prijel v roke
                            Hitlerjev minister za propagando Goebbels ter nemudoma sestavil
                            mednarodno izvedensko ekipo pod pokroviteljstvom švicarskega Rdečega
                            križa. Ta je ugotovila, da so trupla, pokopana v osmih množičnih
                            grobovih, posmrtni ostanki poljskih oficirjev iz taborišča Kozelsk.
                            Četudi je ta preiskava potekala pod taktirko osovraženih nacističnih
                            oblasti in je najdbo kar se da izkoristila Goebbelsova propaganda, ki ni
                            ravno slovela po kakšni verodostojnosti, pa se tega, da so bili izginuli
                            poljski oficirji pomorjeni, ni moglo več tajiti. Ne samo uniforme,
                            temveč tudi osebni dokumenti, pisma, časopisi in drugi osebni predmeti,
                            najdeni v oblačilih, vse to je omogočilo ne samo skupinsko, temveč v kar
                            sedemsto primerih celo osebno identiteto žrtev. Vsi datumi na najdenih
                            pismih in časopisih so se končevali z aprilom 1940. Nekaj pa je bilo še
                            posebej grozljivo: položaj trupel, v vseh primerih ena sama strelna rana
                            v tilnik, na obrazih poškodbe od udarcev, vse to je razkrivalo, da so
                            žrtve na lastnih nogah prišle do mesta, kjer so v grobu ležale in da so
                            se pred tem, ko so vsako posamič podrli na tla in ji zadali smrtni
                            strel, poskušale upirati. Delo je bilo torej opravljeno s profesionalno
                            popolnostjo: žrtev niti ni bilo treba prevažati v izkopano jamo in za
                            vsako so porabili samo eno kroglo.</p>
                        <figure>
                            <graphic url="slike_z_51/z_51_51.png"/>
                            <head>Pater dr. Zdizislav Peskovski blagoslavlja leta 1988 grobove
                                svojih tovarišev v katinskem gozdu</head>
                        </figure>
                        <p>To je bil torej že tretji primer, ko se je Stalinovemu politbiroju spet
                            mudilo in so ga poljske zadeve spet priganjale k nekemu vratolomnemu
                            preobratu. In v tej sili se je utrnila tista ideja, da bi katinski pomor
                            naprtili Nemcem. Uspeh so si obetali iz osovraženosti nemške strani in
                            znane lažnivosti nacistične propagande, še posebej pa so se morali
                            razveseliti podatka, ki ga je Goebbels ukazal skrivati, namreč, da so
                            bili Poljaki pobiti z nemško municijo. Kot smo že videli iz tiste
                            zarečene izjave o »veliki napaki«, ki je bila storjena s poljskimi
                            oficirji, so si v Stalinovem politbiroju sami pri sebi priznali, da so
                            storili nekaj sebi v škodo in da torej niso bili med tistimi, ki bi
                            verjeli lastnim lažem. Vendar je bila tista »boljšaja ošybka« njihova
                            interna resnica, ki je bila tudi edina dejanska resnica in ki so jo
                            morali upoštevati, če so hoteli ohraniti sposobnost realistične presoje.
                            Nekaj drugega pa je bilo zanje tisto, kar naj bi vedela javnost. Če bi
                            namreč dopustili, da bi se razkrila dejanska in tudi edina resnica, bi
                            se s tem v veliki meri razgalila tudi resnična, t. j. njihova zločinska
                            osebna narava, kakor tudi narava njihove oblasti in sploh družbenega
                            ustroja njihove države. Posebej je zanimiv značaj priložnosti, ki so jo
                            Stalin in njegovi spet nemudoma zagrabili; gre namreč za prenos krivde
                            na sovražno stran, torej na nacistične oblastnike, katerih osebna narava
                            in narava nacističnega državnega ustroja je bila prav tako zločinska in
                            prav tako sposobna genocidnih pomorov, in kar je še posebej pomembno,
                            prav tako sovražna do Poljakov kot naroda. </p>
                        <p>Laž, še zlasti pa institucionalna laž ima svojo logiko, in če hoče biti
                            verjetna, mora biti vedno bolj predrzna. V tej smeri so Rusi tudi
                            ukrepali in to so delali takole. Najprej, nemudoma po tem, ko je pomor v
                            Katinu prišel na dan, so pretrgali diplomatske odnose s poljsko begunsko
                            vlado, ker si je le-ta dovolila izraziti svoje sume, da so zločin
                            storili Rusi. Kot mojstri ponaredb so prav tako nemudoma v Moskvi
                            ustanovili komisijo, ki naj bi dokazala, da žrtve niso bile pomorjene
                            spomladi 1940, temveč jeseni 1941, ko so ozemlje, na katerem se nahaja
                            Katin, zasedli Nemci. Še prej, leta 1942 pa so v Moskvi sprejeli za
                            državo, ki je bila en sam zapor v najširšem pomenu te besede, precej
                            nenavaden ukrep: poljski armadi, ki se je zbrala v Sovjetski zvezi pod
                            poveljstvom generala Andersa z njihovimi svojci vred, so dovolili oditi
                            preko Irana na Bližnji vzhod k Angloameričanom. V številkah je bilo to
                            skupno 119.865 oseb, in sicer 76.110 Andersovih vojakov ter 43.755
                            njihovih družinskih članov. Sicer pa je bilo po Berijevem poročilu
                            Stalinu v sovjetske zapore, v posebna taborišča in v Gulag odpeljanih
                            389.041 poljskih državljanov.</p>
                        <p>Katinska afera je seveda močno obremenila odnose med velikimi tremi
                            zavezniki, saj je v zraku visela možnost razkola med njimi, se pravi
                            tisto, kar naj bi s svojim odkritjem dosegli Nemci. Ko so Rusi v tajnih
                            notah, poslanih Angloameričanom, kar terjali, da morajo podpreti njihovo
                            razlago katinskega zločina, so jim pravzaprav med vrsticami grozili, da
                            bi utegnili oni sami tudi izstopiti iz koalicije in se ponovno
                            sporazumeti z Nemci, kolikor bi se London in Washington javno pridružila
                            sumom poljske vlade. 3. julija istega leta 1943 je svet presenetila
                            novica, da je predsednik poljske begunske vlade general Sikorski blizu
                            Gibraltarja z letalom strmoglavil v morje. Tako ameriška kakor britanska
                            vlada sta prepovedali svojim javnim občilom širiti dvome v tisto, kar je
                            o katinskem pomoru »ugotovila« sovjetska preiskovalna komisija.
                            Poročilo, kakršnega je le-ta izdala že januarja 1944, je obravnavalo
                            samo katinsko najdbo, t.j. 4243 ugotovljenih žrtev (ponovno je sovjetska
                            komisija preiskala 925 trupel); vprašanje, kje je ostalo nadaljnjih
                            11.000 izginulih pa je ostalo neodgovorjeno. Rusi so šli pri svojem
                            trdovratnem vztrajanju pri obdolžitvi, da so katinski zločin zagrešili
                            Nemci, celo tako daleč, da so po vojni poskusili predložiti obtožnico s
                            to obdolžitvijo nuernberškemu sodišču, ki je sodilo nacističnim
                            zločinom. Toda tam so se blamirali s sklicevanjem na že omenjeni nemški
                            oddelek za zveze, za katerega pa se je izkazalo, da v času, ki so ga
                            sovjetski tožniki razglasili za čas zločina, še ni prišel do Katina.
                            Sovjetski tožilec je moral obtožbo umakniti, pozneje, šele v
                            devetdesetih letih, pa se je zvedelo, da je eden izmed članov
                            sovjetskega tožilstva ta spodrsljaj plačal z življenjem.</p>
                        <p>Eden izmed vročih dokumentov, ki vse do nedavnega niso bili znani in ki
                            jih tudi prinaša obravnavana knjiga, je dopis predsednika KGB Šelepina
                            prvemu sekretarju CK KP Sovjetske zveze Nikiti Hruščovu iz leta 1959.
                            Prvi mož komiteja za državno varnost (Komitet gosudarstvennoj
                            bezopasnosti), nasledstva NKVD, je v pismu, lepopisno napisanem z roko,
                            spomnil prvega moža partije na arhivsko gradivo, kakršnega je zapustilo
                            ravnanje oblasti s poljskimi državljani, zajetimi jeseni leta 1939.
                            Šelepin navaja dve vrsti gradiva v tem arhivu – eno je ostalina iz
                            birokratskega poslovanja najvišjih oblastnikov, ki so se ukvarjali s
                            poljsko zadevo in tudi odločali o usodi odpeljanih ljudi – med temi sta
                            seveda tudi dokumenta, ki ju navajamo ali omenjamo na začetku tega
                            spisa, t. j. ukaz o usmrtitvi poljskih oficirjev. Druga vrsta gradiva pa
                            so dosjeji vsakega posameznika iz te populacije, se pravi podatki in
                            ocene, kakršne so zasliševalci pridobili iz »debat« z ujetniki. Šelepin
                            predlaga Hruščovu, da bi prvi del gradiva še bolj temeljito »zaščitili«
                            (spravili še globlje v tajnost in nedostopnost), medtem ko naj bi drugi
                            del gradiva, torej dokumentacijo o obdelavi poljskih ujetnikov,
                            preprosto uničili. Ne ve se, kaj je o tem predlogu odločil Hruščov, niti
                            ne, ali je Šelepin tudi storil, kar je predlagal, morda celo na svojo
                            roko; papirja o tem ni. Tudi Jurij Andropov je, potem ko je postal šef
                            KGB, opozoril svojega šefa Brežnjeva na gradivo »trojke«; s tem je
                            poimenoval prvo vrsto gradiva o Poljakih, medtem ko druge vrste ni
                            omenjal.</p>
                        <p>Vse to dogovarjanje o nagloblje varovanih državnih skrivnostih se je
                            odigravalo v istem času, ko je sovjetska vlada najostreje protestirala
                            pri vladah držav, v katerih se je začela kakšna javna kritična razprava
                            o katinskem zločinu ali se je načenjalo vprašanje o preostalih izginulih
                            Poljakih. V neki noti britanski vladi iz leta 1972 si je sovjetska vlada
                            dovolila celo trditi, da »angleška vlada vendar dobro ve, da nosi
                            odgovornost za katinski pomor nihče drug kot Hitlerjevi ljudje«. Za
                            sovjetske oblastnike, pa tudi za vse iz njihove šole, torej tudi za
                            naše, so skrivnosti take vrste, kakršna je bila katinska, postale
                            nekakšna temeljna sestavina njihove psihologije in obenem eden izmed
                            temeljnih stebrov njihove (totalitarne) oblastniške moči. Kajti ta vrsta
                            skrivnosti je s svojo satanistično vsebino tvorila nekakšen izkaz
                            njihove nadčloveške izjemnosti in izvoljenosti, obenem pa jih je s
                            svojim krivdnim (zločinskim) bremenom trdno in neločljivo povezovala v
                            zarotniško združbo, zavezano k varovanju te skrivnosti in k razvijanju
                            veščin za vzdrževanje doseženega stanja stvari. Samo hermetično skrita
                            resnica o dejanski (zločinski) naravi tako imenovanega realnega
                            socializma je omogočala vzdrževanje njegove mitologije in njegovo realno
                            (oblastniško) trajanje.</p>
                        <p>Zato je arhivsko gradivo o pomoru Poljakov ostalo globoko zakopano še za
                            časa Gorbačova in njegove perestrojke in tudi generalu Jaruzelskemu ni
                            uspelo priti do vpogleda v to gradivo, čeprav takrat, v osemdesetih
                            letih v Moskvi niso več mogli prepovedovati kritičnih razprav na
                            Poljskem niti niso več diplomatsko protestirali zoper take razprave v
                            svetu. Molče so torej že priznavali zločin, toda do izrečenega priznanja
                            je prišlo šele po moskovskem preobratu leta 1991, ko je predsedniški
                            položaj v Rusiji prevzel Jelcin. In šele takrat je prišlo tudi na dan,
                            kaj se je zgodilo s tistimi preostalimi 11.000 in še več poljskimi
                            ujetniki, o katerih sovjetska katinska komisija ni vedela kaj povedati.
                            Razkrilo se je, da so ujetnike iz taborišča-samostana Starobelsk
                            postrelili v kleteh sedeža harkovske NKVD in jih zvozili in zagrebli v
                            izkopane jame na polju, v vidni bližini kraja, kjer so imeli harkovski
                            »notranjci« svoje počitniške dače; tako so lahko bedeli še nad mrtvimi.
                            Ujetnike iz samostana Ostaškov pa so na podoben način postrelili v
                            kleteh poslopja kalininske NKVD in jih zagrebli v množične grobove v
                            bližini vasi Mednoje, prav tako blizu naselbine enkavedejskih dač.</p>
                        <figure>
                            <graphic url="slike_z_51/z_51_52.png"/>
                            <head>Grob neznanega vojaka v Varšavi – v njem je tudi katinski
                                prst</head>
                        </figure>
                        <p>In šele poljski predsednik Lech Walensa, nekdanji voditelj sindikalnega
                            gibanja Solidarnost, je dosegel, da so poljskim oblastem dovolili
                            vpogled v ustrezno arhivsko gradivo oziroma jim izročili kopije te
                            dokumentacije. Pa še to šele tedaj, ko je poljski predsednik zagrozil,
                            da se bo s to zadevo obrnil na mednarodno sodišče. 3. avgusta 1993 pa je
                            Boris Jelcin položil venec na spomenik pomorjemim poljskim žrtvam v
                            Varšavi in se poljskemu narodu v imenu svoje države opravičil za
                            storjeni zločin. </p>
                        <p>Kot že rečeno, je knjiga, o kateri je tu govor, izredno bogato
                            opremljena, saj se samo njena prva polovica posveča zgodovinski
                            pripovedi oziroma povzetku cele zgodbe, medtem ko skoraj cela druga
                            polovica prinaša odlomke prevedenih dokumentov, ki so nekateri tudi
                            posneti. Priobčene so tudi slike vseh ključnih udeležencev afere z ene
                            in druge strani, tako da so glavni storilci popolnoma znani, kakor tudi
                            mesto njihove udeležbe v vsej zadevi. Na koncu so po imenskem abecednem
                            redu navedeni osnovni podatki o udeležencih, priložena je tudi
                            kronologija dogodkov od tistega 23. avgusta 1939 (pakt
                            Ribbentrop-Molotov) do julija 2000 (postavitev skupnega poljsko-ruskega
                            spomenika v katinskem gozdu). Lahko se reče, da je to delo povzelo vse,
                            kar je doslej znanega tako iz virov kakor iz obsežne tozadevne
                            literature, katere seznam in tudi abecedni seznam imen in kratic prav
                            tako dobite v prilogi. </p>
                        <p>Urednik, ki me je nagovoril, naj nekaj napišem o predstavljeni knjigi, mi
                            je tudi predlagal, naj bi kakšno rekel o tem, ali je katinski pomor
                            primerljiv s pomori pri nas, zlasti tistimi povojnimi. Takoj na začetku
                            lahko rečem, da se mi zdi oboje ne samo primerljivo, temveč da je
                            podobnosti še preveč, se pravi v taki meri, kakor pri zadevah, kjer gre
                            za najtesnejša sorodstva. 1. Povojni pomori pri nas so bili izvedeni s
                            podobno izvedensko brezhibno temeljitostjo in okrutnostjo (nič uporov,
                            skoraj nič pobegov) kakor oni v Katinu, tako da ni mogoče pri tem
                            zatajiti neke šole: naši eksekutorji so se očitno teh opravil že nekje
                            učili. Še več, ta šola je iz katinskega primera potegnila neki nauk:
                            žrtve so slačili, zakaj pri poljskih oficirjih so prav oblačila in
                            obutev pustila največ sledov tako o identiteti žrtev kakor tudi o času
                            pomora. 2. Navzočnost najvišjih oblastnikov druge Jugoslavije v
                            Sloveniji ob kraju in času povojnih pomorov pove, da je šlo za
                            posnemanje ukaza, kakršnega smo spoznali iz navedenega dokumenta z dne
                            5. marca 1940 s Stalinovim podpisom. Spomniti se moramo, da so se
                            jugoslovanski partijski voditelji v prvem povojnem času zelo trudili, da
                            bi bili najbolj zgledni posnemovalci svojih sovjetskih vzornikov, zlasti
                            pa Slovenci med njimi. Posnemati nekaj, kar je veljalo za nekakšen
                            vrhunec boljševiške pripravljenosti, to je bilo nekaj, s čimer so naši
                            oblastniki izkazovali ne le zvestobo in privrženost svojim vzornikom,
                            temveč tudi svojo sposobnost za take podvige. 3. Sovjetski voditelji so
                            katinski pomor in še druge podobne izvršili v času neke svoje posebne
                            zanesenosti od uspeha, ki pa so ga dogodki kmalu kruto postavili na
                            hladno. To je bil čas nacistično-sovjetskega pakta, ko so mislili, da s
                            kakšno suvereno poljsko nacijo ni treba več računati; Hitlerjev napad
                            jih je poučil, da so storili »veliko napako« (boljšaja ošybka). Ni pa ne
                            Stalinov in ne kak nasledniški politbiro nikdar mislil, da so s temi
                            pomori storili kaj tako hudega, da bi za to morali koga kdaj prositi
                            odpuščanja. Ne, oni so samo mislili, da se jim je zgodila neka nerodnost
                            zaradi neke pomote. Podobno so se tudi naši povojni pomori zgodili, ko
                            so bili naši oblastniki v stanju zmagovalske evforije in velikih
                            ambicij, kakršne so gojili, ko so si prizadevali pridobiti vlogo
                            zglednih novicev socialistične <emph>familije</emph> (sovjetskega
                            imperija); kominformski spor, ki je nastal prav zaradi teh ambicij –
                            hoteli so celo prekašati svoje vzornike in učitelje – je tudi naše
                            oblastnike prav tako kmalu postavil na hladno. In tudi ti niso nikdar
                            mislili ali čutili, da so storili kaj takega, kar bi terjalo katarzično
                            razjasnitev, kaznovanje krivcev in zadoščenje žrtev. In nikdar jih ni
                            mučil kak občutek krivde; ne, tudi njim se je zgodila le
                                <emph>ošybka.</emph> Kar čutijo kot zapuščino ali posledico teh
                            dogodkov, je strah pred povračilom, natančneje strah pred padcem s
                            položaja moči.</p>
                        <p>In kaj naj rečemo nazadnje? Ne moremo se seveda spuščati v špekulacije o
                            tem, kako bi potekel konec vojne, če bi zmagovita Osvobodilna fronta
                            pričakala ta čas taka, kot je bila pred Dolomitsko izjavo, in če bi
                            Slovenci ohranili svojo vojaško in politično avtonomijo, pridobljeno v
                            osvobodilnem delu vojne. Lahko pač rečemo to, da je mogel biti konec
                            vojne samo tak, kakršen je bil, torej z množičnimi zunajsodnimi pomori
                            nasprotnikov komunizma, in ne drugačen, recimo s sodnim kaznovanjem
                            kolaboracije, največ zaradi uporabe znanja in veščin, pridobljenih v
                            moskovskih učilnicah terorizma in totalitarizma. Kakšen izmed slovenskih
                            diplomantov teh šol, zagotovo odličnjakov, še zdaj diha med nami. </p>
                    </div>
                </div>
            </div>

            <div type="div1">
                <head>Odposlano in prispelo</head>
                <div type="div2">
                    <head>Poročilo fundaciji Perennia</head>
                    <div type="div3" subtype="intro">
                        <p>Ko se je Nova Slovenska zaveza zavedela, da se mora, za ceno svojega
                            moralnega obstoja, odzvati na hudodelstvo, ki je bilo z delom
                            Enciklopedije Slovenije storjeno slovenski kulturi, zlasti njeni
                            zgodovinopisni avtentičnosti, je iskala moralno in denarno pomoč, da
                            svoj odziv objavi v tisku. Našla jo je pri fundaciji Perennia. S tem
                            poročilom se ji zahvaljujemo.</p>
                    </div>
                    <div type="div3">
                        <p>Nova Slovenska zaveza je z rastočo zaskrbljenostjo spremljala izhajanje
                            posameznih zvezkov Enciklopedije Slovenije. Naša začetna nelagodnost pa
                            se je spremenila v ogorčenje, ko se po prelomu leta 1990 pričakovanja,
                            ki smo jih glede ES z njim povezovali, niso uresničila. ES je še naprej
                            in do konca sledila idejnim ukazom, ki so jih v prvem zvezku postavili
                            panditi ideologije, ki se je nekoč bila polastila naroda, potem pa ji je
                            zgodovina vzela poverilnice. Tisti, ki so sedaj vstopili v glavni
                            uredniški odbor – ki so ga v nekem smislu prevzeli – se niso čutili
                            moralno zavezane za spremembe, ker so mislili, da so v območju nihilizma
                            prihajajajoče postmoderne varni. Z odhodom zgodovinskega in prihodom
                            pozgodovinskega časa je tudi iz njih izginjal strah in rešpekt pred
                            zgodovino kot razsodnikom. Tako so dopustili, da se je do zadnjega
                            zvezka – v duhu znanega izreka – vse tako spreminjalo, da se ni nič
                            spremenilo. Ideološki rokodelci, ki jim je bila zaupana izdelava ES, so
                            imeli proste roke. </p>
                        <p>Tako se je pred nami, potem ko je izšel še 15. in potem 16. zvezek,
                            pokazalo delo, ki je nosilo vse znake falzificirane fakture narodovega
                            spomina. Bila je žaljiva – za tiste, ki so v njej videli deformirano
                            podobo svoje preteklosti; bila je sramotna – za tiste, ki so iz takšne
                            snovi, da cenijo kulturo in težko prenašajo potvarjanje in nasilje; bila
                            je subverzivna – za tiste, ki jim je pri srcu duhovna, kulturna in
                            politična identiteta naroda, ki mu pripadajo. </p>
                        <p>NSZ ob tem razumljivo ni mogla molčati. In ni hotela. Njeni člani so
                            napisali vrsto besedil, s katerimi so pokazali na
                            ideološko-instrumentalni značaj koncepta ES in na izbiro in obdelavo
                            empiričnih dejstev, kakršno je koncept terjal. Vse je bilo narejeno v
                            jasnem, logično in stvarno preverljivem jeziku. </p>
                        <p>Ko pa smo pozneje zagledali potrebo, da ta besedila zberemo in izdamo v
                            posebni publikaciji, smo se obrnili na Vas za moralno in denarno
                            podporo. Ko nam je bila ta odobrena in zagotovljena, smo se lotili dela,
                            ki se je končalo tako, da smo poslali v javnost tri tisoč izvodov
                            brošure z naslovom Enciklopedija Slovenije – Informacija in
                            dezinformacija. Iz priloženega distribucijskega poročila izhaja, katerim
                            ciljnim skupinam smo jo namenili. Mislimo, da je sedaj razmeroma velik
                            del slovenske kompetentne javnosti seznanjen z žgočo duhovno, moralno in
                            politično problematiko, ki je usodno in zlovešče povezana s prvo
                            slovensko nacionalno enciklopedijo. </p>
                        <p>Toda čeprav so v tej brošuri zbrana besedila, kot smo rekli, kogentna –
                            ni jih mogoče brati in jim ne priznati moralne in stvarne veljavnosti –
                            so ostala domala neopažena. S to brošuro se je – si licet – zgodilo to,
                            kar se je zgodilo z Bajtovimi besedili. Kratko in malo jih ni. Eden od
                            talentov, ki je bil nekoč podeljen komunistom in potem postkomunistom v
                            zameno za vstop v prostor ideologije, je posebna prisebnost ali posebno
                            védenje, da je besedila, s katerimi ni mogoče polemizirati, treba
                            ignorirati. To so storili tudi ob tej publikaciji, bodisi da je tako
                            tekel sklep katerega od postokomunističnih strateških centrov bodisi da
                            je, kar je bolj verjetno, tako zahteval njihov instinktivni ideološki
                            avtizem. </p>
                        <p>Neka izjema je vendarle bila – ena sama. V sobotni prilogi Dela, 3. maja
                            2003, je znani kolumnist Boris Jež del svojega razmišljanja o zgodovini
                            in zgodovinopisju posvetil tudi publikaciji, ki mu jo je, kot toliko
                            drugim, poslala NSZ. Ko smo rekli posvetil, smo samo pokazali, kako nas
                            je ta skromna drobtinica razveselila. V resnici je bila prej obrobna
                            glosa, a ni bila cinična in obsojajoča, ampak bi raje rekli,
                            razumevajoča. To je tako razjezilo Martina Ivaniča, od 11. zvezka
                            odgovornega urednika odbora za izdajo ES pri Mladinski knjigi, da se mu
                            jeza še po štirinajstih dnevih ni polegla, kar dokazuje njegovo pismo,
                            objavljeno v isti rubriki 17. maja, s katerim je povedal nekaj stvari –
                            žal predvsem o sebi. A pustimo to drugim analitikom, za nas je
                            prvenstveno zanimivo nekaj drugega. </p>
                        <p>Zdi se namreč, da Ivaniča ni razjezilo to, kar je Jež rekel, ampak to, da
                            publikacije ni napadel. Iz njegovega besedila sili misel, kakor da bi to
                            bila njegova dolžnost. Ko pravi Ivanič, da Ježa več ne razume, si tega
                            ne moremo drugače razlagati kot tako, da ga je razočaral v nekem
                            pričakovanju. Kot da se je obnašal tako, kakor se človek iz druščine ne
                            sme. Naše tolmačenje nekoliko potrjuje dejstvo, da Boris Jež na to
                            precej grobo in osebno pismo ni reagiral. Ivaničeva izjava, da Ježevo
                            »pisanje zadnje čase manj razume«, nam zveni znano, saj je dolga
                            desetletja utegnila biti uvod v zelo neprijetne reči. A pustimo to. </p>
                        <p>Bolj važno se nam zdi, da je Ivanič s svojim pismom zelo jasno pokazal,
                            da na argumente, ki jih prinaša naša publikacija, nima kaj reči. V vsem
                            njegovem pismu ne najdemo niti ene stvarne zavrnitve, pač pa obilo
                            nevljudnosti, ki na nekaterih mestih prehajajo v žalitve, ki bodo morda
                            odprle nove možnosti že sicer vsega hudega vajene rubrike. Avtorjem
                            publikacije očita »glasnost, ki je v obratnem sorazmerju z njihovim
                            številom in mladostjo«; očita jim nadalje, da jih »odlikuje zloba in
                            gorečnost starcev«; očita jim »brezobzirno in sebično nadlegovanje
                            mladih«. Ne bomo prikrivali, da nas je ob branju tega pisma obhajalo
                            nemajhno zadovoljstvo. Kdor si bo vzel čas in prebral publikacijo
                            Enciklopecija Slovenije – Informacija in dezinformacija in jo vzporedil
                            z Ivaničevim pismom, bo kmalu videl, da »impotentni starčki« nizajo
                            argumente in dejstva, mladostni in s progresivno dieto hranjeni Ivanič
                            pa spreminja jezik v medmete neobvladanega besa. V nečem pa ima vseeno
                            prav: kot leta 1944 trdimo res tudi danes, da so »fašisti in komunisti
                            isti«. </p>
                        <figure>
                            <graphic url="slike_z_51/z_51_53.png"/>
                            <head>Vse je zamrznjeno Simon Dan</head>
                        </figure>
                        <p>Drugih odzivov pa na publikacijo ni bilo. (Razume se, da tu ne govorimo o
                            čudoviti podpori, ki nam jo je v Demokraciji dal prijatelj Ivo Žajdela.
                            Ne zato, ker ne bi bila tehtna in ne bi bili zanjo hvaležni, ampak zato,
                            ker je prijatelj pač alter ego.) Odzivov tudi ni bilo s SAZU, ki smo jo
                            v uvodu izrecno apostrofirali. Napisali smo nekaj razumnih stavkov,
                            zakaj bi ustanova, kot je nacionalna akademija znanosti in umetnosti, ob
                            kulturnem škandalu, ki je nastal z ES, morala nekaj storiti. A se je
                            izkazalo, da za tistimi okopi nismo nikogar vznemirili. Močno se nam po
                            vsem zdi, da tega tudi nobeni drugi stavki ne bi mogli. Če je tako, pa
                            krivda ni na nas. Če seveda ne velja, kakor nas je v zadnjem zborniku
                            Nove revije poučil Ivo Urbančič, da ni krivde in greha. In morda bo res
                            držalo, da ni krivde in greha – da je vse samo še stil postmodernega
                            življenjskega šarma. V prilog te misli bi lahko navedli besede glavnega
                            urednika ES od 5. zvezka, ki jih je povedal v intervjuju, danem Družini
                            12. januarja letos, torej mnogo pred izidom naše publikacije: da moramo
                            vedeti, da je ES »vendarle enciklopedija slovenskega duha, ki je v času
                            po letu 1945 imel tudi svoje slabe trenutke«. </p>
                        <p>S svojo publikacijo torej nismo veliko dosegli, čeprav smo se z njo
                            nemalo namučili, ker nas je malo in nismo več mladi, kakor nas je
                            opozoril urednik Martin Ivanič. (V odprtem tekstu se njegova misel
                            glasi: »Od kod pa ste prišli? Saj smo vas pobili. Saj vas vendar ni
                            več.«) Vendar je to, kar smo napisali in kar ste nam Vi pomagali izdati
                            in objaviti, dokument, ki bo ostal in čakal na svoj čas. Če, seveda, čas
                            zgodovine ni že dokončno mimo. V vsakem primeru pa: Hvala lepa! </p>
                    </div>
                </div>
            </div>
        </body>
        <back>
            <div type="div1">
                <head>Dodatek</head>
                <div type="div2">
                    <head>Čestitke za petdeseto številko Zaveze</head>
                    <div type="div3">
                        <p>Čeprav Zavezo redno prebiram, sem šele v zadnji, petdeseti številki prav
                            doumel, da ste z njo zaokrožili važno dobo in dogodke v njej. V tem
                            izjemno pomembnem zgodovinskem času za Slovence ste bili ves čas živo
                            navzoči in obravnavali ste bistvene ter nujno potrebne reči. Reči, ki
                            jih moramo poznati in so potrebne za normalno življenje celotnega naroda
                            in nas kot posameznikov. Sem sodijo v prvi vrsti dogodki iz druge
                            svetovne vojne in po njej. Treba jih je prikazati takšne, kakršni so v
                            resnici bili. Vsakršno zavajanje, potvarjanje ali zamolčevanje
                            zgodovinskih dejstev, kar vse se je v preobilni meri dogajalo v
                            desetletjih po vojni, ne koristi ničemur in nikomur. Vaša revija pa
                            skuša priti stvarem do dna, opisati skuša dejanske dogodke in raziskati
                            tudi vzroke zanje. Hkrati vam uspeva, da stvari opisujete v lepem, rekel
                            bi – pristnem slovenskem jeziku. Nadvse dobrodošli so tudi redni in
                            poglobljeni kulturnopolitični razgledi. Za vse to se Vam in Vašim
                            sodelavcem zahvaljujem in vam iskreno čestitam! </p>
                        <p>Naj pa ob tem z nekaj besedami, podkrepim misel, kako nujno potrebno je
                            za nas vse, da smo seznanjeni z vzroki in dogodki, ki so se v zgodovini
                            resnično dogajali. In da lahko prebiramo poglobljene misli o trenutkih,
                            vsakodnevnih razmerah. Med drugo vojno sem bil še otrok in skupaj s
                            starši, sestrami in brati v izgnanstvu v Nemčiji. Tam o vojnih dogodkih
                            in razmerah v Sloveniji nismo vedeli nič. Šele po vojni, poleti leta
                            1945, ko smo se vrnili domov in sem bil že odrasel fant, sem se zavestno
                            srečal s svojo domovino in z vsem, kar spada k življenju naroda. Najprej
                            v zbirnem taborišču v Radovljici, kjer nas je nagovoril neki komisar,
                            kakor so mu rekli. Oblečen je bil v vojaško uniformo, na kapi pa je imel
                            pritrjen srp s kladivom. In pozdravil nas je s pestjo. Njegov nastop nas
                            je nekako pretresel, saj je predstavljal nekaj čisto tujega, kakor da se
                            nismo vrnili v svojo domovino. Šele z osamosvojitvijo Slovenije v letu
                            1990 so se stvari pričele spreminjati. Od takrat živi tudi Zaveza, ki jo
                            rad prebiram. Vesel sem, da sem našel pot do nje, da se mi z njo
                            odpirajo obzorja, ki vodijo k jasnejši podobi zgodovine in h kritičnim
                            presojam vsakokratnih kulturnopolitičnih razmer. Prav to pa je nam vsem
                            nujno potrebno, če hočemo živeti v normalnih razmerah in iskati
                            zanesljivo pot v prihodnost. </p>
                        <p>Lep pozdrav in vse dobro! </p>
                        <docAuthor>Jože Strgar</docAuthor>
                    </div>
                </div>
                <div type="div2">
                    <head>Čestitke za petdeseto številko Zaveze</head>
                    <div type="div3">
                        <p>Dragi moji zavezniki: Justin, Blaža, Anton, Mirko, Ivanka, Vanja, Janko,
                            Nada, Brane in Tine! </p>
                        <p>Dovolite, da Vas vse in vsakega posebej ob tem jubileju prijateljsko
                            objamem. Petdesetkrat ste vstopili v moj dom, v moje srce, in naj se
                            svetopisemsko izrazim: petstokrat petdesetkrat ste vstopili v srca ljudi
                            našega naroda spontano, neprisiljeno, skoraj neopazno, toda s
                            prepričljivo resnicoljubnostjo, odkrito, razumljivo – dostojanstveno.
                            izpolnili ste svojo Obvezo, z Vašo odkrito besedo pa ste našemu narodu
                            dali obliž in obvezo na še nezaceljene rane krvave komunistične
                            revolucije. Vaše cenjeno delo ostaja zaveza za naš narod, če hoče stati
                            inu obstati. To so pričevanja, to so dokumenti, zbrani in prikazani na
                            edinstven način. Resno razmislite o ponatisu zbirke Zaveze od št. 1 do
                            50. </p>
                        <p>Sem eden od tistih, rojen takoj po končani vojni, ki ne marajo laži in
                            prikrivanja resnice. </p>
                        <p>Vaše nesebično delo ima velik pomen za prihodnje rodove. Premajhen sem,
                            da bi Vam mogel čestitati, toda beseda HVALA naj izraža vso hvaležnost
                            vseh nas, ki Vas spremljamo in podpiramo! </p>
                        <p>Vsem prisrčne pozdrave </p>
                        <docAuthor>France Kastelic</docAuthor>
                    </div>
                </div>
                <div type="div2">
                    <head>Čestitke za petdeseto številko Zaveze </head>
                    <div type="div3">
                        <p>Ob izidu petdesete številke naše revije Zaveza vam iskreno čestitam in
                            vam kličem še na mnoga leta! Hvala vam za trud in pomembno delo, ki ga
                            opravljate. Brez vas bi marsikaj ušlo zgodovinskemu spominu. Bog vas
                            živi! </p>
                        <p>Pozdrav iz Maribora </p>
                        <docAuthor>Slavko Žižek</docAuthor>
                    </div>
                    <div type="div3">
                        <p>Iskrene čestitke za izborno urejeno jubilejno številko Zaveze. Vsem in
                            vsakemu posebej srčna zahvala. Z velikim veseljem prebiram Vaše
                            predstavitve. Nekatere od Vas že poznam, drugi ste mi sedaj stopili pred
                            oči. Ponosna sem, da sem ena od mnogih, ki imamo skupen spomin, ki smo
                            zavezani pričati Resnico in imenovati Zločine s pravim imenom. </p>
                        <p>Ne samo mi, ki smo potomci žrtev komunističnega nasilja, tudi prihodnje
                            generacije bodo hvaležne za pošteno prikazovanje nerešene preteklosti.
                            Vsem želim trdno zdravje, mnogo iskrivih idej ob komentiranju aktualnih
                            dogodkov in pri odkrivanju zamolčanih. Veselim se prihodnjih druženj z
                            Vami in z novimi številkami Zaveze. </p>
                        <docAuthor>Irena Vidrih</docAuthor>
                    </div>

                    <div type="div3">
                        <p>Spoštovani gospod urednik Zaveze, vam in vsem vašim požrtvovalnim,
                            značajnim in zvestim sodelavcem iskrene čestitke ob izidu petdesete
                            številke naše revije in najlepša hvala za ves trud in vztrajno
                            prikazovanje resnice. </p>
                        <p>Vaša redna bralca iz daljne Avstralije </p>
                        <docAuthor>Ivan in Tone Švigelj</docAuthor>
                    </div>
                </div>
                <div type="div2">
                    <head>Poverjeniki Zaveze v zdomstvu</head>
                    <list>
                        <item>
                            <label>I. ARGENTINA</label>
                            <address><name>Lovro Jan</name>
                                <addrLine>Albarracin 755</addrLine>
                                <addrLine>8400 Bariloche</addrLine>
                                <addrLine>Rio Negro</addrLine>
                                <addrLine>Argentina</addrLine>
                            </address>
                        </item>

                        <item>
                            <address>
                                <name>Marjan Šušteršič</name>
                                <addrLine>Gral. Vacca 995</addrLine>
                                <addrLine>1686 Hurlingham</addrLine>
                                <addrLine>Argentina</addrLine>
                            </address>
                        </item>

                        <item>
                            <address>
                                <name>Slavko Urbančič</name>
                                <addrLine>Ramon L. Falcon 4158</addrLine>
                                <addrLine>1047 Buenos Aires</addrLine>
                                <addrLine>Argentina</addrLine>
                            </address>
                        </item>

                        <item>
                            <label>II. KANADA</label>
                            <address>
                                <name>Anton Štih</name>
                                <addrLine>20 Rufford Rd</addrLine>
                                <addrLine>Toronto, Ontario</addrLine>
                                <addrLine>MBW 4V6 CANADA</addrLine>
                            </address>
                        </item>

                        <item>
                            <label>III. ZDRUŽENE DRŽAVE</label>
                            <address>
                                <addrLine>Slovenska pisarna</addrLine>
                                <addrLine>Anton Oblak</addrLine>
                                <addrLine>6114 Lausche Av.</addrLine>
                                <addrLine>Cleveland, OHIO 44103, USA</addrLine>
                            </address>
                        </item>
                    </list>
                </div>
                <div type="div2">
                    <head>Na platnicah </head>
                    <figure>
                        <graphic url="slike_z_51/z_51_54.png"/>
                    </figure>
                    <p rend="center">Pojdimo k jaslicam sezimo si v roke<lb/> in si recimo<lb/>
                        Vesele Božične praznike<lb/> in srečno novo leto<lb/> in naj se vam v tem
                        času<lb/> srce ogreje<lb/> in naj se vam duša vzradosti<lb/> bratje<lb/>
                        kjerkoli ste in kakorkoli ste</p>
                </div>
                <div type="div2">
                    <head>PRIPOROČAMO</head>
                    <p rend="center">Črni kamnitnik </p>
                    <figure>
                        <graphic url="slike_z_51/z_51_55.png"/>
                    </figure>
                    <p rend="center">Družina priporoča<lb/> svojo najnovejšo publikacijo<lb/> cena
                        4.340 SIT<lb/> Naročila: uprava Družine<lb/> tel. 01/3602-800<lb/> e-pošta:
                            <ref target="mailto:narocila@druzina.si">narocila@druzina.si</ref></p>

                </div>

            </div>
        </back>
    </text>
</TEI>
