<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Zaveza</title>
				<title>Revija za duhovna, kulturna in politična vprašanja sedanjosti in prihodnosti	– s posebnim ozirom na krizo slovenstva po boljševiški revoluciji in	državljanski vojni</title>
				<title>Elektronska izdaja</title>
				<respStmt>
					<resp>Glavni urednik</resp>
					<name>Lenart Rihar</name>
				</respStmt>
				<respStmt>
					<resp>Pomočnik urednika</resp>
					<name>Janko Maček</name>
				</respStmt>
				<respStmt>
					<resp>Likovna zasnova naslovnice </resp>
					<name>Irena Tršar</name>
				</respStmt>
				<respStmt>
					<resp>Slikovno gradivo so prispevali:</resp>
					<name>Primož Lavre </name>
					<name>Franc Friedrich </name>
					<name>Lojze Erjavec </name>
					<name>Lovro Stanovnik </name>
					<name>Janez Rihar </name>
					<name>arhiv Rafaelove družbe </name>
					<name>arhiv Helene Jaklitsch </name>
					<name>arhiv Zaveze </name>
				</respStmt>
				<respStmt>
					<resp>Dokumentarne fotografije so iz družinskih arhivov oseb, ki nastopajo v	besedilih.</resp>
					<name/>
				</respStmt>
			</titleStmt>
			<editionStmt>
				<edition>0.1</edition>
			</editionStmt>
			<extent> KB XML </extent>
			<publicationStmt>
				<publisher>
					<address>
						<addrLine>Nova Slovenska zaveza</addrLine>
						<addrLine>Beethovnova ul. 5</addrLine>
						<addrLine>1000 Ljubljana</addrLine>
						<addrLine>Slovenija</addrLine>
						<lb/>
						<addrLine>tel. 01/425-15-37</addrLine>
						<addrLine>Domača stran: www.zaveza.si</addrLine>
					</address>
				</publisher>
				<availability>
					<p>Revija izhaja štirikrat letno. Elektronska izdaja je prosto dostopna.</p>
					<p>© Avtorske pravice za besedila in slike: Nova slovenska zaveza</p>
				</availability>
				<idno type="issue">108</idno>
				<idno type="ISSN">xYxyxcc ??</idno>
				<date>2018-12-08</date>
			</publicationStmt>
			<sourceDesc>
				<biblStruct>
					<monogr>
						<title>Zaveza</title>
						<imprint>
							<biblScope type="issue">108</biblScope>
							<biblScope type="vol">XXVIII</biblScope>
							<biblScope>številka 2, junij 2018</biblScope>
							<date when="2018-06">2018</date>
						</imprint>
					</monogr>
				</biblStruct>
			</sourceDesc>
		</fileDesc>
		<revisionDesc>
			<change when="2018-12-08">
				<name>Alexander Jerman</name> - pregled besedila <name>Alexander Jerman</name> -	pretvoril besedilo v zapis TEI, dodal strukturne oznake </change>
		</revisionDesc>
	</teiHeader>
	<text>
		<front>
			<titlePage>
				<docTitle>
					<titlePart>Zaveza št. 108</titlePart>
					<titlePart>Revija za duhovna, kulturna in politična vprašanja sedanjosti in	prihodnosti – s posebnim ozirom na krizo slovenstva po boljševiški	revoluciji in državljanski vojni </titlePart>
					<titlePart>Elektronska izdaja</titlePart>
				</docTitle>
				<docImprint>
					<publisher>Nova Slovenska zaveza</publisher>
					<pubPlace>Ljubljana</pubPlace>
					<docDate>2018</docDate>
				</docImprint>
			</titlePage>
			<divGen type="toc"/>
		</front>
		<body>
			<pb n="001"/>
			<div1>
				<head>Aktualni kulturnopolitični komentarji revije Zaveza</head>
				<div2>
					<head>Vseobsegajoči Rog</head>
					<docAuthor>Lenart Rihar</docAuthor>
					<div3>
						<p>Zakaj ni Kočevski Rog spregovoril z vso silovitostjo tedaj, ko se je	boljševiški imperij končno sesul in so se njegovi vzdrževalci razbežali?	Saj to je tisto, niso se razbežali. In zakaj se niso razbežali? Zato,	ker so bili iz posebne snovi. Z isto arogantnostjo, s katero so imperij	začeli graditi, ne glede na to, koliko življenj so morali zanj	zastaviti, z isto arogantnostjo so ga sedaj pustili, da se je sesul,	sami pa so šli po skrito zlatnino in pobrskali po ruševinah, če je kaj	ostalo, potem pa so se ozrli po novih parcelah in začeli graditi nova	oporišča. Takoj potem, ko so komunisti spoznali, da je njihov bankrot	neizogiben, so ta bankrot začeli nemudoma načrtovati. Bili so tako	prisebni, da so se polastili stečajne mase in začeli misliti na novo	avanturo. In kakor so za vzpon izumili posebno ideologijo, tako so tudi	za sestop – ki pa je bil samo maska za nov začetek – izumili posebno	ideologijo z delovnim naslovom tranzicijski scenarij. Stvari sedaj tako	tečejo, kakor tam piše. Kočevski Rog ima v tem scenariju mesto, ki mu je	bila očitno posvečena posebna pozornost. Poglavitno pravilo se glasi: na	vsak način je treba obdržati kulturnopolitični prostor, v katerem bo	Kočevski Rog mogoče obdržati pod tako kontrolo, da ne bo mogel	spregovoriti z avtentičnim glasom. Serviserji novega projekta se namreč	zavedajo, da bi bilo njihove igre konec, če bi Kočevski Rog mogel	povedati svojo celotno zgodbo. (Justin Stanovnik)</p>
					</div3>
					<div3>
						<p>Na nekem drugem mestu Justin Stanovnik zapiše, da se vedno najde kdo, ki	pove, kar je nujno povedati. On sicer o tem govori kot o pojavu, ki ni	brez poudarjene vzvišene, teleološke note, a opažamo, da se dogaja tudi	na povsem vsakdanji ravni. Nepričakovano se najde človek, ki spozna ter	zapiše ali pove kaj takega, kar se zdi, da je bilo vseskozi pred nami,	da je pravzaprav čudno, da tega nismo zagledali že prej. V mislih imamo	zlasti to, kar se dogaja v tranziciji in motri bodisi njo sámo ali pa	preteklost, zaradi katere je ta prehod k normalizaciji nujen. Pri tem	kaže v oklepaju povedati tudi to, da znotraj teh spoznanj, katerih	vrednost daleč presega vsakodnevno govorjenje, zlepa ni moč zaslediti	misli, ki je ne bi morda že prav od začetka naglašali snovalci	Zaveze.</p>
					</div3>
					<div3>
						<head>Temni oblaki</head>
						<p>Tisti, ki so vedno trdili, da se kolo zgodovine vrti samó naprej in da so	sami nosilci njenega zadnjega izpolnjujočega jedra, se danes na vsomoč	trudijo, da bi našo deželo vrnili nekam nazaj k svojim zlim izhodiščem.	To v nas upravičeno zbuja nelagodje in strah, saj težko zanikamo, da se	nekatere demokratične pozicije, pridobljene v devetdesetih letih,	majejo. Tudi »stanje duha«, če se izrazimo z izpraznjeno frazo, ki ga je	moč motriti na raznih vidnih mestih, posledično pa, ojačenega, v bolj	ali manj anonimnih spletnih prostorjih, kaže težko sapo, ki komaj	zadržuje gnev do stoletja veljavnega sveta. Manifestacije z najbolj	protičloveško ikonografijo, pospremljene z mešanico sovraštva in	leporečja, so bile še nedavno nepredstavljive. Čeprav je res, da so bili	vsi ti v svojem bistvu teroristični odkloni prikriti le par let po	osamosvojitvi, v milejših oblikah pa so se začeli znova pojavljati že	najkasneje leta 1995. Neverjetna je prisebnost in arogantnost	vzdrževalcev nekdanjega imperija, kot se izrazi prof. Stanovnik, še bolj	neverjetna pa je topoumnost ljudi, ki jih podpirajo celo v anonimnosti	in varnosti volilnih kabin. Prav posebej namreč skrbi gorostasno	dejstvo, da ta isti del političnega prostora, ki v svojem bistvu ni več	del demokratičnega spektra, ker se tako ali </p>
						<pb n="002"/>
						<p>drugače spogleduje s totalitarizmi, dobiva kar dve tretjini poslanskih	sedežev. </p>
					</div3>
					<div3>
						<head>Nismo sami </head>
						<p>Razmišljanje smo začeli v pozitivnem ključu, saj se ta in oni človek s to	in ono pomembno mislijo tu in tam pojavi ne samo mimo vseh pričakovanj,	pač pa predvsem proti močnemu toku, ki ga riše prejšnji odstavek. Tega	smo veseli že tako in tako, čeprav nas zelo hitro začne nadlegovati	misel o glasu, ki pretežno v prazno kriči sredi puščave. Vendar ti	glasovi niso tako zelo impotentni, kot se zdi, saj se cepijo na nevidno	silo, ki vendarle, čeprav večinoma potiho in pod površjem drži skupaj ta	naš svet, da ne razpade v prafaktorje. Ta sila, ki je naša skrita	zaveznica, je naravni red, nas opozarja filozof Milan Komar. </p>
						<p>Drugo veliko oporo moremo najti v območju transcendentnega in v njegovih	zemeljskih medijih, ki nam to presežno približujejo ter nas vanj	včlenjujejo. Ne bomo se slepili niti v smislu Marxa in njegovega opija	niti v smislu Feuerbacha in njegovih projekcij, kaj šele po šarlatanskih	sledeh, ki vodijo od Dawkinsa med točilne pulte in v vulgarno anonimnost	spletnih forumov. Prav tako se ne bomo slepili, da nima šibek človeški	element na račun božjega na tem področju oz. v tej ustanovi čisto preveč	besede – ne samo med verniki, celo pastirjem se zgodi, da blodijo tako	rekoč kjer koli. Najvarneje in najzanesljiveje bo, če gremo v samo	sredico, v evangelij. Če prisluhnemo njegovi paradoksni logiki in	njegovim jasnim smerokazom na osamljene poti k trpečim, ubogim,	preganjanim, klevetanim, odrinjenim, si je težko predstavljati, da bi	prizadevanja Zaveze ne bila z njim v sozvočju. Tako nam po eni strani	daje oporo, po drugi pa utrjuje prepričanje, da se zavzemamo za	središčne reči slovenskega sveta.</p>
					</div3>
					<div3>
						<head>Dve silnici</head>
						<p>Tako smo ujeti med dve silnici, ki se bojujeta za prevlado in v nas	zasajata brezup ali pa spodbujata optimizem in dejavnost. Na eni strani	vidimo in smo vajeni poslušati od zdavnaj, da je svet pokvarljiv, da se	stvari in razmere slabšajo, da vse skupaj, vsaj kar zadeva Zahod, drvi v	nek dokončen propad. Če je tak Zahod na splošno, so stvari v Sloveniji	še potencirane, saj razpadajoč (evropski in svetovni) kontekst, kot	dobro čutimo, ne predstavlja nobene zaslombe tistim močem, ki hočejo	našo državo potegniti kam naprej. Tragikomično je gledati, kako se	Evropa rada obregne ob Poljsko ali Madžarsko, Slovenija z dvema	tretjinama (prikritega) boljševizma v parlamentu je pa čisto nič ne	moti. Vendar naj ponovimo, da ne smemo spregledati, kako po drugi strani	vedno znova vznikne nov svetel pojav, vezan na trdno veljavni naravni	red in na presežne okvire, ki nas držijo v merah. Pri teh optimističnih	zgledih ne kaže pozabiti na konkreten epohalen primer; namreč na	boljševizem, na njegova osemdeseta leta, saj njegovega skorajšnjega	padca s kako omembe vredno prepričanostjo nihče ni pričakoval.</p>
					</div3>
					<div3>
						<head>In dve pomagali</head>
						<p>Močnejšega zgodovinskega nauka, kot je ta, kako še tako mogočni in naduti	sistemi klavrno razpadejo, ne bi mogli imeti. To bi nam moralo	zadoščati, da bi malodušje vrgli čez rame in z optimizmom delali, kar je	napraviti mogoče. Biti zaležan statist ni dovolj. Saj, kot je bilo	zapisano uvodoma in kot smo videli tudi v nadaljevanju, je bil razpad	nekega sistema hkrati tudi njegov razplod, če se znova izrazimo z besedo	Milana Komarja. Razplod pa, to bi nam moralo biti povsem jasno, terja	našo dejavnost. </p>
						<p>Za sklep kaže kljub vsemu in kot že neštetokrat pokazati na dve orodji, s	katerima bi se <pb n="003"/>rešili zlih zakotitev in resignacije. Na eni	strani so to volitve, ki so kljub jadikovanju in dejanskim neravnovesjem	še vedno na razpolago. Z njimi lahko zaokrenemo slovenski vsakdan na	pravo pot. Da bomo to zanesljivo in brez nepotrebnih ovinkov napravili,	pa nam je v najzanesljivejšo pomoč Kočevski Rog. Če kje, se tam lahko	umirimo in umerimo. Od tam lahko najzanesljiveje premotrimo slovensko	stvarnost in si naberemo zalog človeškega. Od zdrave pameti do sočutja.	Za osebno in za skupnostno življenje. </p>
						<figure>
							<graphic url="slike_z_108/z_108_01.png"/>
							<head>Moč naravnega reda <name>Janez Rihar </name>
							</head>
						</figure>
					</div3>
				</div2>
				<pb n="004"/>
				<div2>
					<head>Dolžnosti, odgovornosti in pravice na volitvah</head>
					<docAuthor>Peter Sušnik</docAuthor>
					<div3>
						<p>Na prvo junijsko nedeljo bomo deležni pravice, da z enostavnim in	anonimnim opravilom prispevamo svoj skromen delež k določitvi smeri naše	države. Dan prej bomo na slovesnosti pri breznih v Kočevskem Rogu	premišljevali o žrtvah revolucije in njihovih idealih. Simbolika bi bila	težko bolj jasna. Mučenci slovenskega naroda, ki so dali svoje življenje	zaradi vrednot svobode, demokracije, vere in družine, so s svojo žrtvijo	izmolili samostojno, demokratično državo. Bogata zapuščina, ki je nam	predana v oplemenitenje.</p>
						<p>Iz spoštovanja do žrtve, ki so jo širom Slovenije darovali tisoči, je	naša dolžnost, da se volitev udeležimo. Cinična distanca, ki nam jo	vsiljujejo prišepetovalci z razlagami, kako so vsi politiki isti ter	kako se na volitve ne splača, ker o ničemer ne odločajo, je zanikanje	idealov slovenskih žrtev komunistične revolucije. Naša dolžnost je, da	se na volitve odpravimo in tako vsakič znova potrdimo, da sprejemamo in	potrjujemo demokracijo kot osnovo državne ureditve. Z manjšanjem volilne	udeležbe se nevarno manjša legitimnost ljudske volje. </p>
						<p>Na volitve se odpravimo pripravljeni, da bomo pred svojo vestjo in pred	sodržavljani znali samozavestno razložiti, zakaj smo volili kot smo.	Pripravljenost pomeni, da se poglobimo v ponujene liste, stranke,	kandidate in pretehtamo, kaj od njih lahko pričakujemo, ko bodo	odločali. Enkrat na štiri leta nam je dana pravica, da izberemo stranke,	ki bodo krojile državno bodočnost ter družbene odnose: tu ne sme biti	slepih poskusov, podleganja simpatičnosti ali antipatičnosti volilnih	letakov in televizijskih posnetkov, parolam ter duhovitim replikam iz	soočenj. Gre za resno in trezno presojo o eni sami stvari: ali bodo	poslanci stranke, ki jo bom volil, v parlamentu glasovali tako kot bi	jaz? Odgovornost do sebe, svojih potomcev in svoje države je, da na	volitvah glas dam tja, kjer tehtno pričakujem rezultate.</p>
						<p>Naša pravica je, da se glede strank in kandidatov izrečemo tudi javno. Da	jih vprašamo, kar nas zanima in da od njih zahtevamo podkrepitev obljub.	Pravica, ki meji na dolžnost, je, da se glede všečnih obljub prepričamo,	kako jih nameravajo izpolniti in prepoznamo prazne in nepremišljene	programe, ki so na koncu škodljive.</p>
						<p>Tudi Nova Slovenska zaveza je v času pred volitvami namenila pozornost	strankam in programom. Odločili smo se, da tokrat bolj jasno povemo,	kakšno je naše stališče. Tradicionalno smo bili tesni zavezniki z Novo	Slovenijo (NSi), ki je od časa Andreja Bajuka doživela viharne trenutke.	Nobena skrivnost ni, da je velik del našega članstva hkrati tudi del	članstva NSi. Programska sorodnost se izkazuje v odnosu do revolucije,	totalitarnosti in poprave krivic. Res pa je, da je danes NSi precej	drugačna stranka od tiste, ki smo jo poznali nekoč. Zato smo v pogovoru	s sedanjim predsednikom, Matejem Toninom, izmenjali poglede. Veseli smo	mlade energije, ki se kaže v novem vodstvu. Skrbi pa nas pomanjkanje	razumevanja nerazčiščenih odnosov družbe do totalitarne preteklosti in	vpliv teh odnosov na našo sposobnost za reševanje konkretnih težav	države.</p>
						<p>V naboru strank in list je relativno malo takih, ki bi nas navdali z	upanjem, da se je pojavila na obzorju stranka, ki bi jo podprli lahko	brez dileme. Tragično je, da politična elita slovenske pomladi ni	poskrbela za lasten razvoj in lastno rast. Nekateri so nas razočarali že	v prvih resnih preizkušnjah, ko so iz naivnosti ali nesposobnosti	napačno tolmačili predpise in se diskvalificirali še pred resno	kampanjo. Od bodočega politika ali poslanca pričakujemo, da razume	predpise in je pripravljen na najslabše možno tolmačenje v dvomljivih	situacijah. Lahko se s predpisi ne strinja, lahko meni, da so take in	drugačne kvote neumnost, a glede <pb n="005"/>pravil igre se je treba	izjasniti prej, preden se pojaviš kot igralec na parketu ali zele	nici.</p>
						<p>Soočeni z dejstvom, da nikakor ne moremo podpreti strank in kandidatov,	ki imajo podporno, prizanesljivo ali nejasno mnenje o revolucionarni	dediščini, ki nam v državi dela težave, smo lahko hitro črtali iz spiska	večji del kandidatnih list. Ostale so stranke, ki tvorijo tradicionalno	jedro slovenske pomladi. Želimo, da bi te stranke tvorile vladno	koalicijo. Želimo, da bi vse stranke iz demokratično pomladnega bloka	opustile užaljenost, ki jim je skozi leta postala lastna: nevoščljivost,	ljubosumnost ter sumničavost naj prerasejo v partnerstvo in zavezništvo,	ki bo ljudem dala upanje, da gre za državo in ne za prestiž. Tak odnos	ima možnost, da ljudi prepriča in navduši.</p>
						<p>Premišljena odločitev na volitvah bo dala koalicijo, ki ne bo talka leve	varovalke: leve stranke, ki bo v ključnih vprašanjih postavila obstoj	vlade pod vprašaj in tako preprečila, da bi se spremenila ključna	razmerja moči. Potrebujemo močno desno, pomladno vlado. V luči tega	spoznanja, je prav, da svoj glas oddamo na volitvah za Slovensko	demokratsko stranko (SDS), za Novo Slovenijo (NSi) ali za Slovensko	ljudsko stranko (SLS). Če teh treh strank v parlamentu ne bo in ne bodo	tvorile zmagovite koalicije ter sestavile vlade, bomo ostali na	mestu.</p>
						<p>Z odgovornostjo izpolnimo svojo dolžnost in izkoristimo pravico do	volitev: za to pravico so darovali svoje življenje slovenski mučenci 20.	stoletja.</p>
						<figure>
							<graphic url="slike_z_108/z_108_02.png"/>
							<head>Ne, niso vsi enaki <name>arhiv Zaveze </name>
							</head>
						</figure>
						<pb n="006"/>
					</div3>
				</div2>
				<div2>
					<head>Občasni občutek prepada</head>
					<docAuthor>Matija Ogrin</docAuthor>
					<div3>
						<p>Nedavno se je zgodilo, da se je nekje znova odprlo vprašanje o Kocbeku,	točneje, o njegovem zagovarjanju političnih umorov v vojnem času. Na tem	mestu nas ne zanimajo podrobnosti omenjene diskusije, pač pa le ena	njena izrazita posebnost: da so se nekateri krogi »kulturniške« levice	močno vznemirili in občutili urgentno potrebo, da Kocbekovo stališče	glede umorjenih žrtev – šlo je zlasti za Ehrlicha in Župca – zagovarjajo	ali vsaj opravičujejo. Tega pa ni mogoče početi drugače kakor tako, da	so skušali pobite žrtve ponovno prikazati ali vsaj osumničiti kot	»izdajalce«, torej, kot »krive« … Da bi torej reševali svoj idol in s	tem svoje stališče, recimo kar, da bi reševali svojo utopijo, so	pripravljeni nadaljevati peklenski urok revolucijske ideologije: še	naprej obtoževati pomorjene, nedolžnega še naprej razglašati za krivega	in teroriste, ki so ubijali, razglašati za branilce pravice …</p>
						<p>Moram reči, da sem ob tem znova občutil prepadno praznino: neupoštevanje	resničnosti, kakršna je in je bila, neodvisna od našega hotenja in	všečnosti, gledanje vstran od resničnosti, delovanje mimo resničnosti –	to povzroča prepad, prek katerega ni mogoče seči in se zbližati.	Resničnost je tista, ki omogoča razumevanje, ne le objektivno, ampak	tudi razumevanje med ljudmi. Če ljudje niso v stiku z resničnostjo, ne	morejo priti v stik s soljudmi. Razen s tistimi, s katerimi si delijo	podobno utopijo. Pomanjkanje skupno uzrte resnice – ali vsaj približno	soglasno dojete resničnosti – je tisto, kar med ljudmi izkoplje praznino	nestika, ne-komunikacije in odtujitve. »Fenomen Kocbek« ima v sebi	razdiralno moč, da se v njem ne-videnje resničnosti, ki ga je zagrešil	Kocbek kot zgodovinska oseba, nadaljuje v našo sedanjo zgodovino kot	prototip ter inspiracija novih utopij, novih zastranitev vstran od	slovenske resničnosti – in s tem novega ne-stika med nami. </p>
						<p>Z druge strani mi ostaja v mislih povsem drugačen primer, saj je tudi med	slovenskimi katoličani kdaj opaziti naivnost in ne-stik z realnostjo,	glede katerih ne bi mogel reči, da me kaj manj navdaja s poraznim	občutkom prepada. V mislih mi ostaja denimo lik prijaznega, sila	tolerantnega učitelja filozofije na katoliški gimnaziji, ki znance na	socialnih omrežjih pomirja pred domnevno prehudimi skrbmi zastran	migrantov, ki utegnejo v bodoče priti v Slovenijo in tu ostati. To	kompleksno vprašanje, tako težavno, da je vredno tebanske sfinge,	prijazni pedagog zvede na poanto, da se bomo morali Slovenci migrantom,	čeprav bo to morda težavno, pač prilagoditi, da bi lahko z njimi v	krščanskem duhu sobivali. Tesnoben občutek, da so njegove misli v	prepadnem ne-stiku z resničnostjo, ki me je navdal, je izhajal iz vsaj	dveh virov. Najprej je tu določeno neupoštevanje svojega ali vsaj	nezadostno sprejetje skrbi za to, kar je naše: da bodo iz množice	migrantov na slovenskih tleh nedvomno sledila kriminalna dejanja,	posilstva, nered, predvsem pa zmeda v glavah, saj bo naše predstave o	redu in sobivanju treba prilagajati, na silo spreminjati; to je	neupoštevanje sebe, da nekaj smo in da želimo to biti, ostati, in ne, da	bi se še bolj pomešali, se še bolj izgubili. Ne želimo izgubiti še	tistih ostankov istovetnosti in reda, ki so nam ostali po kataklizmah	zgodovine, zgolj zato, ker politična levica vidi v neredu, ki ga bo	dotok migrantov prinesel, svojo veliko politično priložnost (lahko bodo	volili na lokalnih volitvah), lahkoverni katoličani pa levici pri tem	prostodušno asistirajo, četudi z besedo v spletnih medijih. Poleg	pomanjkanja upoštevanja sebe kot Slovenca in svojega kot slovenskega pa	je tu še glavni objektivni vidik: izkušnje od drugod dokazujejo, da se	migranti ne bodo prilagodili, ne bodo se naučili slovenskega jezika, kaj	šele kaj več. Naivno prepričanje, da se bodo do neke mere vendarle	integrirali v <pb n="007"/>našo kulturo, dejansko vsebuje nemalo	nepremišljenega, toda dejanskega prezira do pomena, ki ga ima več kot	tisoč let krščanske kulture za evropsko civilizacijo, celo za tako	brezversko družbo, kakor je slovenska. Prezir vidim v tem, da nekateri	naivno in kar predrzno predpostavljajo, da človek, ki prihaja v nekem	smislu »iz kamene dobe«, sploh zmore krščanske in evropske vrednote kar	čez noč sprejeti. Naših vrednot ne bodo sprejeli (razen redki kristjani	med njimi, ki so nekaj povsem drugega), saj jim je to nepojmljiva stvar.	Zato se bo del slovenske družbe za izogibanje konfliktom prilagodil	tako, da se bo novim razmeram podredil; drug del se ne bo hotel	podrediti in na plan slovenske družbe bo priplavala t. i. skrajna	desnica – resnična, ne ta, o kateri levičarji govorijo že zdaj in je	večidel namišljena. </p>
						<p>Zato je v tem stališču znanega katoliškega pedagoga in številnih sodobnih	kristjanov opaziti podoben ne-stik z resničnostjo, določeno od-trganost	od resničnosti, podobno kakor pri krčevitih branilcih kocbekovskega	idola. Idolatrija Kocbekove utopije se usmerja v napačno videnje	zgodovinske resničnosti. Naivno prostodušno gledanje na problem	množičnih migracij zadeva sedanji trenutek; oboje pa s konsekvencami	sega daleč v skupno prihodnost. Oboje se napaja iz istega vira: videti	resničnost lepšo in boljšo, kakor v resnici je. Utopični značaj obeh	zadržanj bo v svojem času pokazal svoje sadove. </p>
					</div3>
					<div3>
						<head>* * *</head>
						<p>Da, kako težko je videti resničnost, ki je skorajda na dlani pred nami,	ki jo poznamo po dejstvih in učinkih in je dostopna celo našemu	izkustvu. </p>
						<p>Koliko težje se naš um in srce odpirata tisti resničnosti, na katero še	posebej mislimo vsako leto v juniju: resničnosti, ki jo kot simbol	predstavlja Kočevski Rog. Ta resničnost je po svoji izrednosti in	zunaj-človeškosti, po obsegu groze in nepojmljivega našemu umu skoraj	nedostopna. Ko si v spominu obujamo vse, kar je o tem bilo ohranjenega v	redkih pričevanjih preživelih, občutimo, da še vedno ne vemo, kako je	tam v resnici bilo. Tam, namreč v telesu in srcu človeka, ki je Rog	doživel in ga je Rog pogoltnil v svojo neopisljivo grozo. Ta resničnost	nam ostaja nedostopna. </p>
						<p>Od nje nam je dostopno le tisto malo, skoraj sled neke sence, ki jo	moremo sprejeti vase z vživetjem, premišljevanjem, podoživljanjem. In	čeprav je to, kakor čutimo, nezadostno in pomanjkljivo, ima stik s	človeško resničnostjo Kočevskega Roga neko neverjetno učinkovanje:	začutimo, da naše dojemanje slovenske resničnosti ob tem nenadoma dobi	središče, stržen, globok kakor vrtinec, ki sega v osrčje slovenske	zemlje. Od tod je domala vse, kar je na Slovenskem, pa tudi marsikod	drugod po svetu, videti drugače kot sicer. Ob resničnosti Kočevskega	Roga, četudi nam je še tako nezadostno dostopna, je moč stopiti tesneje	v stik s resničnostjo, ki je nastežaj odprta pred nami.</p>
						<pb n="008"/>
						<figure>
							<graphic url="slike_z_108/z_108_03.png"/>
							<head>Prepad <name>Janez Rihar </name>
							</head>
						</figure>
						<pb n="009"/>
					</div3>
				</div2>
				<div2>
					<head>Biti kot oni</head>
					<docAuthor>Helena Jaklitsch</docAuthor>
					<div3>
						<p>Kar nekaj ur sem presedela pred računalnikom, zrla v bel ekran in	razmišljala, kaj naj napišem za tokratno Zavezo, toda vsemu tuhtanju	navkljub besede niso in niso stekle. Ali naj spet pišem o preteklosti, o	tem, kako nas je polpretekla zgodovina zaznamovala, komunistična	revolucija pa poškodovala do te mere, da ne znamo več ločiti resnice od	laži, tehtnih argumentov od plehkih besed, resničnih možnosti od praznih	obljub? Ali o tem, kako dediči revolucije za samoumevno jemljejo	izčrpavanje naše države ter prilaščanje davkoplačevalskega denarja? Ali	o tem, kako morilci nedolžnih fantov in deklet nikoli niso odgovarjali	za svoja dejanja oz. še huje, da jim ni nikoli nihče jasno sporočil, da	je bilo njihovo jemanje življenj zavrženo dejanje, ki si zasluži	najhujše obsodbe? Ne le pred pravosodnimi organi, temveč predvsem pred	zgodovino. Nič koliko črnila je bilo že prelitega na to temo, predvsem	po letu 1990, ko je osamosvojeni narod končno zadihal svobodo – vsaj	tako se je takrat zdelo. Prej so o vsem tem lahko svobodno pisali le	Slovenci v diaspori. </p>
						<p>Nekakšen odpor se je rojeval v meni ob vseh teh mislih in iskanju pravih	besed, namenjenih tistim, ki vzamete v roke Zavezo in jo berete. Ali ni	bilo že dovolj pisanja o vsem tem? Ali ni že čas, da pustimo vse te	stvari, ki jih znova in znova prinašamo na plan, ter se zazremo v	prihodnost? Ali ni že čas, da se nehamo ukvarjati z zgodbami ljudi, ki	so doživeli vojno in kar se je dogajalo po njej, in pustimo preteklosti	čas, ki nas tako razdvaja? Zdi se mi, da tudi vame občasno prodrejo	ukazujoči ali očitajoči glasovi tistih, ki pozivajo k temu. Med njimi je	kakšen tudi proseč – ne razdvajajmo več naroda, pred katerim je toliko	drugih novih izzivov, ki jih predenj postavlja sedanjost. Migracije, na	primer. Zdi se, da je takih tudi na demokratični strani, torej na tisti	strani, ki je najbolj občutila gorje polpreteklosti (vse do konca 80-ih	let, da ne bo pomote), vedno več. Da se vedno težje upiramo pozivom, ki	najbolj agresivno prihajajo prav s strani tistih, ki so se z revolucijo	in njenimi sadovi najbolj okoristili, da naj nehamo brskati po kosteh.	Da naj se raje usmerimo v prihodnost, v iskanje priložnosti za mlade, da	ne bi ti tako množično zapuščali domovine, v ustvarjanje Slovenije, kjer	bomo vsi srečni. Tako kot je v svoj dokument z naslovom Vizija Slovenije	2050 zapisala odhajajoča vlada. Cilji, ki naj bi jih zasledovali, so	privlačni, razumni in jim je težko oporekati, zaradi česar se	spominjanje preteklosti in pozivi k njenemu ovrednotenju zdijo še toliko	bolj nepotrebni in celo zavirajoči. Ko vse to poslušamo, se zato kaj	hitro zgodi, da nas notranje slabijo in krhajo našo voljo do soočanja s	preteklostjo. Kdo od nas pa noče dobrega našemu narodu in naši	državi?!</p>
						<p>Ob tem sem opazila, da se mi je misel večkrat ustavila celo pri	vprašanjih, kot na primer, da mi bo kdo očital, da ne znam živeti brez	revolucije, da sem že zabredla tako globoko, da brez nje ne zmorem	motriti sveta okoli sebe. Soočenje s tem je seveda zastrašujoče. Kaj pa,	če je res? Kaj pa, če v sedanjosti res preveč iščem posledice	preteklosti? Morda pa za razumevanje našega časa pogled skozi prizmo	med- in povojnega dogajanja ni nujen in ni potreben. Morda pa imajo bolj	prav tisti, ki krivdo za današnje stanje slovenske družbe prepoznavajo v	podivjanem kapitalizmu in potrošništvu, ki je tako zelo zasvojilo	sodobnega človeka?! </p>
						<p>Morda. Toda potem je prišel oni praznik spomina na dogodek, ki ga ni	bilo. Praznovanje upora proti okupatorju. Praznik, ki je vsako leto bolj	mitološko obarvan, bolj lažniv in bolj malikovalski. Kardelj in Kidrič	bi pokala od ponosa, če bi lahko videla, kako jima njuni (ideološki)	potomci pravoverno sledijo v potvarjanju in laganju. Praznik, kjer so	vsako leto vedno bolj glasni prav tisti, ki nam najbolj <pb n="010"	/>budijo prej omenjene občutke, dvome in vprašanja. Letos je njegovo	obeleževanje v absurdnosti doseglo svoj vrhunec (kar ne pomeni, da tega	vrhunca v naslednjih letih ne bo mogoče preseči). Tiste dni konec	letošnjega aprila se je zdelo, kot da zopet živimo v letu 1946. Zanalašč	nisem zapisala leto 1941. Ker 27. aprila 1941 ni nihče vpil »živela OF«.	Ker takrat ni nihče pozival k boju proti okupatorju. Ker so takrat	komunisti s svojimi nacističnimi zavezniki skupaj nazdravljali prvemu	maju ter pozivali ljudi, naj se ne upirajo njihovim zaveznikom, čeprav	so okupirali in razkosali našo deželo. So pa tistega 27. aprila 1941	(26. aprila, če smo zgodovinsko dosledni) res zapisali, da se brez boja	proti lastni izdajalski kapitalistični gospodi zatirani narod ne more	osvoboditi. Njihovo razumevanje boja proti tej gospodi so v naslednjih	mesecih in letih pokazali z likvidacijami otrok, mladine, starcev in	stark, z likvidacijo narodno zavednih Slovencev, s povojnimi poboji, z	nacionalizacijo in zaplembo premoženja ter prilastitvijo (kraja bi bila	pravilna beseda) tega premoženja. </p>
						<p>Letošnjega aprila so nekateri po 77 letih zopet pozivali k boju proti	lastni izdajalski kapitalistični gospodi ter k rušitvi imperializma. V	tem jim upravičeno lahko priznamo zgodovinsko doslednost. Med temi, ki	so pozivali k takemu boju, je bil tudi 30-letni mladenič, ki kandidira	na listi naslednice Komunistične partije. Mladenič, ki je bil med drugim	že predsednik študentske organizacije, direktor zavoda, ki ga je	ustanovila prav ta študentska organizacija, ter prejemnik Fulbrightove	štipendije, ki jo podeljujejo ZDA tujim študentom za nekajmesečni študij	v njihovi državi. Ne vem, kako resno je mladenič mislil s svojim	pozivom, toda vseeno me je ob tem nehote spreletel srh in temna slutnja.	Nekoč smo že videli, kaj pomeni boj teh, ki bi radi živeli na račun	drugih brez lastnega dela in truda, proti tem, ki so se v lastnem potu	trudili, da bi kaj dosegli, kaj ustvarili. Tako rušitev imperializma, ko	tisti, ki si vzamejo, kar jim ne pripada, smo že videli. </p>
						<p>Ni jih prav dosti motilo, če je bilo za to potrebno eno ali več življenj.	Samo da so dobili. Toda žal pred zgodovino njihovo ravnanje ni bilo	obsojeno. Vsaj ne pred tisto zgodovino, ki je zapisana v vseh javnih	sistemih naše države; tudi v pravosodnih. Ko sem torej konec aprila	gledala te mladce, ki so se našopirjeno zbirali pod rdečo zvezo, z njimi	pa so stali tresoči se starčki, v katerih najgloblje kotičke srca ne bi	hotela zreti, saj slutim, da bi tam našla veliko bedo in še večjo	krivdo, sem pomislila, kako zlahka bi verjetno ti mladi ponovili	ravnanje svojih komunističnih idolov. </p>
						<p>Toda, ko bodo ti mladci hoteli uresničiti svoje pozive, bodo naleteli na	veliko težavo. Če bodo količkaj iskreni (glede na to, da je laž nesmrtna	duša komunizma in vseh njegovih novodobnih deviacij, mogoče vseeno ne	bodo imeli tako velikih težav), bodo namreč kaj hitro ugotovili, da so	sami tista »kapitalistična gospoda«, ki je pokradla premoženje in uživa	sadove na račun zatiranega naroda. Na neki način je zelo nazorna	karikatura tega prav prej omenjeni mladenič, ki je poziv za boj proti	kapitalistični gospodi na sam praznik objavil v svojem tvitu. Ta isti	mladenič je namreč najprej užival privilegije na račun	davkoplačevalskega denarja kot predsednik študentske organizacije, nato	še kot direktor zavoda, trenutno pa je asistent evropske poslanke, ki	sredstva za njegovo plačo prav tako prejema iz žepa davkoplačevalcev. Ob	tem je prav ta mladenič, ki poziva k rušitvi imperializma, na račun	imperialistične Amerike skočil še na krajšo študijsko izmenjavo čez	ocean. Izkoristiti vse bonitete, ki ti jih prinaša sistem, hkrati pa	rjoveti proti njemu, je zelo domača drža vseh takšnih »vstajnikov« in	revolucionarjev. Ko bodo ti mladeniči iskali lastno »kapitalistično	gospodo«, ki škodi zatiranemu narodu, bodo torej naleteli na težavo, saj	se bodo morali v resnici upreti proti samim sebi in svojemu pohlepu.	Toda, ker to ne gre, saj brez državnih in paradržavnih jasli (in	podjetji) ne znajo in nočejo živeti, bodo »kapitalistično gospodo« <pb	n="011"/>raje iskali drugje; pri tistih, ki so si s svojim trdim	delom, poslovno žilico in skrbnim gospodarjenjem prigarali nekaj	premoženja; pri tistih, ki si glasno in jasno upajo opozarjati na	zločinsko ravnanje nosilcev revolucionarne zapuščine; pri tistih, ki se	tem, ki pozivajo na boj proti izkoriščevalski domači gospodi, ne bodo	bali povedati, da so prav oni sami tisti, ki uživajo ali želijo uživati	v sadovih dela drugih. Brez težav bodo »kapitalistično gospodo« poiskali	še kje. Pojem namreč zlahka napolnijo z vsem tistim, kar jim ni po	volji. Enako, kot so to storili njihovi (ideološki) predniki davnega	leta 1941. Tudi obračun s to »gospodo« bodo izvedli enako hladnokrvno in	brezbrižno, kot je bilo to narejeno pred sedemdesetimi in več leti. S	kozarcem ukradenega medu v roki bodo vpili gesla o enakosti, pravičnosti	in solidarnosti. </p>
						<p>Ko sem torej spremljala aprilsko praznovanje, ob tem pa tudi žareče oči	številnih, ki so ob pogledu na zvezdo, ki milijonom ni prinesla drugega	kot smrt in neznosno krivico, doživljali neke vrste ekstazo, ter	slavljenje revolucijske ikonografije, h kateri je ob koncu maja pozivala	sicer velika koristnica vseh možnih privilegijev na račun	davkoplačevalcev, sem se vrnila k vprašanjem, ki ste jih lahko prebirali	ob začetku tega razmišljanja. Tokrat sem uvidela, da moramo znova in	znova vračati v zavest potlačen spomin na grozote in krivice, ki so se	zgodile v teh sedeminsedemdesetih letih. </p>
						<p>Da bo pomagalo ozdraviti naš narod le to, če se bomo z vsem tem soočili	in enkrat za vedno sprejeli spoznanje, da naš današnji čas in prostor,	predvsem pa dojemanje stvarnosti močno izkrivlja revolucionarna	deformacija, ki jo v sebi nosimo vsi, čisto vsi, tudi tisti, ki so bili	rojeni že v samostojni državi. Da je pri nas »divji kapitalizem« še bolj	uspešen kot drugod, ker se dodatno napaja iz uničujoče pokvarjenosti	socializma oz. komunizma. Prav tako moramo znova in znova opozarjati na	to, da dediči revolucije samo od nas zahtevajo pozabo zgodovine, medtem	ko jo sami oživljajo in na novo pišejo mite, ki jim pomagajo ohranjati	prisvojeno oblast. Zavedati se moramo tudi, da je pri nas še vedno nekaj	hudo narobe, če si ljudje, ki so doživeli in preživeli vse zlo, ki jim	ga je komunistična mašinerija prizadela, še vedno ne upajo spregovoriti.	Ali, kot je pred kratkim prizadeto zapisal neutrudni zabeleževalec	pričevanj ljudi, ko mu je v zadnjem hipu eden od pričevalcev odpovedal	snemanje, pri tem pa ga prosil odpuščanja, ker se je preveč bal groženj:	»Seveda mu oprostim, a pomislite, v kakšni »svobodi« živimo, da si žrtve	po 70 letih ne upajo govoriti o zločinih in krivicah režima!« Očitno je	res še daleč do takrat, ko bomo popolnoma svobodno zadihali demokratični	zrak, kjer bomo resnično vsi enakopravni in kjer bomo imeli vsi enake	možnosti. Toda če hočemo priti do tam, ne smemo obupati in ne podleči	pozivom k pozabi. ?</p>
						<pb n="012"/>
					</div3>
				</div2>
			</div1>
			<div1>
				<head>Kako se je začelo</head>
				<div2>
					<head>Od Petkovca prek Rovt in Sv. Treh Kraljev do Andov</head>
					<docAuthor>Janko Maček</docAuthor>
					<div3>
						<p>V samostojni Sloveniji praznujemo 27. april kot dan upora proti	okupatorju. Pred tem, v skoraj polstoletnem obdobju domačega	totalitarizma, ki je sledil štiriletni okupaciji fašističnih oziroma	nacističnih totalitarcev, smo praznovali ta dan kot dan ustanovitve	Osvobodilne fronte (OF). Zgodovinarji so že zdavnaj ugotovili, saj	drugače niso mogli, da je bila 27. aprila ustanovljena PIF	(Protiimperialistična fronta), kajti njen dejanski ustanovitelj je bila	KPS, ki je, upoštevajoč navodila Kominterne, spoštovala pakt o	prijateljstvu med Sovjetsko zvezo in nacistično Nemčijo, sklenjen v	Moskvi 23. avgusta 1939. Tudi po 22. juniju 1941 – napadu Nemčije na	Sovjetsko zvezo, ko se je PIF prelevila v OF in je Slovenski poročevalec	po nekaj mesecih dobil podnaslov Informacijski vestnik OF, je tako nad	OF kot nad partizanskim gibanjem ves čas držala roko partija, katere	glavni cilj je bil vzpon na oblast.</p>
						<p>In kaj naj rečemo o prvomajskem delavskem prazniku, ki ga uradno	praznujemo že 73 let? Ne bomo tajili, da se naše misli vsako leto prav	ob tem času mudijo pri eksodusu v začetku maja 1945 in povojnih pobojih,	ki so mu sledili nekaj tednov kasneje ter velik del naše lepe domovine	spremenili v morišče in grobišče, kjer tisoči nedolžnih žrtev še vedno	čakajo na izpolnitev ene temeljnih človekovih pravic: pravice do groba	in imena.</p>
					</div3>
					<div3>
						<head>Kaj nam pove Kebetov članek v Borcu 1989?</head>
						<p>Nekdanji krščanski socialist in partizan Tone Kebe je leta 1989, ko je že	»dišalo« po slovenski osamosvojitvi, objavil v reviji Borec članek O	nastanku bele garde v Šentjoštu in na Rovtarskem. Žal v nekaj stavkih ne	moremo razkriti laži, še manj pa lahko zavrnemo neresnice tega sestavka,	lahko pa opozorimo na zgrešeno pojmovanje tako imenovanega osvobodilnega	boja kot tudi na zadržanje tistih, ki so se mu morali upreti, če so	hoteli ohraniti vsaj golo življenje. Naj najprej dobesedno navedemo	nekaj Kebetovih stavkov: »Po okupaciji je bila oblikovana vseslovenska	Osvobodilna fronta, ki je zapisala poleg boja proti nasilnemu okupatorju	za narodni obstoj še en cilj: socialno preobrazbo družbe po končani	vojni. In prav ta program je naletel na spotiko slovenskih najbolj	reakcionarnih krogov s Cerkvijo na čelu. Zaslutili so nevarnost	komunizma in 29. maja 1941, mesec dni po ustanovitvi OF, organizirali	Slovensko legijo z nasprotnim, nebojevitim programom po načelu čakanja	ugodnega trenutka. Prišlo je do vsenarodne polarizacije: na eni strani	OF proti okupatorju, na drugi bela garda z njim proti upornemu ljudstvu	… V tem razpihovanju bratomorne vojne se je v Ljubljanski pokrajini	najbolj izkazala katoliška cerkev. Za kakšno svobodo naroda naj bi se	borila Slovenska legija? Raje so šli v objem tujih zasužnjevalcev, kot	da bi pristali na sodelovanje s komunisti zoper nje. Geslo čakanja je	bilo obenem pasivizacija vseljudskega odpora in zoper OF … Vodstvo	Slovenske legije je ponujalo roko liberalcem, ki so z dr. Kramarjem	sprva pristali na sodelovanje, kasneje pa organizirali svojo Sokolsko	legijo. Kasneje je nastala Narodna legija, spomladi 1942 pa še politična	organizacija Slovenska zaveza – iz vrst bivših članov klerikalne stranke	in v povezavi z begunsko vlado.« (Borec 1989, str. 943)</p>
						<pb n="013"/>
						<figure>
							<graphic url="slike_z_108/z_108_04.png"/>
							<head>Šentjoški fantje z župnikom Nagodetom okrog leta 1935<name> </name>
							</head>
						</figure>
						<p>Kebe pravzaprav s tem potrjuje, da je skoraj hkrati z OF oziroma PIF	nastala ilegalna vojaška skupina Slovenska legija. Če pa upoštevamo, da	je OF nastala iz PIF šele po napadu Nemčije na Sovjetsko zvezo, je	Slovenska legija nastala prej kot OF in partizanstvo. Ustanovitelji	Slovenske legije v začetku prav gotovo niso mislili na odpor proti	partizanom, ki jih še ni bilo, pač na upor proti okupatorju, ko pride	primeren čas. Načelo čakanja ni bilo nasprotovanje temu odporu, pač pa	izogibanje represalijam in s tem varovanje slovenskih življenj ter	premoženja. Kdo je sprožil slovensko polarizacijo? Mar ne OF oziroma	partija z Odlokom o zaščiti slovenskega naroda septembra 1941, ko je VOS	že pobijal politične nasprotnike? VOS je bil podrejen neposredno CK	partije, zato je treba tu iskati korenine bratomornega boja. V programu	OF naj bi bila zapisana socialna preobrazba družbe po končani vojni, VOS	pa je že jeseni 1941 »odstranjeval« idejne in politične nasprotnike	komunizma in s tem trasiral pot za vzpon komunistične oblasti. Ko je	spomladi 1942 po dolgih pripravah zaživela Slovenska zaveza, so	Mačkovšek, dr. Šolar in Šuklje takole pisali v London: »Končno se lahko	reče, da je koncentracija vseh narodnih političnih sil dosežena.	Sodelujejo SLS (Slovenska ljudska stranka) in ves katoliški politični	krog – z izjemo takozvanih krščanskih socialistov – vse prejšnje	napredne stranke in tudi mlajše generacije, socialisti in nekatere nove	politične tvorbe. Edina politična sila, ki je še ostala izven	koncentracije, so komunisti; pa tudi njim so odprta vrata, če bi mogli	vsaj do časa, ko bo zagotovljena politična svoboda, zapostaviti svoje	strankarske koristi in spoznati, da v dobi sovražne okupacije krvavo	obračunavanje med narodom in teroriziranje koristi samo sovražniku.« (J.	Vodušek, Dosje Mačkovšek, str. 41–42)</p>
						<p>Kdo je torej v Ljubljanski pokrajini, ki je bila zaradi številnih	beguncev z nemškega zasedbenega območja tedaj Slovenija v malem,	razpihoval bratomorno vojno? Kdo je govoril o narodni enotnosti, v	resnici pa jo z Odlokom o zaščiti in zločinskim delovanjem VOS grobo	rušil in zadajal narodu rane, kakršnih dotedanja tisočletna zgodovina ni	poznala?</p>
						<p>V nadaljevanju Kebetovega članka sledijo podrobnosti o nastanku vaških	straž v Šentjoštu, Rovtah, Zaplani in drugih krajih tega območja. V to	pripoved Kebe seveda vključi spomine dr. Ceneta Logarja, ki je po	navodilih Borisa Kidriča prvi organiziral OF in KP v teh </p>
						<pb n="014"/>
						<figure>
							<graphic url="slike_z_108/z_108_05.png"/>
							<head>Z leve katehet Srečko Huth in bogoslovec Mirko Gogala; taki	»kaplani« so takoj po okupaciji prišli v Šentjošt: Hutha je poslala	škofija, da bi skrbel za sosednje župnije, kjer so Nemci zaprli	duhovnike, Gogala pa je prišel na počitnice, ker domov v Mojstrano	ni mogel. <name> </name>
							</head>
						</figure>
						<p>krajih: »Zakaj je spočetka Kidrič vodil organizacijo osvobodilnega boja	na tem terenu, ki je teritorialno dejansko spadal pod Vrhniko? Zato, ker	sva od leta 1937 do 1939 skupaj delala v Pragi in v Parizu. Razpad stare	Jugoslavije me je našel doma, v Horjulu, kamor sem se leta 1940 po	kapitulaciji Francije vrnil iz Pariza. Takoj po kapitulaciji Jugoslavije	sem poiskal Borisa Kidriča, ki mi je dal navodila za organizacijo OF in	naročil, naj zaenkrat ostanem povezan z njim. Da bi prišel legalno v	stik s čim več vasmi, sem od občine sprejel neko popisovanje hiš in	ljudi, ki so ga v juniju 1941 ukazali Italijani. Tedaj sem zvedel za	vpliv jezuitov predvsem v Šentjoštu, kjer so tik pred vojno imeli neki	misijon in od tedaj vzdrževali stike s temi kraji. Pred vojno je sem na	izlete vodil svoje mladce Ernest Tomec in med ljudmi širil fašistično	usmerjenost. Škofija je takoj po kapitulaciji Jugoslavije sem poslala	nekaj kaplanov, ki so najbrž pribežali nekje izpod Nemcev. Od nekod se	je vrnilo nekaj usmiljenk, ki so se takoj vključile v to druščino. Vse	to je iz Šentjošta napravilo pravo Vendejo in prav ta Šentjošt nam ni	povzročal med vojno samo žrtev, pač pa tudi razdvojenost v naših vrstah	v ocenjevanju položaja in vsakodnevnem ukrepanju. Zanimivo, da je do te	sfanatiziranosti prišlo, čeprav je tu desetletja deloval župnik Nagode,	ki je bil vse prej kot verski fanatik in ga ni bilo mogoče zaplesti v	protiljudsko politiko bele garde.« (Dr. Cene Logar, Borec 1973, str.	366–367)</p>
						<p>Ne bomo komentirali teh ekstremnih Logarjevih ugotovitev, dovoljujemo si	pa pripombo, da dr. Logar tu kljub sedmim letom nečloveškega trpljenja	na Golem otoku, Grgurju in v ljubljanskih zaporih ne odstopa od stališč,	ki jih je zastopal kot politkomisar med vojno in kot član agitpropa CK	KPS takoj po njej, pa vendar v intervjuju, ki so ga po njegovi smrti	objavili Razgledi 3. februarja 1995, pove, da se mu je že med vojno	upiralo delati vse po diktatu partije, toda tedaj je verjel, da je za	zmago in osvoboditev potrebna disciplina. »Vse to sem razumel šele	kasneje. Smatram, da se je že tedaj odločilo: ali parlamentarni,	demokratični sistem družbe ali enopartijska diktatura, katere žrtev sem	postal tudi jaz. Diktaturo je partija uvozila iz Sovjetske zveze, iz	zaostale aziatske družbe. To so ves čas vojne strogo prikrivali,	dejansko pa so naši voditelji – Kidrič in drugi – to politiko študirali	v Moskvi na posebni ustanovi.« (Razgledi 1995, št. 3, str. 9)</p>
						<p>Dobršen del svojega članka Kebe posveti razpravi o tem, zakaj je ravno v	Šentjoštu nastala vaška straža, da sta se odred in dr. Logar od začetka	strinjala z najstrožjimi protiukrepi, okrožni komite KPS Vrhnika oziroma	sekretar <pb n="015"/>Stane Kavčič - Djuro pa je bil bolj popustljiv.	Bolj ali manj ostre razprave glede tega so se začele že pred uradno	ustanovitvijo šentjoške vaške straže in partizanskim napadom nanjo in	niti leta 1985, ko si je Kebe neuspešno prizadeval pridobiti Staneta	Kavčiča, dr. Logarja, Toneta Curka in Romana Potočnika za »skupni	pogovor, v katerem naj bi s tedanjimi in sedanjimi očmi ter merili in	strpnim presojanjem prišli do objektivnejše resnice«, (Borec 1989, str.	965) niso dobile epiloga. </p>
						<p>Poglejmo, kaj piše Kebe o zaplanskem župniku Jožetu Geoheliju: »Partizani	so ga aretirali, ko je že na široko zaoral v vrstah pripadnikov	protikomunističnega boja, tik pred nastankom bele garde na Zaplani. 25.	julija so ga z drugimi aretiranci izpustili, ker mu niso mogli konkretno	dokazati krivde. Ko pa je partizan Žitko iz Logatca ob preiskavi našel v	brevirju skrito vohunsko pismo, napisano z limoninim sokom, v katerem je	Italijanom sporočal, naj na Zaplano kot prvo pomoč takoj pošljejo	trideset pušk, se je razkrila vsa njegova protipartizanska in rafinirana	izdajalska dejavnost. Še isto noč po izpustitvi se je župnik odpeljal v	Logatec in od Italijanov zahteval izvedbo svojega naročila. Ko se je	vrnil, je bil 26. julija ponovno aretiran in usmrčen. Geoheli je bil kot	italijanski obveščevalec zelo rafiniran in precej previden. Z limoninim	sokom si je dopisoval z vodjo trojk in centrom v Ljubljani in na	Vrhniki, pa tudi z italijanskim poveljstvom v Logatcu, v cerkvi pa je	celo pridigal in agitiral za Osvobodilno fronto oziroma pozival ljudi k	uporu, da bi se zakril. – Izjava Karla Leskovca iz Rovt, 26. maja 1986.«	(Borec 1989, str. 972)</p>
						<p>Zakaj se od tiste Geohelijeve silne korespondence prav nič ni ohranilo?	Ali je bil Geoheli obenem rafiniran in neumen? Karel Leskovec namenja	Geoheliju celo v knjigi Križpotja I. – izšla je leta 1971 – krajše	poglavje pod naslovom V zaplanskem župnišču, kjer med drugim pove, da na	zaslišanju ni skoraj nič priznal. Niti Kebe niti Leskovec pa ne	omenjata, da so župnika mučili in potem na pol mrtvega vrgli prek	pečine. Niso ga pokopali, ampak samo zakrili z vejami in nekaj skalami.	Svojo pripoved Leskovec zaključi takole: »Še tista peščica ljudi, ki je	prej delala za nas, je zdaj partizanom obrnila hrbet.« Ali ni v tej	njegovi izjavi vendarle del odgovora, zakaj so nastale vaške straže?</p>
						<p>O rovtarskem župniku Jožetu Zalokarju piše Leskovec, da je kar s prižnice	tolkel po partizanih, vendar je bil manj nevaren kot Geoheli. Očitali so	mu druženje z italijanskimi oficirji, saj je bilo v župnišču od začetka	okupacije nastanjeno poveljstvo italijanske posadke, kar pa je bilo	župniku nedvomno bolj v breme kot v korist. 2. avgusta 1942 je nad	okolico Rovt prihrumela posebna italijanska enota iz Logatca, ker menda	rovtarski za tako akcijo niso bili usposobljeni. Požgali so Podlipo,	Podpesek in tudi nekaj poslopij Praprotnega Brda, med njimi pri Pavletu	Lukanu, ki so ga le nekaj dni pred tem ubili partizani. V Podpesku so	Italijani delno po domovih, največ pa na poti od maše v Podlipi prijeli	več mož in fantov, odbrali deseterico, jih postrelili v Lukančkovem	gozdu ter kar tam površno zakopali. Odgovornost za ta kruti zločin so	partizani naprtili župniku Zalokarju, češ da je Italijanom pripravil	seznam deseterice z namenom pridobiti dovoljenje za ustanovitev bele	garde v Rovtah. Zanimivo, da Zalokarja zaradi tega na sodni razpravi pri	Okrožnem sodišču v Ljubljani 5. avgusta 1946 skoraj niso obtoževali, pač	pa so ga predvsem prijemali zaradi bele garde in nagovarjanja partizana	Modrijana k dezertaciji iz NOV. Obsojen je bil na sedem let zapora s	prisilnim delom, po pritožbi pa mu je Vrhovno sodišče kazen znižalo na	štiri leta zapora s prisilnim delom. – O župniku Jožetu Zalokarju	obširno piše v knjigi Cerkev na zatožni klopi zgodovinarka dr. Griesser	Pečar (str. 261).</p>
						<pb n="016"/>
						<figure>
							<graphic url="slike_z_108/z_108_06.png"/>
							<head>Skupina rovtarskih domobrancev z Antonom Petkovškom, rešencem iz	jame na Hrastniškem hribu, ki je nazadnje dobil zatočišče v	Argentini. <name> </name>
							</head>
						</figure>
						<p>Rovtarska vaška straža je bila ena izmed redkih, ki so po 8. septembru	1943 ostale na svojem mestu. Njen poveljnik je bil tedaj domačin Franc	Kogovšek. Partizani sami se ji v ? tem času niso približali, so jo pa	»ovadili« Nemcem v Logatcu. Ti so 29. septembra 1943, prav na god	farnega zavetnika sv. Mihaela, v polni bojni pripravljenosti s kamioni	pridrveli v Rovte, kjer česa takega niso pričakovali. Takoj ob nemškem	prihodu so bili mrtvi naslednji stražarji: Janko Bradeško, Jože Bogataj,	Tone Lukan in Jože Tušek; preostale presenečene stražarje so Nemci	razorožili in jih pod močno stražo odgnali proti Logatcu. Ko sta do	nemškega poveljnika prišla Franc Kogovšek in župnik Zalokar, ki sta oba	znala nemško, je sprejel njuno pojasnilo, in ko je po preverjanju	ugotovil, da je bilo naznanilo o partizanih v Rovtah zlagano, so fantje	lahko odšli nazaj in tudi orožje so jim vrnili. Tako rovtarska vaška	straža ni doživela preizkušnje Turjaka kot mnoge druge in se je	vključila v Slovensko domobranstvo kot njegova 44. četa.</p>
						<p>Naj omenimo še eno misel, ki se nam vzbuja ob Kebetovem članku. Zakaj	tako vneto našteva napake vaških straž – resnične in tudi </p>
						<p>samo namišljene, izogiba pa se priznati kak odklon svoje strani, ki ga bi	težko imenovali drugače kot zločin in ga ni mogoče zatajiti pred	zgodovino. Če je bil cilj partizanskega gibanja osvoboditev izpod	okupatorja, zakaj so komunisti uveljavili monopol nad njim in ga pogosto	zlorabljali za dosego ozkih partijskih ciljev, ki navadno niso imeli	prav nobene zveze s svobodo oziroma blaginjo naroda. Zakaj so že med	vojno, še bolj pa po njej s tako vehemenco odstranjevali politične ter	idejne nasprotnike, da je bilo treba celo uvesti nov način pokopavanja,	ki ga v naši kulturi dotlej ni bilo?</p>
						<p>Ko smo že pri Rovtarjih, ali ne bi bilo prav, da bi po tolikem času bila	končno razkrita usoda več kot devetdesetih mož in fantov, ki so se okrog	10. maja 1945 šli javit na izpostavo Ozne v Logatcu? Večina njih je bila	v naslednjih dneh vpisana v knjige sodnih oziroma centralnih zaporov v	Ljubljani, nato pa se je za njimi izgubila vsaka sled. Štiriinšestdeset	jih je z imenom in priimkom ter letnico rojstva za- <pb n="017"/>pisanih	na eni od farnih spominskih plošč. V kakšni zvezi z njimi so tisti, ki	so jih pred leti izkopali na Cesarskem vrhu? Pri hitrem pregledu	razpredelnice št. 4 na straneh 156 do 161 knjige Rovte v viharju vojne	in revolucije, vidimo, da jih ima dobra polovica letnico rojstva pred	1910. Kaj to pomeni? Da so bili v začetku le kratek čas pri vaški	straži, potem pa so kot družinski očetje s kopico malih otrok in kmečki	gospodarji ostali doma. Ko so kmalu po 5. maju – ko so iz Rovt odšli	domobranci in tisti, ki so se odločili iti z njimi na Koroško – brali	plakate, naj se javijo v Logatcu, so komaj pomislili, da bi jim tisti	tedni vaške straže – marsikdo je celo tedaj bil več doma kot pa v	postojanki – mogli škodovati. Verjeli so, da je najbolje čim prej	opraviti formalnost, ki jo zahteva nova oblast, potem pa se bodo lahko	mirno posvetili delu za dom in družino. Žal je bila realnost popolnoma	drugačna in posledica tega je, da je skoraj več znanega o tistih, ki so	bili iz Vetrinja vrnjeni na Teharje. O njih so nekaj povedali redki	mladoletniki, ki so po amnestiji avgusta 1945 srečno prišli domov; o	sosedih in prijateljih, ki so prag večnosti prestopili na Hrastniškem	hribu, pa je nekaj povedal Anton Petkovšek, Marjetin Tone, ki je po	sklepu Previdnosti preživel tudi tisti prag in postal pričevalec »s	prstjo zasutih ust«.</p>
					</div3>
					<div3>
						<head>Dva svetilnika sredi viharja vojne in revolucije</head>
						<p>Če pomislimo, v kakšnih razmerah se je znašla Slovenija leta 1941 in še	bolj ob koncu vojne, se nam gornji naslov ne zdi nenavaden.	Predstavljajmo si občutke mornarjev, ko se v temni noči sredi	razburkanega morja do njih prebije medla svetloba svetilnika in pokaže	smer rešitve. Njihov strah, da so izgubljeni, da bodo ladjo z njimi vred	kmalu pogoltnili divji valovi, se naenkrat spremeni v novo upanje in jim	da moči, da vztrajajo v trdem boju z besnečo ujmo. Tej viharni temi,	temu turbulentnemu brezpotju so bile podobne razmere, v katerih </p>
						<figure>
							<graphic url="slike_z_108/z_108_07.png"/>
							<head>Zaplanski Župnik Jože Geoheli <name> </name>
							</head>
						</figure>
						<p>so se znašli mnogi naši ljudje v času vojne in revolucije, ko je bilo	očitno, da se vse podira, da nikomur ne morejo več zaupati oziroma od	njega pričakovati pomoči. Grenkobo tiste stiske je izrazila begunka v	Vetrinju, ko je ob novici, da Angleži vračajo domobrance v Jugoslavijo,	vzdihnila: »Ali ne bo že sodni dan?«</p>
						<p>Naj že povemo, da nameravamo v tem poglavju na kratko predstaviti zgodbi	dveh duhovnikov – msgr. Franca Gabrovška in msgr. Janeza Hladnika. Oba	sta izšla iz kmečkega doma v Rovtah, vsak pred svojo težko nalogo pa	bila postavljena ob koncu druge svetovne vojne v tujini, ko sta se	nenadoma znašla sredi nenavadnih sprememb svetovne politike, na katere	sicer nista mogla vplivati, sta pa kljub temu veliko naredila za naše	ljudi.</p>
						<p>Franc Gabrovšek, rojen leta 1890, je pel novo mašo 14. julija 1913 in	potem kaplanoval v Hrenovicah, Vremskem Britofu in na Jesenicah. Leta	1923 je bil imenovan za kaplana pri sv. Jakobu v Ljubljani in prav tedaj	tudi prevzel </p>
						<pb n="018"/>
						<figure>
							<graphic url="slike_z_108/z_108_08.png"/>
							<head>Zlata maša nekdanjega rovtarskega župnika Jožefa Zalokarja v	Olševku pri Šenčurju. <name> </name>
							</head>
						</figure>
						<p>tajništvo SLS. To funkcijo je obdržal do oktobra 1928, ko je postal	ravnatelj Zadružne zveze v Ljubljani. V času Živkovićeve diktature, ko	je bila SLS prepovedana, je bil član ilegalnega odbora stranke. Na	državnozborskih volitvah 1938 je bil izvoljen z veliko večino glasov za	poslanca na listi JRZ v logaškem okraju. Leta 1941 je še pred nemškim	napadom na Jugoslavijo skupaj z dr. Alojzijem Kuharjem odpotoval kot	uradni predstavnik SLS najprej v Grčijo, nato pa v Egipt in Palestino.	Oktobra 1941 je prek Južne Afrike prišel v London. Spomladi 1943 ga je	begunska jugoslovanska vlada poslala v ZDA, da bi tu pomagal pri delu	vladne skupine. Sodeloval je pri Jugoslovanskem informacijskem centru v	New Yorku, ki je tudi izdal njegovo brošuro Jugoslovanske meje z	Italijo. Stanoval je najprej v župnišču slovenske cerkve v New Yorku,	novembra 1944 pa se preselil v Cleveland v župnišče fare sv. Vida in tam	pomagal pri dušnem pastirstvu. Tri leta je tudi pisal za Ameriško	domovino stolpec Vesti iz Slovenije. Avgusta 1948 je odšel v Milwaukee	za župnika slovenske župnije sv. Janeza Evangelista, kjer pa je kmalu	zbolel za rakom na želodcu in leta 1951 umrl.</p>
						<p>Od 30. marca 1941 do 8. oktobra 1950 je msgr. Gabrovšek pisal dnevnik.	Ker je pisal z roko, nekatere opombe tudi stenografiral in uporabljal	razne okrajšave, današnji povprečen bralec njegovih zapiskov skoraj ne	razume, zato je dr. Janez Arnež, kateremu smo dolžni zahvalo, da so se	ohranili, del teh zapiskov pripravil za tisk, jim dodal svoje komentarje	ter jih leta 1997 izdal v knjižni obliki pri Studia Slovenica pod	naslovom Gabrovškov dnevnik 1941–1945.</p>
						<p>Na pot v emigracijo je Gabrovšek leta 1941 odšel z močno zavestjo	odgovornosti za obrambo domovine in upanjem, da bo nesreča, ki je zadela	Jugoslavijo, streznila njene politične zastopnike in jih napotila k	resnemu delu, toda doletelo ga je razočaranje, ko je ugotovil, da so med	njimi nepremostljiva razhajanja. Ustanovitev NDH in Paveličev nastop je	dvignil Srbe proti Hrvatom: nekateri so ob tem že </p>
						<pb n="019"/>
						<figure>
							<graphic url="slike_z_108/z_108_09.png"/>
							<head>London 1942 – z leve dr. Alojzij Kuhar, Ivan Kern, msgr. Franc	Gabrovšek in dr. Miha Krek <name> </name>
							</head>
						</figure>
						<p>začeli misliti na Veliko Srbijo, namesto na obnovitev Jugoslavije. Hrvati	so se branili in Srbom očitali Nedića ter druge Nemcem naklonjene	politike. Srbi so dobro poznali slovensko pripadnost Jugoslaviji in temu	primerno ravnali s slovenskimi predstavniki v vladi. Zgodilo se je, da	so glede izrazito slovenske zadeve odločili sami brez Slovencev. Ko se	je zvedelo za imena Slovencev, ki so vstopili v konzulto Ljubljanske	pokrajine, so jim Srbi očitali kolaboracijo. Gabrovškovo mnenje glede	tega je bilo, da »Natlačen z dobrim namenom upogiblje hrbtenico, toda	zakaj za to ne uporabi koga drugega«. Hrvat Krnjević pa je očital Kreku,	da so on in njegovi kolegi zaradi strahu pred Srbi tako ostro napadli	Natlačena, torej je ta njihova gesta bila pripogibanje pred Srbi	(Gabrovškov dnevnik 1941–1945, str. 14).</p>
						<p>Ko so jugoslovanski politični emigranti jeseni 1941 prišli v London, se	je tam že nekaj vedelo o Mihajlovićevem četniškem gibanju v Srbiji.	Srbski politiki so to z veseljem poprijeli, in ko jim je uspelo priti do	medijev, veliko govorili o uspehih tega gibanja, tudi zato, ker se	Hrvati in Slovenci s čim podobnim niso mogli hvaliti. S časom pa je Tito	s svojimi partizani zaradi podpore svetovne komunistične mreže in	somišljenikov na zahodu pridobil popularnost in se uveljavil tudi pri	zahodnih zaveznikih, ki so bistveno spremenili svoje poglede na	Jugoslavijo.</p>
						<p>Gabrovšek je vse to zaskrbljeno spremljal, kolikor mu je ob pomanjkljivih	informacijah bilo mogoče. Imel je sicer dovolj dela, vendar ga je	samotarjenje ubijalo in je čutil, da so ga v ZDA poslali tudi zato, da	bi se ga znebili. Njegova želja, da bi se povezava med zastopniki SLS –	Krekom, Kuharjem, Snojem in njim izboljšala, je ostala neuresničena.	Eden glavnih agitatorjev v ZDA za partizane je bil Louis Adamič s	svojimi govori, osebnimi stiki, predvsem pa s članki v raznih listih in	revijah; dosegel je celo, da so njegovo knjigo The native's return	(Rojakova vrnitev) tiskali v petdeset tisoč izvodih za ameriško vojsko.	Neki republikanski kongresnik je Adamiču v zvezi s to </p>
						<pb n="020"/>
						<figure>
							<graphic url="slike_z_108/z_108_10.png"/>
							<head>Šentjoško žegnanje v Buenos Airesu leta 1952 – sedijo z leve Tine	Malavašič, Janez Maček, dr. Mirko Gogala, msgr. Anton Orehar, msgr.	Janez Hladnik in Marjan Jesenovec. <name> </name>
							</head>
						</figure>
						<p>knjigo oponesel, da je nevarnejši agitator za komunizem kot Earl Browder,	tajnik razpuščene komunistične stranke.</p>
						<p>Iz domovine je Gabrovšek dobival vedno slabše novice. Slovenski komunisti	sploh niso hoteli slišati o kakem dogovoru. Avgusta 1943 mu je Miloš	Stare poročal o tajnih pogajanjih s komunisti, da bi nehali izvajati	poboje in uničevati – seveda tudi tokrat uspeha ni bilo. Še bolj	zaprepaščajoče pa je bilo poročilo z dne 18. novembra 1943, po Turjaku	in Grčaricah. Pod njegovim vtisom je Gabrovšek 8. decembra 1943 zapisal	v dnevnik sledeče: »Danes je očitno, da podpirajo Tita vsi: Rusi,	Angleži in Amerikanci. Koliko vedo ti angleški konservativci, kaj počno	pri nas komunisti? Tako imamo sedaj sovražnike povsod in se praktično	nahajam v sovražni deželi, ki dejansko podpira morilce mojih tovarišev,	morilce mladih slovenskih katoličanov … Angleški minister Low je baje	danes izjavil, da angleška vlada podpira partizane, ker se bore z Nemci.	V resnici pa jih podpira, ker se boji Rusov. In verjetno se da	preslepiti po ruski propagandi in po svojih tajnih agentih, ki so	levičarji. Kam in kako se bo to razvilo? Ali smo res umirajoči narod?	(Gabrovškov dnevnik 1941–1945, str. 54–58)</p>
						<p>Po znanem Churchillovem govoru v spodnjem domu britanskega parlamenta	februarja 1944 je Gabrovšek zapisal sledeče: »Zdi se, da so tudi	Amerikanci na istem tiru kot Angleži: za Tita in komuniste, četudi ne	kot komuniste. Sedaj smo torej politično na tleh kot še nikoli: Naši	ljudje doma popolnoma zapuščeni. Če bi šlo tako naprej, jih bodo	naravnost porinili v naročje Nemcem ali v smrt. Zdi se, da je Atlantic	Charter in beseda o svobodi malih narodov postala čista fraza. Churchill	in njegovi so besedo pojedli. Ta očitek se čuje tu in tam v lepi obliki	iz ameriškega časopisja. Mali narodi bodo pa ostali drobiž, s katerim	veliki poravnavajo račune.« Konec maja istega leta se je Gabrovšek mudil	na Floridi in iz časopisnih komentarjev Churchillovega govora razbral,	da je Jugoslavija pri delitvi Evrope pripadla Rusiji. »Torej politika	angleške koristi, za katero je treba Jugoslavijo žrtvovati komunizmu.	Časti si Churchill s tako politiko in takim govorom gotovo ni pomnožil.	Kaj bo torej z našim narodom? Koliko svobode in pod kom? Ali bomo	Slovenci združeni? Vedno bolj se bojim, da ne. Zdi se, da smo to vojno	že izgubili, če je bila vojna za svobodo. Miami 30. maja 1944.« (Prav	tam, str. 60)</p>
						<p>25. avgusta 1944, ko je bila zmaga zavezni-</p>
						<pb n="021"/>
						<p>kov že blizu, je Gabrovšek zapisal: »Vse misli na zmago, na zlom Nemčije.	In jaz? Jaz, ki se veselim konca našega največjega sovražnika, se ga	obenem tudi bojim. Kako bo doma? Če Titovi s pomočjo zaveznikov	zavzamejo vso Slovenijo, potem bo divje klanje naših ljudi. Zmerjali jih	bodo kot izdajalce in izpeljali oni načrt, da se pokolje nekaj tisoč	vodilnih ljudi in tako omogoči komunistična diktatura. Tako zvani	zavezniki hočejo povsod ustreči Rusiji. Mi smo žrtve tega.« (Prav tam,	str. 66)</p>
						<p>Gabrovšek je bil nezadovoljen tudi z ameriškimi Slovenci. Nobena	skrivnost ni bila, da SANS (Slovensko-ameriški narodni svet) stalno	navija za OF in partizane. Predvsem na pobudo frančiškana Bernarda	Ambrožiča je bila kot protiutež Svetu v Clevelandu ustanovljena Zveza	slovenskih župnij, ki naj bi se pri ameriškem zunanjem ministrstvu	zavzela za reševanje slovenskih katoličanov pred komunističnim pokolom.	Gabrovšek je sestavil poseben memorandum in bil član delegacije, ki je	zaprosila za sprejem na ministrstvu. Bili so lepo sprejeti, vidnega	uspeha pa ni bilo.</p>
						<p>11. septembra 1944 je Gabrovšek dobil brzojavko od Šubašića, ki jo je	dejansko napisal dr. Kuhar: »18.000 domobrancev priseglo Hitlerju.	Voditelji SLS v Rimu podpirajo to strahotno politiko. Samuel (Snoj) šel	v Slovenijo, da reši položaj, če sploh mogoče. Jaz in drugi bomo	pozivali naše strankine pristaše preko BBC, naj se pridružijo	osvobodilnemu gibanju, da dosežemo združitev našega narodnega ozemlja in	novo zvezno ureditev Jugoslavije.« Gabrovšek je brzojavno odgovoril	naslednje: »Informacije so lahko dvomljive. Ljudje se bojijo komunistov.	Pomiri se jih lahko samo, če dobijo solidno zagotovilo za svoje	svoboščine. Besede same in BBC ne morejo pomagati. Nujno prosim, da mi	omogočite prihod v London, da grem tudi v Rim in v Slovenijo. Obvestite	Kuharja, da sem tu popolnoma izoliran. Zakaj?«</p>
						<p>Naslednji dan je dobil še Kuharjevo pismo od 28. avgusta: »Vsebina: opis	situacije, ki je </p>
						<figure>
							<graphic url="slike_z_108/z_108_11.png"/>
							<head>Msgr. Janez Hladnik <name> </name>
							</head>
						</figure>
						<p>pripeljala do tega, da sta se Snoj in Kuhar odločila, da gre Snoj domov	reševat, kar je še mogoče. Poročilo o domobrancih in Kuharjevih	resolucijah, o tem, da v Rimu Krek, Avsenek in Ahčin nočejo slišati o	Titu in odobravajo domobrance. Snoj se bo obrnil na periferijo stranke –	Šolar, Finžgar, Gosar, ki se ni umazala z Nemci. Jaz (Gabrovšek) se s	pismom v celoti ne strinjam. Kdo je kolaboracionist? Da bi naši držali z	Nemci? Da se ne bi smeli braniti pred komunisti? Boli dalje, da pismo	pomeni razkol v stranki. In zakaj? Zakaj sedaj sama odločata, ko smo	vendar toliko govorili, da moramo držati skupaj!« (Gabrovškov dnevnik	1941–1945, str. 68–69)</p>
						<p>Septembra je imel dr. Kuhar na BBC že prej napovedane »partizanske«	govore. Tekste govorov je sicer razpošiljal SANS, vendar jih je	Gabrovšek dobil z veliko zamudo – šele 18. novembra – in že naslednji	dan potožil svojemu dnevniku: »Težko je brati te govore brez občutka, da	je šel Kuhar mnogo predaleč in da je onim tam, naj so naredili še take	napake, krivičen. Govorjeno je kot angleška propaganda za vlado. Zakaj	meče okoli tolike izraze izdajalci, zakaj jim pripisuje večje	prijateljstvo </p>
						<pb n="022"/>
						<figure>
							<graphic url="slike_z_108/z_108_12.png"/>
							<head>Možinetova stara mati in osiroteli otroci pred pogrebom staršev in	tete <name> </name>
							</head>
						</figure>
						<p>z Nemci, kot je res, zakaj ne upošteva, da so se branili, zakaj morilce	malodane proslavljati? Ali so tako pritiskali nanj? Saj bi se vendar	dala dobiti druga oblika za obsodbo tega, kar je narobe. Ali je imel	kake informacije, ki jih ni poslal meni?«</p>
						<p>Ko je msgr. Gabrovšek čez nekaj časa dobil od dr. Kuharja kratko	sporočilo o neuspehu Snojeve misije v Sloveniji, niti ni bil začuden. Od	štirih predstavnikov SLS v tujini je on razmere v domovini med vojno in	po njej brez dvoma najbolje poznal, saj je o tem tri leta pisal v	Ameriški domovini. Kaj se je zgodilo septembra 1943 na Turjaku, v	Grčaricah in drugod? Kaj so že dve leti »molče trobentala« grobišča v	Jelendolu, v Mozlju in Bavdlah? Ali ni že pred dobrega pol leta zaupal	svojemu dnevniku, da ga je strah konca vojne, ker bodo komunisti spet	pobijali?</p>
						<p>Toda kljub skrbem je bilo treba delati. Ko je </p>
						<p>od Kreka iz Rima dobil pismo, da je treba misliti, kako pomagati	beguncem, ki se bodo iz Slovenije umaknili pred komunističnim nasiljem,	je takoj odšel v Washington na ameriško zunanje ministrstvo, hkrati pa	obvestil Zvezo slovenskih župnij, ki je nato 12. februarja 1945 sklicala	posebno sejo svojega odbora in na njej razpravljala o begunskem	vprašanju. Iz Rima se je s prošnjo za finančno pomoč tamkajšnjim	slovenskim beguncem oglasil tudi jezuit p. Prešeren. 8. maja 1945 je	Gabrovšek zabeležil v svoj dnevnik naslednje: »The News je danes objavil	vest Associated Pressa, da je 20.000 ljudi zbežalo iz Jugoslavije k	angleški osmi armadi.« Takoj je pomislil, da bi to utegnili biti	Slovenci, in pisal v Buenos Aires rovtarskemu rojaku in sobratu v	duhovniški službi msgr. Janezu Hladniku, ki je že od leta 1936 tam	deloval kot izseljenski duhovnik med primorskimi Slovenci, ki so	večinoma šli od doma zaradi fašističnega </p>
						<pb n="023"/>
						<figure>
							<graphic url="slike_z_108/z_108_13.png"/>
							<head>Stanko Guzelj med šentjoškimi skrivači, z leve Guzelj, Jože, Jakob	in Pavle Žakelj <name> </name>
							</head>
						</figure>
						<p>nasilja. Pa poglejmo še mi na kratko nekaj podatkov o tem velikem	Slovencu, ki ga je Božja Previdnost že celo desetletje pred slovenskim	eksodusom poklicala v daljno Argentino.</p>
						<p>Rojen je bil 22. decembra 1902 na Petkovcu pri Rovtah v znani Hladnikovi,	po domače Ruparski družini. Poleg njega se je v družini rodilo še	trinajst bratov in sester. Osem razredov klasične gimnazije z maturo je	opravil na škofijski gimnaziji v Šentvidu nad Ljubljano. Po končanem	bogoslovnem študiju v Ljubljani je leta 1927 pel novo mašo v Rovtah.	Njegov novomašni pridigar je bil rojak Franc Gabrovšek, o katerem	govorimo v tem članku. Po novi maši je bil kaplan v Metliki, eno leto	duhovnik za Slovence v Zagrebu, nato pa kaplan v Kostanjevici, dokler ni	v začetku leta 1936 odšel v Argentino, kjer je potem do svoje smrti leta	1965 opravljal duhovniško poslanstvo med slovenskimi izseljenci in	Argentinci.</p>
						<p>Dejstvo, da so Slovenci, ki so v letih 1947 in 1948 prišli v Argentino,	toliko naredili na gospodarskem in kulturnem področju, predvsem pa, da	so kljub oddaljenosti od matične domovine, ki precej dolgo zanje ni	hotela niti slišati, obdržali svojo slovensko narodno identiteto skozi	tri četrtine stoletja skoraj neokrnjeno, navadno imenujemo argentinski	čudež. Pa bi tudi temu, da jim je vstop v Argentino odprl preprost	slovenski duhovnik, lahko rekli čudež. Dekan slovenske teološke	fakultete dr. Alojzij Odar je o tem drugem čudežu takole zapisal: »To je	bil uspeh, ki bi ga bil vesel zunanji minister vsake države. Hladnik ga	je dosegel sam, brez zaledja domače države, brez pomoči diplomatov, sam	s svojo žilavostjo in vztrajnostjo. Njegovo delo ga je napravilo	legendarnega med Slovenci.«</p>
						<p>Sam msgr. Hladnik pa piše takole: »Po mnogih neuspešnih prizadevanjih se	je končno </p>
						<pb n="024"/>
						<p>odprlo. Minister javnega zdravja dr. Ramon Carillo mi je odprl vrata do	predsednika Perona. On sam me je spremil v vladno palačo 20. novembra	1946, na praznik sv. Feliksa Valois, ustanovitelja trinitarcev, reda za	reševanje jetnikov iz arabske sužnosti. Kako pomembno, sem premišljal,	ko sem čakal na sprejem in molil brevir. Nato me pokličejo in pred menoj	stoji Peron ves uslužen in ljubezniv ter pravi: »Že vem, zakaj	prihajate. Dam vam častno besedo: vsi, ki imajo pogoje, ki jih določa	ustava, naj pridejo, pa naj jih bo deset tisoč ali več. Takih ljudi mi	potrebujemo.«</p>
						<p>In Hladnik dodaja: »Naslednji dan me je minister pospremil na vseljeniško	direkcijo in pisal sem v Rim na Via del Colli 8, naj mi pošljejo	sezname. Čez en teden sem na uradu za vseljevanje že izročil prvih tisoč	imen. Tako se je končno odprla pot. Bil sem srečen, da sem res nekaj	naredil, in tudi zato, ker sem tedaj doumel, da je bilo to v načrtih	Božje Previdnosti, ki me je poslala v Argentino.</p>
						<p>21. januarja 1948 je pristala ladja Santa Cruz z blizu tisoč potniki.	Prišli so z njimi moja sestra Angelca, trije bratranci in ena sestrična,	semenišče s profesorji, veliko število duhovnikov in množica rojakov. Ko	se je ladja bližala pristanišču in deželi, kjer ne bo več nevarnosti, da	jih ugrabijo ali nasilno vrnejo v domovino, je vsa množica prepevala	Zmagala si, Devica slavna, zmagala kačo pekla. Za naslednji dan, ko je	bila nedelja, sem najel dvorano in smo tam zbrali vse novonaseljence na	ustanovnem občnem zboru Društva Slovencev. Prav tisti dan je pod	vodstvom Miloša Stareta in v nepopisno zadoščenje vse nove slovenske	skupnosti izšla tudi prva številka Svobodne Slovenije.« (J. Hladnik, Od	Triglava do Andov, str. 190)</p>
						<p>Za msgr. Hladnika je bilo to hkrati zadoščenje in nova skrb: zadoščenje,	ker je hkrati potekala jugoslovansko-slovenska akcija, katere cilj je	bil preprečiti novim vseljencem življenje v Argentini. Čakali so nanje	že v pristanišču, jih zmerjali z izdajalci in celo fizično napadali;	nova skrb pa, ker je čutil, da prav nanj pada naloga organizirati za vso	to navdušeno množico kolikor toliko znosno življenje.</p>
						<p>Tako rekoč od prvega dne po prihodu v Argentino je gospod Hladnik imel na	skrbi slovensko revijo Duhovno življenje, ki jo je leta 1934 začel	izdajati njegov predhodnik Jože Kastelic in izhaja še danes. Urejati	revijo je tedaj pomenilo, da je moral urednik po potrebi dobršen del	tudi sam napisati. Hladnik s tem ni imel težav, saj je že kot bogoslovec	imel pisateljsko žilico in dopisoval v Slovenca. Takratni semeniški	vodja dr. Nadrah je to cenil in mu za počitnice leta 1926 priskrbel od	Katoliškega tiskovnega društva denar za časnikarski tečaj v Strasbourgu.	Veselje za pisanje je Hladnik ohranil do smrti, kar dokazuje tudi knjiga	njegovih spominov Od Triglava do Andov, ki jo je leta 1978 izdala	Goriška Mohorjeva družba.</p>
						<p>Kot napovedujejo, bo v kratkem izšel ponatis te knjige in tedaj bo v	Rovtah posebna slovesnost v spomin na msgr. Janeza Hladnika in njegovo	veliko delo v službi Cerkve in naroda, kar je tudi podnaslov omenjene	knjige. </p>
					</div3>
					<div3>
						<head>Grenki spomini z Vrha Sv. Treh Kraljev</head>
						<p>Ko je msgr. Janez Hladnik po nekaj desetletjih življenja v velemestu	Buenos Aires pisal spomine, je še živo imel pred očmi, kako je na mali	šmaren 1912 šel z očetom na shod na Vrh Sv. Treh Kraljev. Bilo je tik	pred njegovim odhodom v škofjeloško šolo, zato je le površno poslušal	očeta, ko mu je razlagal, kam vse se vidi z Vrha. Tudi Kebetu je Vrh	znan kot razgledna točka. Takole piše v svojem članku: »Septembra ali	oktobra (1942) so ustanovili belo gardo tudi pri Sv. Treh Kraljih.	Postojanko so šteli za najboljšo izvidniško točko. Z Vrha (tako se	imenuje vas danes), se je dalo videti daleč naokrog, tako da so imeli	zelo dober pregled nad vso okolico. Organizatorji postojanke so bili	župnik Ramšak in nekateri domačini.« Kebe seveda ni mogel vedeti, da bo	trideset let po njegovem </p>
						<pb n="025"/>
						<p>članku izšla knjiga Grenki spomini z Vrha Svetih Treh Kraljev, kjer bodo	zbrani spomini in pričevanja domačinov o njihovih stiskah in trpljenju v	času druge svetovne vojne in revolucije. Kot mnogi drugi je pač mislil,	da zgodovine, ki jo pišejo on in tovariši, ni mogoče spremeniti, čeprav	je tudi sam zavestno napisal marsikaj drugače, kot se je dejansko	zgodilo.</p>
						<p>Tale kratek zapis nima namena niti ne more biti recenzija knjige, v	katero je vloženega toliko truda avtorice Marije Treven kot tudi	prizadevnosti njenih pričevalcev, da so ohranili verodostojen spomin na	ljudi in dogodke polpreteklega časa in da so ga bili pripravljeni	razkriti pred javnostjo. Bog povrni vsem!</p>
						<p>Fara Svetih Treh Kraljev je razmeroma majhna tako po obsegu kot po	številu prebivalcev, pa vendar jo je okupacija razdelila na dva dela in	s tem ljudem povzročila velike težave, za katere so že malo oddaljene	župnije, ki jih ta delitev ni zadela, komaj vedele. Nemški del župnije	je doživljal vojno precej drugače kot del, ki so ga okupirali Italijani.	Večino fantov so Nemci vpoklicali v vojsko, mladoletne pa poslali na	delo v Avstrijo. Fante, ki so jih Nemci iz tega ali onega razloga	pustili doma, so potem mobilizirali partizani. Ker so bile nekatere	domačije v neposredni bližini nemško-italijanske meje, v obmejnem pasu,	so gospodarji teh domačij od Nemcev dobili nalog, da morajo svoje domove	podreti, sami pa se izseliti. Nobene prošnje niso pomagale. Le v redkih	primerih so Nemci priskrbeli nadomestno bivališče, večinoma pa se je	vsak moral znajti, kakor je vedel in znal. Nemški vojaki so silili	domače, da bi podirali svoje domove, a seveda ti tega niso mogli, zato	so Nemci pripeljali delavce, ki so jih posebej za to mobilizirali. V	župniji Vrh Sv. Treh Kraljev so podrli devet domačij.</p>
						<p>Za družine, ki so jim porušili domove, je bil to hud udarec. Nekateri so	se po koncu vojne vrnili na svojo zemljo in z velikimi težavami obnovili	dom, drugi se niti niso vrnili. Zgodilo se je, da je oče take družine	pred koncem vojne pristopil k vrhovskim domobrancem in šel z njimi na	Koroško. Žena, otroci in stara starša, ki so po koncu vojne zaman čakali	njegove vrnitve, so sami in s pomočjo dobrih sosedov obnovili dom. Nova	oblast jim ni pomagala, saj so bili zaznamovani kot domobranska	(»izdajalska«) družina.</p>
						<p>Čeprav je vaška straža na Vrhu Svetih Treh Kraljev jeseni 1942 uradno	nastala na italijanski strani okupacijske meje, so se v njo, predvsem pa	v kasnejšo domobransko postojanko vključili tudi fantje z nemške strani.	Ustanovitvi vaške straže v prid, predvsem na italijanski strani, pa so z	nekaterimi svojimi dejanji veliko pomagali partizani sami. V knjigi	Grenki spomini je opisan primer Marjančnikove, Guzeljeve družine iz	Lavrovca: Marjana Vehar in Franc Guzelj iz Lavrovca sta se poročila leta	1904 in zaživela pri Marjančniku. Rodilo se jima je osem otrok: Pavlina	(1905), Franc (1906), Marjana (1908), Janez (1910), Pavel (1913), Jožef	(1915), Stanko (1920) in Albina (1925). Ker je bilo pri hiši veliko	lačnih ust, je moral oče pogosto na dnino k okoliškim kmetom. Ko so	otroci odraščali, so drug za drugim odhajali od doma in si iskali kruha	drugod. Temu primerne so bile njihove usode med vojno. Franca, ki je	delal v Žireh, so Nemci odpeljali v Dachau in po koncu vojne se je vrnil	domov. Pavle je dobil zaposlitev v Ljubljani, se poročil, med vojno pa	se pridružil partizanom. Janez je delal kot hlapec na veliki kmetiji na	Vrhniki. Stanko je bil še doma. Na začetku vojne je verjetno	simpatiziral s partizani, vendar že zgodaj pristopil k vaški straži v	Šentjoštu, kjer je tudi imel zaročenko. Partizani so mu povezavo s	Šentjoštom silno zamerili in zelo verjetno so se zato znesli nad celo	družino.</p>
						<p>Poleti 1942 so bili doma samo še Jože, Albina ter starša. Jože je z	očetom hodil na dnino in prav dnina na Možinetovi kmetiji v Potoku je	bila zanju usodna. 30. julija 1942 so Šubičevi, po domače Možinetovi v	Potoku pri Šentjoštu kosili zadnjo travo in sejali repo. Sredi	dopoldneva se je pojavila partizanska patrulja in od doma oziroma od	dela odpeljala naslednje:</p>
						<pb n="026"/>
						<figure>
							<graphic url="slike_z_108/z_108_14.png"/>
							<head>Leopold Žust in Jakob Mivšek odkrivata farno spominsko ploščo 12.	septembra 1993; oba sta se kot mladoletnika vrnila s Teharij,	blagoslovitev plošč in spominsko slovesnost so združili z jesenskim	romarskim shodom. <name> </name>
							</head>
						</figure>
						<list type="unordered">
							<item>
								<p>Jakoba Šubica, kmeta in očeta štirih otrok, starega 34 let; </p>
							</item>
							<item>
								<p>njegovo ženo Marjano, rojeno Malavašič, staro 29 let, najmlajši	sin Tone je bil rojen 14. junija 1942;</p>
							</item>
							<item>
								<p>njeno sestro Albino Malavašič, staro 32 let;</p>
							</item>
							<item>
								<p>Frančiško Kavčič, služkinjo, staro 17 let;</p>
							</item>
							<item>
								<p>Viktorja Jereba, hlapca, starega 19 let;</p>
							</item>
							<item>
								<p>Janeza Gantarja, hlapca, starega 18 let;</p>
							</item>
							<item>
								<p>Franca Guzelja, dninarja, starega 64 let;</p>
							</item>
							<item>
								<p>njegovega sina Jožeta, dninarja, starega 27 let.</p>
							</item>
						</list>
						<p>Niso jim dovolili, da bi vzeli karkoli s seboj. V gozdu so se ustavili.	Mamo Marjano je skrbelo za najmlajšega. Prosila je, da bi ga šla	nahranit in se potem vrnila. Niso ji dovolili, čeprav so v gozdu čakali	do mraka. Naslednji dan so prišli še k Šelovsu v Smrečje in odpeljali	Janeza Kogovška, očeta desetih otrok. Vseh devet so potem umorili v	gozdu nad Kajndolom in zakopali v skupnem grobu. 7. novembra 1942 so	vaški stražarji iz Šentjošta trupla izkopali in jih prepeljali v	blagoslovljeno zemljo. Ker so bili oba hlapca in oba dninarja iz	vrhovske fare, so bili prepeljani na vrhovsko pokopališče in tam	pokopani.</p>
						<p>9. avgusta 1942 pozno zvečer so k Marjančnikovim – Guzeljevim v Lavrovec	prišli partizani. Slučajno je tisto noč na hlevu prenočeval 67-letni	sovaščan Zagrabnar. Ker so partizani pred stopnicami na hlev opazili	njegovo palico, so ga najprej hoteli videti, nato se pa niso zmenili	zanj. Možakar je bil že tako prestrašen, ko pa je čez nekaj časa slišal	več strelov, se je zaril v seno in šele zjutraj prilezel s hleva. Komaj	je stopil </p>
						<pb n="027"/>
						<figure>
							<graphic url="slike_z_108/z_108_15.png"/>
							<head>Šestčlanski spominski odbor je skrbel za popis žrtev in postavitev	farnih spominskih plošč. Drugi z leve je predstavnik Nove Slovenske	zaveze profesor Pavle Kogej. <name> </name>
							</head>
						</figure>
						<p>v vežo, je zaslišal stokanje. Za stopnicami v veži sta na tleh ležali v	krvi mrtva mati Marijana, ustreljena v prsi, in komaj še živa hči	Albina, prerešetana od krogel. Poln groze je hitel po pomoč k prvemu	sosedu, ki pa ga ni hotel poslušati; šele tretji sosed, na katerega se	je obrnil, je bil pripravljen pomagati. Sporočili so v Šentjošt in vaški	stražarji so prišli po ranjenko ter jo odpeljali v bolnišnico. Albina	jim je povedala, kdo so bili zločinci, saj je nekatere prepoznala po	glasu. Med partizani naj bi bili Albinina sestrična in še nekateri	domačini.</p>
						<p>Italijani so potem aretirali štiri Lavrovčane: Martina Razložnika,	Nikolaja Žaklja, Cirila Kržiča in Franca Klemenčiča, jih odpeljali v	Horjul in postrelili. Ljudje o tem dogodku skoraj niso govorili. Tudi	Albina, ki je zaradi poškodbe postala invalidka, ne. Ko je bila zadnja	leta v domu za ostarele na Vrhniki, je o vsem, kar se je zgodilo, zaupno	pripovedovala Jakobu Mivšku. Kaj je Lavrovčane vodilo k temu	grozodejstvu, bo ostalo skrivnost. Nikolaj Žakelj je vrhovskemu mežnarju	potožil, da se boji partizanov in je prisiljen delati marsikaj. So bile	mogoče kakšne zamere? (Grenki spomini, str. 89–97)</p>
						<p>Ozna se je za Guzeljeve zanimala še dolgo po koncu vojne, čeprav je	Stanko leta 1948 odšel v Argentino. Janez je bil leta 1953 obsojen na	eno leto zapora in tudi invalidna Albina je morala v zapor za deset	mesecev. Vrhovcem pa sta prav pokol hlapcev, dekle in dninarjev pri	Možinetu ter kruti napad na Guzeljevo mamo in hčerko Albino odpravila še	zadnje pomisleke: stopili so skupaj in ustanovili vaško stražo.</p>
						<p>Po kapitulaciji Italije so se vključili v Slovensko domobranstvo.	Formalno so bili </p>
						<pb n="028"/>
						<p>dislocirani vod 44. čete, ki je imela sedež v Rovtah. V začetku maja 1945	so tudi oni šli na Koroško in bili potem vrnjeni na Teharje. O tem	križevem potu objavlja knjiga obširno pričevanje Jakoba Mivška iz	Hlevnega Vrha, ki se je kot mladoletnik vrnil domov, medtem ko so	njegova brata Johan in Tomaž ter večina drugih Vrhovcev morali na	Hrastniškem hribu prestopiti prag večnosti. Povzeli bomo nekaj odlomkov,	saj celega pričevanja zaradi obširnosti ne moremo vključiti.</p>
						<p>»Bil sem na robu polnoletnosti in odločil sem se, da grem z brati na	Koroško. Večina domobrancev z Vrha je šla proti Šentjoštu že prej, jaz	pa sem šel z bratom Johanom med zadnjimi okrog 10. ure dopoldne (v	soboto, 5. maja). Brat Kajetan je bil tedaj v bolnišnici v Ljubljani,	ker je hudo zbolel po nekem cepljenju v začetku aprila. Brat Anton pa je	bil 7. aprila ubit kot domobranec v Hotedršici. Bil je ravno na straži,	ko so priletela letala in začela bombardirati. Pokopali so ga doma v	Hlevnem Vrhu. Ivan Korošec je kasneje v Vetrinju povedal, da sta bila s	Kajetanom skupaj na ranjeniškem vlaku, ki je zaradi partizanske zapore	obtičal pri Lescah. Korošec je od tam s pomičnimi bolniki nadaljeval pot	peš, Kajetan pa je s težko bolnimi ostal na vlaku.«</p>
						<p>V Vetrinju so domobrance reorganizirali v enote Slovenske narodne vojske.	Govorili so, da bodo šli v Italijo, in dejansko so jih Angleži 28. maja	vkrcali na kamione. Nekateri so kmalu opazili, da se ne peljejo v pravo	smer. Res so jih pripeljali v Pliberk, kjer je že čakal vlak in prevzeli	so jih partizani, ki pa niso bili Slovenci. »Natlačili so nas v vagone	in zaprli. Bilo je strašno vroče in skoraj se ni dalo dihati. Pa kljub	temu so nekateri še upali, da odhajajo v Italijo. Pač niso mogli verjeti	v izdajstvo. Pripeljali so nas do Slovenj Gradca do kasarne. Tu so že	prihajali v sobe slovenski partizani, ki pa so bili veliko bolj grobi.	Iz Slovenj Gradca smo se samo del poti peljali z vlakom, nato pa ponoči	pešačili po neki ožini in grmovju, kjer ni bilo nobene hiše. Ko pa smo	se iz Velenja z vlakom pripeljali na celjsko železniško postajo in so	odprli vagone, se je odprl pekel. Partizani, sami Slovenci, so začeli	kričati, preklinjati, tepsti. Rovtarji in Vrhovci smo imeli še srečo,	saj med partizani ni bilo nobenega domačina, Domžalčane pa so strašno	pretepali. Celo pot do Teharij smo morali kričati: Mi smo izdajalci	slovenskega naroda. Če tega nisi počel, je padel bič po tebi. Ob prihodu	v taborišče so ločili od nas oficirje – med njimi je bil tudi šentjoški	– ki so se sami javili.</p>
						<p>Noč smo prespali v neki baraki, zjutraj pa je prišel oficir in ukazal,	naj civili gredo z njim. Na prigovarjanje brata Tomaža sem šel. V	baraki, kamor nas je pripeljal, nas je bilo kakih 80, na drugem koncu	barake so bile ženske z otroki, vsi drugi pa zunaj na šodru. Vsak večer	smo videli, kako jih zvezane odvažajo iz taborišča. Brata Tomaža so	odpeljali že prvi teden, Johan je pa ostal skoraj do konca. Pripovedoval	mi je, kako so tepli domobranske oficirje. Nekega dne so ženskam pobrali	otroke. Kljub joku, prošnjam in vpitju so jih odpeljali. Potem se je	govorilo, da so jih zmetali na dero in so pomrli na soncu.«</p>
						<p>Prav na svoj osemnajsti rojstni dan se je Jakob Mivšek vrnil domov. Kot	je zapisala hčerka Marija v nekrologu – umrl je 12. novembra 2017 – je	tedaj, ko je povedal, da bratov Tomaža in Johana ne bo več, tudi rekel:	"Nikoli več se ne bom smejal." Mati, ki je v nekaj mesecih izgubila	štiri sinove, se je oblekla v črnino in v njej ostala do smrti. Prav	tako so ravnale Dolinska in Brnkova mati z Vrha Svetih Treh Kraljev –	prva je izgubila šest sinov, druga pa pet – ter Čerteževcova mati z	Žirovskega Vrha, ki jih je tudi izgubila pet. Čeprav poznamo mnoge	domobranske družine, ki jim je kruta revolucija vzela več sinov, družine	s petimi ali celo šestimi pomorjenimi izstopajo. Koliko naših mater je	tedaj trpelo in mnoge se niso niti upale odeti v črno, saj je bilo	žalovanje prepovedano, saj se poboji uradno nikoli niso zgodili. Tudi	zato potrebujemo spravo in prav gotovo tudi te matere skupaj s sinovi	mučenci prosijo zanjo. ?</p>
						<pb n="029"/>
					</div3>
				</div2>
			</div1>
			<div1>
				<head>Mesto na gori</head>
				<div2>
					<head>Lambert Ehrlich – Veliki sin slovenskega naroda</head>
					<docAuthor>Helena Jaklitsch</docAuthor>
					<div3>
						<p>»Ni naključje, da smo se zbrali prav tukaj, marveč je to božja volja.	Božja volja nam tukaj, na Svetih Višarjah, razodeva, kaj je naloga	Slovencev na zemlji, kjer živimo. Ob temeljih te svete gore se stikajo	tri poglavitna evropska plemena. Njihovi valovi, prihajajoči od juga,	severa in vzhoda, bi udarili skupaj prav tu. Romani, Germani in Slovani	bi prav tukaj skušali riniti drug drugemu mejnike nazaj. A naši očetje	so bili modrejši od vojskovodij in politikov. Namesto mejnika so	postavili na ta otok med tremi narodi cerkev. To je edini mejnik v	Evropi, ki narodov ne loči, marveč jih združuje. Danes je tak mejnik vsa	naša domovina. Slovenija mora biti mejnik, ki druži in veže jug s	severom in vzhod z zahodom. Sama ne sme biti ne eno, ne drugo, ne	tretje. Ostati mora mejnik, ki druži kakor Svete Višarje. To je božja	volja! To nalogo bo mogla Slovenija izpolnjevati samo v svobodi, ne pod	gospodarjem, ki bi sedel bodisi na jugu ali na severu, na vzhodu ali na	zahodu. Božja volja je, da mi vsi za to svobodo delamo in božji volji se	ne sme nihče izmikati.«</p>
						<p>(Odlomek iz pridige dr. Lamberta Ehrlicha na Svetih Višarjah poleti	1933)</p>
					</div3>
					<div3>
						<p>Letošnje leto je bogato z različnimi prelomnimi in za našo narodno	zgodovino pomembnimi obletnicami. Samo pomislimo na leto 1848 in na	zanesenjaštvo takratnih Slovencev, ko so pisali zahteve za Zedinjeno	Slovenijo, ko so skupaj z drugimi evropskimi narodi čutili, da ne smejo	zamuditi priložnosti, ki jih prednje postavlja zgodovina. Takrat jim ni	bilo vseeno, ali bo slovenska beseda »beseda praznika, petja in	vriskanja«, če si izposodimo besede enega najpomembnejših slovenskih	književnikov, ki si bo utrdila svoj prostor med drugimi jeziki sveta,	ali pa bo ostala jezik preprostih ljudi. Tu so tudi prvi tabori leta	1868, kjer so zahteve dobile potrditev številne množice, ter konec prve	svetovne vojne, ki je močno zarezala v naš narodni prostor. Pred stotimi	leti se je rodil avtor knjige Ljudje pod bičem in pretresljive povesti	Sin mrtvega, pisatelj Karl Mauser. Tisto leto, 11. decembra 1918, je	svojo zemeljsko pot končal Ivan Cankar. Manj kot teden dni za njim se je	poslovil Evgen Lampe, duhovnik, ki je vse svoje moči namenil reševanju	socialnega položaja slovenskega človeka in večji gospodarski samozavesti	slovenskega podjetnika, toda danes je žal skoraj izbrisan iz našega	spomina. Letošnje leto pa nam ponuja še en opomnik. Pred sto	štiridesetimi leti se je namreč rodil mož, katerega misel nas je uvedla	v ta prispevek. In čeprav ga večina bralcev Zaveze pozna, je skoraj naša	dolžnost, da mu ob tej priložnosti namenimo nekaj več prostora. Gre za	najbolj znano misel, ki jo je izrekel 'gigant izpod Svetih Višarij', kot	ga je nekoč označil zdaj že pokojni dr. Andrej Vovko. Toda zasluži si,	da jo zopet ponovimo, saj je izredno močna, globoka, predvsem pa	razodeva veličino Ehrlichove misli. Ko prebiramo te njegove besede, se	nam kar sam od sebe ponuja odgovor, zakaj ga privrženci komunizma niso	prenašali. Ni šlo le za njegovo jasno in nedvoumno obsodbo komunizma in	njegovega zločinskega delovanja, temveč tudi za to, da je dr. Ehrlich	stal za idejo o samostojni Sloveniji in njenih ponosnih prebivalcih. Kdo	je torej bil dr. Lambert Ehrlich, ki je na Svetih Višarjah tako jedrnato	povzel vizijo in poslanstvo slovenskega naroda? Kdo je bil mož, ki so se	ga komunisti tako bali, da so ga 26. maja 1942 sredi Ljubljane umorili,	po vojni pa njegovo truplo izkopali in odpeljali neznano kam? </p>
						<p>Lambert Ehrlich se je rodil 18. septembra 1878 v Žabnicah (danes so	Žabnice na italijanski strani, pod Višarjami, takrat pa je bila </p>
						<pb n="030"/>
						<figure>
							<graphic url="slike_z_108/z_108_16.png"/>
							<head>Dr. Lambert Ehrlich <name> </name>
							</head>
						</figure>
						<p>to klena slovenska vas) globoko vernim in narodno zavednim staršem. Oče	Janez je bil vsestranski podjetnik – uspešen trgovec z lesom,	gostilničar, posestnik, pa tudi gozdar, živinorejec, poljedelec in celo	poštar. Bil je ponosen Slovenec, ki svoje zvestobe slovenstvu ni skrival	niti takrat, ko je bilo hudo. Vsi so z njim govorili slovensko, tudi	tisti, ki so svoje otroke v strahu pred nasilno germanizacijo vzgajali v	nemškem duhu; pred pokončnim možem si preprosto niso upali zatajiti	svojih slovenskih korenin. Toda drža, s katero je oče Janez vzgajal	svojih deset otrok, takrat ni bila samoumevna. To je bil namreč resnično	čas vedno bolj nestrpnega nemškega pritiska na slovenski živelj. Ta je	bil še posebno močan v koroških mestih, kjer so bili Nemci v večini in	so zasedali najvplivnejša politična mesta na Koroškem, njihovo sovraštvo	pa so vedno bolj čutile tudi slovenske vasi. Tudi po zgledu matere	Magdalene, rojene Miklosch, je mladi Lambert odkrival globine vere. Pri	njihovi gostilni se je začenjala romarska pot na svete Višarje, kamor so	Slovenci takrat radi in množično zahajali. Da je bilo to resnično pravo	slovensko romarsko središče, še danes pričajo freske Toneta Kralja, ki	krasijo višarsko cerkev. Neredko je mati romarje zaprošala, da namesto	plačila njeno družino izročijo višarski Mariji varstvo. </p>
						<p>Dr. Ehrlich je osnovno šolo, ki so ji takrat rekli še ljudska šola,	obiskoval v domači vasi, nato pa svojo šolsko pot nadaljeval na celovški	gimnaziji. Tisti, ki so dr. Ehrlicha poznali še iz mladih let, so vedeli	povedati, da je bil živahen in zelo nadarjen fant, ki je rad prepeval	slovenske pesmi. Toda čeprav je bil oče ponosen Slovenec, se je zavedal	pomena slovenskega reka: 'Več jezikov znaš, več veljaš.' Vsako leto je	otroke v poletnih počitnicah pošiljal v Italijo, da so se tam poleg	nemščine in slovenščine naučili še italijanščine. Dr. Ehrlich je kasneje	temu jezikovnemu šopku dodal med drugim še angleščino, francoščino in	latinščino. Gimnazijo, brihten, kot je bil, je opravil z odliko, nato pa	se vpisal na študij teologije, in sicer v Innsbrucku oziroma Inomostu,	kot ga z lepim slovenskim imenom v svojem življenjepisu omenja Ehrlich.	20. julija 1902 je bil posvečen v duhovnika, nato pa ga je krški škof	Joseph Kahn, ki je bil sicer Slovencem naklonjen, še isto leto poslal na	izpopolnjevanje v Pariz, od tam pa še v Rim. Leto kasneje je v Inomostu	uspešno ubranil doktorat. </p>
					</div3>
					<div3>
						<head>Na Koroškem </head>
						<p>Njegova prva služba je bila v Beljaku, toda kaj kmalu ga je škof imenoval	za stolnega kaplana v Celovcu, kjer je »goreče podpiral kulturno in	socialno delo med Slovenci«. Njegove sposobnosti niso ostale neopažene.	Od leta 1907 do 1910 je bil škofov tajnik, nato pa je postal profesor v	celovškem bogoslovnem semenišču, kjer je predaval filozofijo in	apologetiko. Da bi bolje spoznal vzhod in vzhodne cerkve, je v </p>
						<pb n="031"/>
						<p>tem času dvakrat odpotoval tja: enkrat v Palestino, nato pa še na goro	Atos in v Grčijo. Toda poleg duhovniške službe je imel Ehrlich ves čas	pred očmi tudi svoje slovenske rojake, katerih predniki so že pred	stoletji v domačem jeziku predajali oblast koroškim knezom, zdaj pa so	bili podvrženi močni germanizaciji. »Tu (v bogoslovnem učilišču v	Celovcu) sem znanstveno deloval, kolikor mi je to dopuščalo	narodno-obrambno delo, kateremu sem moral radi pomanjkanja slovenske	posvetne inteligence na Koroškem posvetiti mnogo časa in truda ter	deloval zlasti literarno na tem področju. Tako sem spisal l. 1913	večinoma sam knjigo 'Aus dem Wilajet Kärnten' in sestavil leta 1917 za	državni zbor na Dunaju obširno spomenico o preganjanju koroških	Slovencev,« je zapisal v svojem curriculum vitae ob nastopu profesure na	Teološki fakulteti v Ljubljani. </p>
						<p>Ehrlichovo delo za slovenske rojake na Koroškem je bilo v tistem času	izrednega pomena. Druga polovica 19. stoletja in čas pred prvo svetovno	vojno sta bila na Koroškem zaznamovana z načrtnim ponemčevanjem, pri	čemer so bile posebej na udaru slovenske šole. V letu 1861 je bilo v	slovenskem delu Koroške, kot nekje poroča dr. Ehrlich, 28 slovenskih in	56 dvojezičnih šol, na istem območju pa so bile leta 1913 samo še tri	slovenske šole ter 84 dvojezičnih in 30 nemških šol, pri čemer je bil	naziv »dvojezična šola utemeljen zgolj v tem, da v prvem razredu	uporabljajo dvojezični abecednik. Po treh mesecih se začne pouk v	nemškem jeziku. Po opravljeni šoli večina otrok niti svojega imena ne	zna napisati slovensko. Od 137 učiteljev slovenskega porekla jih le 20	do 30 zmore napisati slovensko pismo. Načelo drugih učiteljev pa je kar	brez izjeme preprečiti sleherno uporabo slovenske besede v šoli in zunaj	šole. Številni otroci so morali, če so med seboj govorili slovensko, za	kazen na hrbtu nositi lesenega osla in pogosto popisati cele pole s	stavkom 'Jaz sem slovenski osel'. Dandanes otroke, ki v šoli med seboj	govore slovensko, zasramujejo in kaznujejo,«<note place="foot" n="1">Metod Benedik, Lambert Ehrlich za slovenski narod, v: Acta	Ecclesiastica Sloveniae, št. 24, str. 652</note> je zapisal Ehrlich	v knjigi, objavljeni leta 1913. Takrat se je zelo jasno zavzel za to, da	se »slovenski narod takemu nasilju sme in mora postaviti po robu«.	Ehrlich je več čas tudi opozarjal na pomanjkanje slovenskega	izobraženstva na Koroškem, kar je bila ena od posledic protislovenske	naravnanosti ljudskih šol. Koroški časopis Mir, ki ga je leta 1882	ustanovil duhovnik in eden najpomembnejših koroških Slovencev Andrej	Einspieler, je pozival slovenske kmete, naj vpišejo svoje otroke v	celovške latinske šole in na učiteljišče, da bi se tako povečalo število	slovenskih učiteljev in uradnikov, ki bi lahko z ljudmi govorili v	njihovem domačem jeziku. Prav zaradi tega se je že kot mlad Ehrlich	močno angažiral tudi v narodnem življenju ter pomembno prispeval k	razmahu društvenega življenja slovenskih Korošcev, zaradi česar med	Nemci ni bil prav dobro sprejet. Tudi drugi slovenski duhovniki so	občutili nemško sovraštvo, ker so si kot redki slovenski izobraženci	zelo prizadevali za ohranjanje slovenskega jezika in narodne identitete. </p>
						<p>Tudi na drugih področjih so bili Slovenci na Koroškem močno zapostavljeni	in preganjani. Tiste uradnike, ki so si upali na delovnem mestu	uporabljati slovenščino, so oblasti kaj hitro prestavile na Štajersko	ali kam drugam, medtem ko so njihova mesta zasedli Nemci iz drugih delov	Avstrije (takrat še Avstro-Ogrske). Prav tako tudi mnogi zdravniki, ki	so obiskovali bolnike po domovih, niso znali slovenščine, svoj vpliv pa	so marsikdaj izkoristili za nemško propagando. Čeprav je bilo Slovencev	na Koroškem tretjina, Slovenci niso imeli svojega lastnega predstavnika	v dunajskem parlamentu, leta 1907 pa so volilna okrožja preuredili tako,	da je bilo nemško prebivalstvo praktično povsod v večini (enako so	delali Italijani na Primorskem), kar je preprečevalo Slovencem možnost	izvolitve lastnega </p>
						<pb n="032"/>
						<p>političnega predstavnika bodisi v dunajski parlament bodisi v deželni	zbor. Še posebej močan pritisk je bil na Slovence v času popisa	prebivalstva. Oblasti, ki so popis izvajale, so uporabljale različne	trike, da bi čim manj ljudi kot pogovorni jezik navedlo slovenščino	(takrat so pripadnost narodu ugotavljali glede na pogovorni jezik). Tako	ob popisu ljudi niso spraševali, kateri jezik govorijo doma, temveč v	katerem jeziku se sporazumevajo na sodiščih, železniški postaji in	drugih uradnih ustanovah. Tiste, ki so vendarle vztrajali, da se kot	odgovor pod tem vprašanjem navede slovenščina, so pogosto kaznovali. V	Špitalu so na primer sklicali vse zaposlene ter jim naročili, da se s	tremi uslužbenci, ker so pri popisu vztrajali pri slovenščini, ne smejo	pogovarjati. V strahu, da ne bi bili kaznovani še sami, so tem trem	uslužbencem odrekli gostoljubje tudi lokalni gostilničarji. Podobno	usodo izrinjanja je slovenščina doživela tudi na sodiščih. Pogosto vlog,	ki so jih ljudje oddali v slovenskem jeziku, sodišča niti niso vzela v	obravnavo. </p>
						<p>Vse to je Lambert Ehrlich ne le od blizu opazoval ter doživljal, temveč,	kar je še bolj pomembno, na to tudi javno opozarjal in se tudi osebno	zelo angažiral. Leta 1904 je v Celovcu ustanovil Narodno čitalnico, dal	pobudo za ustanovitev različnih delavskih in izobraževalnih društev,	spodbujal gradnjo slovenskih domov v industrijskih krajih. Tri leta	kasneje je ustanovil Slovensko krščansko socialno zvezo za Koroško, ki	je bila osrednja kulturna organizacija za koroške Slovence, njena	naslednica pa je Krščanska kulturna zveza, ki danes deluje na Koroškem	in je ena od dveh osrednjih tamkajšnjih slovenskih organizacij. Zelo	jasno je povedal, kaj je njen namen: »Rešiti narodu narodnost in vero.	To pa ji bo mogoče le tedaj, če povzdigne narod na najvišjo stopnjo	narodne izobrazbe in gmotnega blagostanja. Če je Bog postavil slovenski	narod </p>
						<p>na Koroško, ima ta narod na Koroškem tudi pravico do obstoja. … Narodnost	nam je bila prej dana, kakor je država sploh obstala. … Zato država nima	pravice jemati nam narodnost, ampak je njena dolžnost, da ščiti pravice	naroda in ga krepi.«<note place="foot" n="2"> Janko Zerzer, Ehrlich in	Koroška; v: V zvestobi narodu in veri – Lambertu Ehrlichu ob	70-letnici smrti, Teološka akulteta, Ljubljana 2015, str. 24</note>Leta 1906 je skupaj z Valentinom Podgorcem, še z enim narodno zavednim	duhovnikom, ustanovil prvo duhovniško organizacijo v škofiji Sodaliteta	(za slovenske duhovnike), ki danes kot Katoliški dom prosvete Sodalitas	deluje v Tinjah. Organiziral je tudi številne prosvetne tečaje, verske	in narodne manifestacije. </p>
						<p>V knjigi, ki smo jo že omenili, je utemeljeval, kako se slovenski narod	bori za naravno pravo svojega obstoja. Z vso srčnostjo in zavzetostjo je	spodbujal narodno zavest ter opozarjal na nevarnost uničenja: »Na	Koroškem živimo od sedmega stoletja, smo tukaj zakoreninjen narod, ki je	svoje vojvode postavljal v slovenskem jeziku! Zdaj pa nas hočejo	tretirati kot pritepeno bando ciganov. … Če zahtevamo pogoje za	ohranjanje svojega materinega jezika in vere, kar je vsakemu narodu	najdragocenejše, to zahtevamo kot ljudje, enaki vsem ljudem na zemlji,	kot Slovenci in kot katoličani.«<note place="foot" n="3"> Metod Benedik,	Lambert Ehrlich za slovenski narod, v: Acta Ecclesiastica Sloveniae,	št. 24, str. 659–660</note> Njegove besede bi morale najti mesto	tudi v učbenikih naših šolarjev. </p>
						<p>Že na Koroškem je velik del svojega časa posvečal študentom in dijakom,	kar je kasneje nadaljeval tudi v Ljubljani. Tako je na lastne stroške	zbiral študente v času počitnic ter z njimi razpravljal o vprašanjih,	povezanih z narodom in katoliško vero. Za dijake, ki niso bili sprejeti	v škofijsko malo semenišče, je ustanovil Slovenski dijaški dom. </p>
					</div3>
					<div3>
						<head>Prva svetovna vojna </head>
						<p>Tudi v času prve svetovne vojne dr. Ehrlich ni miroval. Ker je znal kar	nekaj jezikov, je bila </p>
						<pb n="033"/>
						<figure>
							<graphic url="slike_z_108/z_108_17.png"/>
							<head>Dr. Ehrlich in stražarji <name> </name>
							</head>
						</figure>
						<p>dobrodošla njegova pomoč pri duhovni oskrbi ranjencev v vojaških	bolnišnicah v Celovcu. Ti so bili namreč iz različnih koncev monarhije.	Vojaške oblasti so mu takrat očitale, da daje prednost češkim ranjencem,	zaradi česar so hoteli zoper njega uvesti določene sankcije, vendar so	bili taki očitki bolj posledica nestrinjanja z njegovim delom za	slovenski narod. Zanj se je zavzel celovški škof, ki se je enako odločno	postavil v bran tudi Slovencem ter preprečil ukinitev nepolitičnih	katoliških organizacij slovenske mladine na Koroškem. Toda vojni	navkljub Ehrlich ni nehal opozarjati na preganjanje koroških Slovencev,	saj se to tudi takrat ni ustavilo. Leta 1917 je na dunajski državni zbor	naslovil obsežno spomenico, s katero je želel poslance opozoriti prav na	to problematiko. </p>
						<p>Po koncu vojne je deželna vlada v Ljubljani, ne le zaradi njegovega	znanja tujih jezikov, temveč zaradi izjemnega poznavanja koroške	problematike, dr. Ehrlicha imenovala za izvedenca za Koroško v	delegaciji Kraljevine SHS, ki se je udeležila mirovne konference v	Parizu. Tam se je Ehrlich izkazal za spretnega in iznajdljivega, pa tudi	zelo angažiranega sodelavca. Tako je med drugim sestavljal različne	spomenice, s katerimi je želel doseči kar najboljši položaj za koroške	Slovence, zbiral dokazno gradivo, pripravil, danes bi rekli zlobiral,	avdienco nadškofa Jegliča pri ameriškem predsedniku Wilsonu. Bil je	imenovan tudi za spremljevalca komisije, ki ji je predsedoval ameriški	podpolkovnik Sherman Miles, določila pa naj bi razmejitveno črto med	Avstrijo in Jugoslavijo na Koroškem. Ehrlich si je močno prizadeval, da	bi šla komisija tudi v koroške vasi, da bi tako ugotovila, kako močno je	tam prisoten slovenski živelj, vendar kljub naporom ni uspel. Komisija	se je tako, tudi pod vplivom Nemcev in Italijanov, zadrževala predvsem v	mestih, ki so na zunaj, z enojezičnimi napisi na uradnih stavbah, dajali	vtis nemškega prostora. Nemci so se seveda tudi potrudili, da so	komisiji pokazali uradne knjige in evidence, kjer je prav tako	prevladoval nemški jezik, svoje pa je naredilo tudi nezaupanje koroških	Slovencev do Jugoslavije. Vse to je prispevalo k ustvarjanju izkrivljene	jezikovne in narodnostne podobe Koroške. To </p>
						<pb n="034"/>
						<figure>
							<graphic url="slike_z_108/z_108_18.png"/>
							<head>Umorjeni Ehrlich na Streliški ulici 26. maja 1942 <name> </name>
							</head>
						</figure>
						<p>se je pokazalo ob predlogu, ki so ga oblikovali, saj so mejo postavili na	Karavanke ter na oni strani pustili številne slovenske vasi. Toda dr.	Ehrlich se ni vdal. Pisal je celo v Vatikan, se podpisal pod več	spomenic, v katerih je opozarjal, da so doline Rož, Podjuna in Zilja	slovenske, ter v časopisu Mir objavljal članke, v katerih je Korošce	pozival h glasovanju za Jugoslavijo na koroškem plebiscitu. Spominjal	jih je na krivice, ki so jih v dolgi skupni zgodovini prizadeli Nemci:	»Proč od Nemcev, ločimo se za večne čase!«<note place="foot" n="4">Lambert Ehrlich, Opomin koroškim Slovencem za plebiscit, v: Mir, 5.	10. 1920</note> Žal ves njegov napor ni prinesel tistega, kar si je	tako želel. Še več. Zaradi svoje izrazito narodnozavedne drže se je	moral umakniti s Koroške ter najprej odšel na študij na Sorbono in v	Oxford, nato pa v Ljubljano, kjer je bil leta 1922 imenovan za	profesorja na Teološki fakulteti, kasneje pa tudi za njenega dekana.</p>
					</div3>
					<div3>
						<head>Ehrlich med obema vojnama</head>
						<p>Tudi v Ljubljani je dr. Ehrlich ostajal neutruden delavec za slovenstvo,	veliko časa pa je tudi tu posvečal mladini in njenemu zorenju v pokončne	katoličane in zavedne Slovence. Leta 1930 je ustanovil akademsko	Vincencijevo konferenco, ki je pomagala študentom s hrano, obleko,	stanovanjem ter z vsem drugim, kar so potrebovali za življenje. Zgradil	je Akademski dom sv. Cirila, v katerem je bila kapela, ki jo je poslikal	France Kralj, stroške poslikave pa je iz dela svoje dediščine pokril	Ehrlich. Toda pomagal ni le študentom, temveč tudi drugim ljudem v	stiski. Tako je v Ljubljani v bližini Križank finančno podprl odkup	hiše, v kateri so našle svoj prostor obubožane in ostarele služkinje.	Posebno skrb je namenjal tudi revežem, ki so živeli na ljubljanskem	gradu. Resnično je bil človek pri dr. Ehrlichu vedno na prvem mestu,	tudi če je bil ta njegov ideološki nasprotnik. Sredi tridesetih let je	na Dunaju celo obiskal Borisa Kidriča, ki je bil tam zaprt kot član	vodstva Komunistične partije Jugoslavije, ter mu izrazil svojo	naklonjenost. Stražarji so mu to oporekali, vendar jih je zavrnil rekoč:	»To sem storil kot duhovnik.«<note place="foot" n="5"> Anka	Vidovič-Miklavčič, Ehrlich – duhovni vodja stražarjev, v: Ehrlichov	simpozij v Rimu, Mohorjeva družba, Celje, 2002, str. 198</note> Zelo	bogata je bila tudi njegova misijonska dejavnost, prek katere je želel	poglobiti misijonsko zavest pri vseh Slovencih ter »osvojiti ves svet za	Kristusa Kralja«. </p>
						<p>Škof dr. Gregorij Rožman, ki se je kot pokončen Slovenec zaradi nemškega	nasilja prav tako moral umakniti iz Koroške v Ljubljano, je dr. Ehrlicha	imenoval za akademskega dušnega pastirja in duhovnega voditelja, danes	bi rekli študentskega duhovnika. To nalogo je dr. Ehrlich, tako kot vse	druge, vzel zelo resno, saj sta mu bili skrb za mladino in njena vzgoja </p>
						<pb n="035"/>
						<p>vedno blizu. Leta 1932 je ustanovil akademsko društvo Straža, ki je po	dveh letih delovanja začelo izdajati tudi svojo revijo Straža v viharju.	»Imamo Pot, Resnico in Življenje, vendar človeštvo bolj kot kadarkoli	blodi po stranpotih, v zmotah in smrtni senci. Blodi v osnovni zmoti, ne	priznavajoč in odklanjajoč Boga, v zmoti, ki je vir vsega današnjega	zla, ki nas zajema in ki se kaže zlasti v gospodarskih, političnih in	socialnih zablodah današnjega časa. Človek sicer uvideva odvisnost vseh	vprašanj, ki nas obdajajo, od tega osnovnega vprašanja, vendar	trdovratno vztraja v svoji trmi in oholosti: toži nad materialno krizo	in išče zanjo zdravila v raznih znanstvenih in neznanstvenih	špekulacijah, mesto da bi začel zdraviti zlo pri njegovih koreninah,« so	zapisali v prvi številki.<note place="foot" n="6"> Straža v viharju, 1.	11. 1934, leto 1, št. 1, str. 1</note> Ustanovitev Straže je	sovpadala s časom diktature kralja Aleksandra I. Karađorđevića, ki je,	»sovražna slovenskemu katoliškemu gibanju (mogoče tudi pod vplivom	prostozidarstva in protikatoliškega liberalizma)«, razpustila vsa	najvidnejša slovenska katoliška društva, med drugim tudi Orle, ostali	sta lahko samo še Marijina kongregacija in Katoliška akcija kot izrazito	verski organizaciji. Toda kljub tako drastičnim ukrepom oblasti je hotel	dr. Ehrlich nadaljevati vzgojo mladine, zaradi česar je tudi ustanovil	akademsko društvo. Njegove člane je spodbujal k javnemu delovanju, pri	čemer je poudarjal pomen doslednosti pri vzgoji mladih izobražencev v	idejno neupogljive katoličane ter narodno zavedne Slovence. Ves čas jih	je usmerjal tudi k socialnemu katolicizmu kot zahtevi krščanske morale,	ki obvezuje posameznika. Tako kot je bil sam občutljiv za stisko drugih,	je tudi pri stražarjih razvijal čut za sočloveka. </p>
						<p>Zanimiv in danes še kako aktualen je bil njegov pogled na odnos država –	Cerkev znotraj šolstva. Ni bil zagovornik ideje, da bi imela izključno	pristojnost nad vzgojo ena ali druga, toda obenem je tudi poudarjal, da	država šolstva ne sme monopolizirati. »Državni monopol šolstva v resnici	ni drugega kakor državni socializem na polju šolstva. … Čim več je	privatne podjetnosti na polju šolstva, umetnosti in znanstva, tem večji	bo napredek in tem lažje bodo posamezni geniji prihajali na površje; čim	več pa bo državne šablone, tem manj bo prave umetnosti.«<note	place="foot" n="7"> Lampret Ehrlich, Šola in cerkev, v: Čas,	Znanstvena revija Leonove družbe, 1922, letnik XVI, zvezek 5/6, str.	311–312</note> Njegove besede mirno lahko ponovimo skoraj sto let	kasneje, ko opazujemo, kako si levičarske oblasti prizadevajo ohranjati	državni monopol na področju šolstva. </p>
						<p>Odločno je nasprotoval liberalizmu, svetovnemu in domačemu komunizmu ter	z njim povezanimi levimi gibanji, ki so nastajala tudi znotraj	katoliškega gibanja (križarji, kocbekovci). Že leta 1923 je objavil	razpravo z naslovom Ruski boljševizem, v kateri je opozoril na posledice	boljševistične revolucije. Prav zaradi poznavanja posledic, ki jih je	boljševis tična revolucija prinesla SZ, je bil toliko bolj glasen	nasprotnik komunizma, ki je tudi v Dravski banovini pridobival svoje	somišljenike, še posebej med študenti. Ti so se začeli prikrito	vključevati v posamezna študentska združenja in tam z različnimi	akcijami in nastopi skušali vnesti razdor, nemir in nestrpnost med	študente. To je bil čas, ko se je članom komunistične partije, ki je	bila v Jugoslaviji od leta 1921 prepovedana, ter njenim privržencem	uspelo vtihotapiti ne le v študentske, temveč v mnoge strokovne,	kulturne, delavske in dijaške organizacije in ustanove. Prav nastanek	Ehrlichovega kroga (če lahko tako rečemo) in nastop Stražarjev sta bila	pomembna dejavnika v uspešnem zaviranju partije. Dr. Ehrlich je z	delovanjem svojih študentskih skupin, predvsem stražarjev, pa tudi	drugih preprečil komunistični prevzem študentskega gibanja na	ljubljanski univerzi, s čimer si je že takrat nakopal njihovo resnično	globoko so vraštvo. Zavedal se je namreč, da je z vzponom </p>
						<pb n="036"/>
						<p>komunizma v nevarnosti tudi slovenstvo. Boj proti komunizmu je bil tako	zanj tudi boj za slovenstvo. Danes, ko gledamo nazaj na teh sedemdeset	let, odkar si je komunizem uzurpiral oblast, lahko njegovim ugotovitvam	(žal) le pritrdimo.</p>
					</div3>
					<div3>
						<head>Višarska Slovenija ali Ehrlich kot eden idejnih očetov slovenske	samostojnosti</head>
						<p>Kot zaveden Slovenec, ki je na lastni koži občutil moč nemškega	nacionalizma in videl, kako je bil pomemben del slovenskega naroda po	koroškem plebiscitu odtrgan od narodnega telesa, je na Svetih Višarjah	sanjal o samostojni Sloveniji. Tja je na romarsko pot v poletnih mesecih	vabil študente in jim z nagovori vsajal misel o državi vseh Slovencev.	Ni presenetljivo, da si je prav Svete Višarje izbral za to. Ne le, da so	bili to kraji njegove mladosti, temveč tudi zato, ker so bile za	jugoslovansko mejo. Doma je bilo namreč nevarno izpostavljati pravice	slovenskega naroda, še posebej, ker mu kralj in njegovi privrženci niso	priznavali tega statusa, temveč so ga videli le kot eno izmed plemen. </p>
						<p>O čem je pravzaprav razmišljal, ko je vizionarsko gledal v prihodnost?	Predvsem si je želel, da bi Slovenija postala samostojna in svobodna	država. Danes, ko potomci in nosilci komunističnega izročila vztrajno	ponavljajo, da se je ideja samostojne Slovenije rodila v njihovih	vrstah, jih Ehrlichova Višarska Slovenija postavlja na laž. Pa ne le	Ehrlichova ideja, temveč predvsem sama zgodovina. Po drugi svetovni	vojni ni bilo ne duha ne sluha o naši samostojnosti, v določenem	trenutku so nam hoteli celo vzeti jezik. Spomnim se tudi članka v	Slovenskem poročevalcu, ki je po vojni prinesel novico o obsodbi na	večletno zaporno kazen človeka, ki je na glas govoril o samostojni	Sloveniji. Obtožili so ga izdajstva in protiljudskega govorjenja. </p>
						<p>Misel na samostojno Slovenijo je v dr. Ehrlichu verjetno začela tleti že	v času pariške mirovne konference, na kateri je spoznal, da slovenski	narod za mnoge, ker nima svoje samostojne politične tvorbe, sploh ne	obstaja, zaradi česar je nemočen v svojih upravičenih zahtevah. Kot	koroški Slovenec je videl, kako v krajih, ki so bili nekoč središče	karantanske države, izginjata slovenska beseda in slovenski človek. Prav	tako ni ostal slep za preganjanje Slovencev v Italiji. Leta 1932 je celo	pripravil spomenico, namenjeno papežu, v kateri je opozoril na neznosno	italijansko preganjanje Primorcev. Ehrlich, kot je mogoče prebrati tudi	v uvodnih besedah tega prispevka, je resnično trdno veroval v	zgodovinsko poslanstvo slovenskega naroda, ki je našel svoj prostor pod	soncem prav na stičišču treh svetov in je hotel s postavitvijo cerkve	Germanom in Romanom pokazati, da želi živeti v miru z njimi. Dr. Ehrlich	je tudi začrtal pot do končnega cilja – samostojne države. Slovenski	narod bi moral najprej utrditi slovenstvo v svetu; torej pri vseh, ki so	zaradi različnih vzrokov zapustili domovino in se znašli na vseh koncih	sveta. Po tem bi bilo treba predstaviti slovenski narod mednarodni	javnosti, da bi ta dojela, da so Slovenci narod v polnem pomenu besede	in da jim zato pripadajo vse pravice, ki gredo narodom. Ko bi vse to	dosegli, bi Slovenija lahko postala samostojna država. Skoraj bi lahko	rekli, da se je po njegovih korakih dogajala naša pot do lastne države.	Ideja o samostojni državi je dobila zagon zunaj meja matične domovine. V	osemdesetih letih so bile slovenske izseljenske skupnosti kot prerojene,	napite z idejami o naši lastni državi. In ko je Slovenija začela svojo	pot v samostojnost, so se vsi po vrsti lotili prepričevanja svojih	oblasti (torej v državah, kjer so živeli), da ima slovenski narod	pravico do samostojne Slovenije. Nenadoma tudi za mednarodno javnost	nismo bili več le del Jugoslavije, temveč nekdo, ki ima svoje ime, svojo	identiteto in svojo zgodovino. Ter svojo državo. </p>
						<pb n="037"/>
					</div3>
					<div3>
						<head>Druga svetovna vojna</head>
						<p>Z napadom na Poljsko se je začela druga svetovna vojna. Še prej sta	Sovjetska zveza in Nemčija podpisali pakt o nenapadanju: roki sta si	tako podala komunizem in nacionalsocializem. Dr. Ehrlich je jasno	obsojal oba totalitarizma, saj je v obeh, bogat z izkušnjami, videl	nevarnost za slovenstvo in katoliško vero. Ko je Nemčija 1938 k velikemu	Reichu priključila Avstrijo (anšlus), je bil na Ehrlichovo pobudo v	Sloveniji razglašen poseben dan molitve za nesrečno Avstrijo. 15. marca	1938 je bil tako po vseh slovenskih krajih dan molitve in žalovanja, o	čemer so poročali tudi tuji mediji. Nemčija je, potem ko je izvedela za	to, protestirala pri jugoslovanskih oblasteh, ta pa je zahtevala	pojasnilo pri takratnem notranjem ministru dr. Antonu Korošcu, zakaj je	prišlo v Sloveniji do verskih protestnih manifestacij.<note place="foot"	n="8"> Poročilo Ruda Jurčeca o tem dogodku je bilo objavljeno v	časopisu Slovenska država, ki so ga izdajali Slovenci v Kanadi.	Prof. Ehrlich–škof Rožman izdajalca?, v: Slovenska država, letnik	XLIII, mar.-apr. 1993, št. 3?4, str. 1</note> K sreči je šla afera	mimo brez večjih posledic za njenega snovalca. </p>
						<p>Še preden je vojna dosegla naše kraje, je dr. Ehrlich pozival vodilne	slovenske politike, da pripravijo gradivo, ki bo prispevalo k slovenski	utrditvi in potrditvi med zavezniki. Želel je namreč, da je slovensko	politično vodstvo pripravljeno na izzive, ki jih je pred slovenski narod	postavljala zgodovina. Slutil je namreč, da se vojni ne bo mogoče	izogniti. Tudi ko se je ta že začela, je nadaljeval delo za zaščito	slovenskega naroda. Njegovi Stražarji so vse od zloma Jugoslavije	zagovarjali samostojno in neodvisno Slovenijo, sam pa je zbiral poročila	o nemškem nasilju na Gorenjskem in Štajerskem, protestiral proti	priključitvi slovenskega ozemlja Italiji, nasprotoval fašističnim	zahtevam po enotni akademski organizaciji, se upiral s strani komunistov	ukazanemu kulturnemu molku (ki so ga sami mirno kršili na t. i.	osvobojenem ozemlju). </p>
						<p>Prvega aprila 1942 je Italijanom poslal spomenico, v kateri je ostro	kritiziral samovoljne ukrepe okupacijskih oblasti v Ljubljanski	pokrajini in opozarjal na težak položaj prebivalstva. To je bilo	podvrženo tako hudemu nasilju Osvobodilne fronte in VOS, ki je izvajala	umore po vsej Dolenjski in Notranjski, pa tudi v glaven mestu,<note	place="foot" n="9"> Prim: H. Jaklitsch, Seznam žrtev	revolucionarnega nasilja pred ustanovitvijo prve vaške straže, v:	Temelj prihodnosti, Nova Slovenska Zaveza 2015</note> kot	represalijam okupatorja (spomenico s podobno vsebino je poslal tudi v	Vatikan). Prav ta spomenica je bila v času Rožmanovega procesa močno	zlorabljena, saj so povojne oblasti povzemale predvsem (ali samo) njen	zaključek, v katerem je Ehrlich, zaradi komunističnega nasilja, ki se je	v času nastanka spomenice močno okrepil, prosil oblasti, da dovoli	ustanovitev avtonomnih varnostnih služb v obliki »akademske formacije,	meščanske straže in splošne narodne straže po vaseh«. Povojna	komunistična oblast pa je seveda 'pozabila' povedati, da je spomenica v	prvi vrsti ostra kritika italijanske okupacijske politike, v kateri je	med drugim zahteval od Italijanov, da zagotovijo najnujnejše pogoje za	varno in mirno življenje ljudi, vrnitev Slovencev, ki so bili	internirani ali konfinirani, takojšnje prenehanje požiganja vasi, že	požgane vasi pa naj okupacijska oblast obnovi ter da večjo svobodo	slovenskim časopisom. Prav tako so 'pozabile' omeniti, da je spomenica	nastala tudi zaradi komunističnega nasilja, ki je udarilo po	prebivalcih. V njej je tudi zapisal, da je položaj slovenskega naroda	obupen, »ne le zaradi nekrščanskega in barbarskega ravnanja okupacijskih	oblasti in rastočega komunističnega oziroma partizanskega nasilja nad	nezaščitenimi civilisti v mestih in na podeželju, ampak tudi zaradi	očitnega cilja vseh kompetentnih faktorjev osi: uničenje slovenstva kot	takega«. </p>
						<p>Jeseni 1941 je dr. Ehrlich banu Marku Natlačenu, ki je bil kot žrtev	komunistične </p>
						<pb n="038"/>
						<figure>
							<graphic url="slike_z_108/z_108_19.png"/>
							<head>Pogrebni sprevod na Miklošičevi v Ljubljani<name> </name>
							</head>
						</figure>
						<p>partije umorjen 13. oktobra 1942 (tudi njegov grob so po vojni oskrunili	in posmrtne ostanke odpeljali neznano kam), predlagal ustanovitev	ilegalne slovenske vlade, katere cilj bi bila ustanovitev Združene	Slovenije v svobodni Evropi. Po njegovem prepričanju bi morala biti ta	vlada politično popolnoma neodvisna od okupacijskih upravnih organov,	njena naloga pa bi bilo povezovanje Slovencev in preseganje predvojnih	sporov, organiziranje samopomoči, vanjo pa naj bi bile vključene vse	slovenske stranke, tudi komunistična partija. Dr. Ehrlich se je seveda	zavedal totalitarnosti ter njenega izkoriščanja vsega, kar je bilo	mogoče, da bi dosegla oblast, vendar se mu je zdelo dobro, da načelno ni	nihče izključen. Je pa obenem predlagal, da je komunistična partija	dolžna dati učinkovito jamstvo, da se bo držala dogovorjenih ciljev in	nalog slovenske </p>
						<p>vlade, vodstvo pa se mora pred njenim morebitnim nespoštovanjem dogovorov	tudi učinkovito zavarovati. Natlačen je njegov predlog zavrnil, saj naj	bi takšna vlada pomenila nelojalnost do jugoslovanske vlade, ki je bila	v begunstvu, obenem pa bi po nepotrebnem izzivala okupatorja, če bi	zanjo izvedel. Toda kljub zavrnitvi dr. Ehrlich ni izgubil zagona ali	volje, temveč je še naprej razmišljal o možnostih, ki bi pripeljale do	samostojne Slovenije, znotraj katere bi bile združene vse slovenske	pokrajine, vključno s Primorsko in Koroško. Prepričan je bil namreč, da	imajo Slovenci neodtujljivo pravico do lastne in suverene države. </p>
						<p>V tistem času je dozorela tudi ideja o ustanovitvi zveze držav narodov na	območju srednje Evrope in Podonavja, ki bi skupaj tvorile samostojno	politično enoto, ki bi predstavljala </p>
						<pb n="039"/>
						<p>protiutež Nemčiji in Franciji. Po Ehrlichovem prepričanju bi »ta unija	predstavljala blok transverzalne Evrope, ki bi miroljubno in	prijateljsko družila evropsko tradicijo zapada z mistiko ruskega vzhoda,	rešenega boljševiških zablod«. Danes po svoje prestavlja tako protiutež	Višegrajska skupina, v kateri so štiri države, ki jih najdemo v tem	predlogu, kar ponovno dokazuje izredno širino Ehrlichovega pogleda ter	njegov izjemen politični uvid. </p>
						<p>Vse to njegovo delovanje je seveda močno načenjalo živce komunistični	partiji, ki ji je bil dr. Ehrlich trn v peti že iz časa pred drugo	svetovno vojno. O njegovi likvidaciji so v širšem krogu OF razpravljali	vse od novembra 1941. Komunisti so se namreč zavedali, da za njegov umor	potrebujejo širši konsenz, saj je bil dr. Ehrlich med ljudmi zelo cenjen	in spoštovan, prav tako pa so vsi poznali njegovo izredno narodno	zavest. Na koncu se je večina članov strinjala z njegovo usmrtitvijo,	saj so se zavedali, da je »bil edini, ki je bil sposoben organizirati	odpor proti okupatorju mimo komunistov«, kot je kasneje dejal povojni	zgodovinar Ferdo Gestrin. Tudi Edvard Kocbek, ki je imel sprva nekaj	pomislekov, je ob njegovi likvidaciji v svoj dnevnik napisal, da ima	nekdo, ki je »odgovoren za kolektivno usodo, … pravico biti neusmiljen,	sme vzeti življenje posamezniku in odkloniti ozire na osebne kvalitete	in namene«. Življenjska pot Lamberta Ehrlicha se je nasilno končala 26.	maja 1942, ko sta ga dva člana VOS ustrelila v Streliški ulici v	Ljubljani. Pod njunimi streli je padel tudi študent Viktor Rojic, ki je	takrat slučajno </p>
						<p>spremljal profesorja. Morilca sta bila namreč prepričana, da je z dr.	Ehrlichom, tako kot je bilo to običajno, Ciril Žebot, eden glavnih	stražarjev in nasprotnikov komunistične revolucije. Le nekaj ur po njuni	smrti je izšel Slovenski poročevalec, ki je prinesel novico o smrti dr.	Ehrlicha in Žebota, pri čemer je o obeh pisal z najhujšimi žaljivkami,	očitki in lažmi. Ko se je izkazalo, da vendarle ni bil Žebot umorjen, je	izšla nemudoma nova številka Slovenskega poročevalca, kjer so na dolgo	in široko črnili Rojica, da bi tako pred ljudmi upravičili tudi njegovo	smrt. </p>
						<p>Komunistična oblast je po vojni naredila vse, da bi očrnila dr. Lamberta	Ehrlicha in ga v spomin slovenskega naroda zapisala kot enega izmed	največjih izdajalcev. In čeprav je toliko naredil za koroške Slovence pa	tudi za celoten slovenski narod, si skoraj ni zaslužil mesta v	Enciklopediji Slovenije. Na koncu je sicer ostal notri, vendar na	zahtevo vodstva še leta 1989 ni smel biti objavljen naslednji stavek: »V	političnem pogledu se je zavzemal za večjo samostojnost Slovenije, ki pa	naj bi bila vključena v širšo zvezo slovanskih oziroma srednjeevropskih	držav.« Toda ne glede na ves trud komunistov se podoba ponosnega in	narodno zavednega Slovenca vendarle vedno bolj izrisuje v našem spominu.	Njegova Višarska Slovenija je postala stvarnost 25. junija 1991, zdaj pa	je na nas, da jo ohranjamo. Ali kot je rekel dr. Lambert Ehrlich na	svetih Višarjah: »Dokler bo slovenski narod v svoji materni besedi Boga	častil in v njej našo pesem prepeval, toliko časa bo tudi slovenski	ostal.« ?</p>
					</div3>
					<div3>
						<head>Literatura:</head>
						<p>Andrej Vovko, Gigant izpod Sv. Višarij dr. Lambert Ehrlich, v: Naša luč,	mesečnik za Slovence po svetu, 2001</p>
						<p>Dr. Lambert Ehrlich, stražar naših svetinj : gradivo za življenjepis,	Antigonish : Research Centre for Slovenian Culture, 1992</p>
						<p>Ehrlichov simpozij v Rimu, Mohorjeva družba, Celje, 2002</p>
						<p>Hanuna, Cvetka, Ob sedemdesetletnici umora dr. Lamberta Ehrlicha, v:	Zaveza, št. 80, marca 2011</p>
						<p>Lambert Ehrlich, Pariška mirovna konferenca in Slovenci 1919/20;	Ehrlichova spomenica za Vatikan 14. aprila 1942, Acta Ecclesiastica	Sloveniae št. 24, Inštitut za zgodovino Cerkve pri Teološki fakulteti	Univerze, Ljubljana, 2002</p>
						<p>Lampret Ehrlich, Šola in cerkev, v: Čas, Znanstvena revija Leonove	družbe, letnik XVI, zvezek 5/6, 1922</p>
						<p>Straža v viharju</p>
						<p>Tamara Griesser Pečar, Ciril Žebot. Prizadevanja za samostojno Slovenijo,	v: Acta Histriae 26, št. 1, str. 277?304, 2018</p>
						<p>V zvestobi narodu in veri : Lambertu Ehrlichu ob 70-letnici smrti in	Filipu Terčelju ob 120-letnici rojstva, Teološka fakulteta, Ljubljana,	2015</p>
						<pb n="040"/>
					</div3>
				</div2>
			</div1>
			<div1>
				<head>Pripovedi</head>
				<div2>
					<head>»Mašniško posvečenje« Vinka Štirna</head>
					<docAuthor>Vanja Kržan</docAuthor>
					<div3>
						<p>Pravijo, da pomladni čas s svojo svežino in mladostno očarljivostjo	prinaša veselje. Žal pa v najlepših pomladnih mesecih, maja, ko smo že	odpeli v čast Materi Božji, in junija, ko slavimo Srce Jezusovo in Sveto	Rešnje Telo, ki blagoslavlja nas, naša domove, polja in travnike, lahko	svežina in mladostna očarljivost pomladi tudi zabolita, zabolita do srca	in oživita spomine pomladnih dni daljnega leta 1945. Še vedno jih nismo	pokopali … </p>
						<p>Izbrala sem si lepo pomladno jutro za obisk gospe Ane Jerin, roj. Štirn,	iz Stanežič nad Šentvidom. Poleg Ane so se očetu Vincencu (1894) in mami	Mariji (1892) rodili pred najmlajšo Ano (1930) sinovi Vinko (1920),	Janko (1923) in Jožko (1929). Danes živita še Ana in Jožko, ki je po	očetovi smrti prevzel gruntek Rahlinovih, kot se je reklo po domače.	Pred vojno so bile Stanežiče tipična kmečka vas, vseh petdeset ali	šestdeset hiš so bile kmetije. Rahlinov gruntek, kot se ga Ana še danes	ljubeče spominja, jih ne bi mogel preživeti. Oče je bil tesarski mojster	in je delal predvsem ostrešja, kasneje se je zaposlil še pri železnici v	t. i. Mostovni delavnici. Z dela se je vračal šele zvečer, zato je bila	skrb za Rahlinov gruntek, druženje z otroki in njihov vsakdan predvsem	na plečih mame. Bila je domačinka iz Stanežič, doma z velike kmetije in	vajena vsakega dela. V hlevu je bil vedno ali vol ali konj, redila je po	tri prašiče, dva za dom, enega za prodajo. Na njivi ji je pomagala	moževa neporočena sestra Marija, bila je njihova dobra teta, rada je	bila pri njih, z mamo sta bili kot dve prijateljici. Mami so pomagali	tudi vsi otroci, kar je bilo samo po sebi razumljivo. Gospa Ana se	spominja, da so imeli zelo lepo otroštvo. Uživali so v lepih prazničnih	dnevih: poleg velikonočnih, božičnih, novoletnih, tudi julija ob sv.	Jakobu, ki mu je bila posvečena cerkvica nad vasjo, pa spet v začetku	septembra, ko je bilo žegnanje, obletnica njene posvetitve. Živelo je še	veliko ljudskih običajev in veselja, a spoštljivosti adventa in resnobe	posta niso nikoli prezrli.</p>
						<p>»Mama je bila doma in mi stalno ob njej,« se spominja Ana. »Pomagali smo	ji na polju, v hlevu, v kuhinji. Bila je naravno zelo inteligentna,	razgledana, inovativna in podjetna, odprta za vsakogar in za vse. S	čitanjem se je vse življenje izobraževala. Ni prebirala samo mohorjevk,	kupovala je tudi knjige iz Slovenčeve knjižnice. »Izrabila je prav vsak	trenutek, da je lahko iz knjige prebrala vsaj nekaj vrstic,« se še danes	spominja hčerka Ana. »Knjigo je imela v predalu kuhinjske kredence in	med gospodinjskim delom iz nje prebirala, vsak trenutek, ko je utegnila.	Zato je lahko vedno pripovedovala o prečitanem teti na njivi, ko sta	pleli in si s tem krajšali čas. Mami je bilo v užitek, da je	pripovedovala, teti pa v užitek poslušanje. Poleg očetove sestre ji je	pomagala še njena sestra; obe sta radi hodili k nam. Mama je brala in	pisala celo gotico. Ko so med vojno ob neki priložnosti Nemci opazili	njeno pridnost in razgledanost, jo je eden od njih poučil, bil je doma s	kmetov, kako se kuha mošt, da se ohrani prek zime. Prinesel ji je	termometer, da je mošt pravilno prekuhala, in gumijaste zamaške. Tudi	gospodinjstvo je bilo v celoti njeno opravilo. Poleg čitanja je postalo	takoj s pričetkom vojne njeno priljubljeno opravilo tudi pisanje o	vojnih dogodkih. V poseben zvezek si je beležila vse dogodke o	posameznih dejanjih in napadih Nemcev ali pa domačih terencev in	partizanov. Zelo hitro je sprevidela, da je govorjenje o	narodnoosvobodilni borbi laž in krinka 'osvoboditeljev' za prevzem	oblasti. Znala je dobro presojati.« </p>
						<p>»Mama je bila srce družine. Bratje so bili lepo vzgojeni. Vsi so pomagali	na polju in pri živini. Še najmanj Vinko, pa ne zato, ker bi se izogibal	delu, ampak je vedno tičal v knjigah, vedno je hodil v šentviško	knjižnico in veliko bral. Že kot otrok je bil zelo priden in po	nara-</p>
						<pb n="041"/>
						<p>vi dosti bolj miren. Zame je bil pravi učenjak. Razlagal mi je, da je	naša zemlja okrogla in da plavamo v vesolju, kar se mi je zdelo	neverjetno. Znal nas je zabavati in pri nas so se zbirali tudi okoliški	fantje, največkrat iz meščanske šole. Razlagal jim je, kar je zvedel iz	knjig. Takrat je bil že v gimnaziji. Nekoč me je hotel hipnotizirati, pa	sem bila preveč neresna, da bi mu to uspelo. Spomnim se tudi, kako je	sončnega popoldneva na perilnik nasul kupček smodnikovega prahu, ga	sušil in ga nato s pomočjo leče in sonca vžgal. Naenkrat je bilo vse	dvorišče v dimu, iz štale je pribežal splašen vol in spet je bila zabava	tu. Vse nas je imel rad in mi njega. Razumljivo, da Janka najbolj in on	njega, ker sta si bila po starosti najbližja. Jožko je z leti postajal	vedno bolj bolehen in na polju ni delal. Vinko je dobesedno bedel nad	njegovo varnostjo in Jožko je bil zelo nevezan nanj. Tudi sama sem vedno	hotela biti v njegovi družbi, da ne bi zamudila česa zanimivega ali	zabavnega.« </p>
					</div3>
					<div3>
						<head>Vinko – dijak škofijske klasične gimnazije </head>
						<p>»Mama je že pri majhnem opazila njegovo ukaželjnost in ljubezen do knjig	in mu obljubila: 'Če boš priden, boš šel po osnovni šoli v gimnazijo v	Škofove zavode!' Že beseda sama nam je vzbujala spoštovanje, Vinku pa z	vsakim dnem bolj uresničevala sanje. Spet se je pokazala daljnovidnost	naše mame, čeprav je vedela, da nas bo šolnina stala lepe denarje.	Povsod po hiši je bil s kredo zapisan datum njegovega vstopa v gimnazijo	in Vinko je govoril samo še o tem. Z mamo sta si bila zdaj še bolj	zaupljiva. Danes vem, da je bila za mamo in očeta šolnina finančno	breme. Vsak mesec me je mama vzela s seboj, ko je šla v Zavod plačevat	šolnino. Ona je šla v pisarno, se notri pogovarjala, jaz pa sem sedela	zunaj in prisluškovala, kadar so se v tišino dolgih hodnikov odprla	kakšna vrata. Ob sobotah so hodili di-</p>
						<figure>
							<graphic url="slike_z_108/z_108_20.png"/>
							<head>Vinko Štirn – študent teologije med vojno <name> </name>
							</head>
						</figure>
						<p>jaki na sprehod. Kadar sem bila na njivi, sem jim vedno tekla naproti.	Pogledala sem vsakega posebej, če bi morda med njimi opazila Vinka. Kot	nalašč ga ni bilo nikoli med njimi. Kadar je bila na njivi mama, je tudi	ona nehala delati, če bi morda med fanti zagledala Vinka. Zdi se mi, da	ga ni nikoli.« </p>
						<p>»Zaradi Vinkove šolnine smo se marsičemu odrekali. Mama pa je spet	pokazala svojo iznajdljivost. Večkrat je šla v Banat po koruzo, ker je	bila tam cenejša. Zaradi očetove zaposlitve na železnici je imela popust	pri vožnji in vsakič je pripeljala petsto kilogramov koruze. Zato je	lahko zredila tri pujse. Rada je potovala in vožnja ji je bila izlet. S	seboj je jemala mene in sosedovo deklico Slavico, ki ji je dveletni	umrla mama in je od takrat živela pri nas. Za naju je bila vožnja	zastonj in tako nama je mama omogočila izlet in širila najino obzorje.	Nekoč naju je peljala celo v Dalmacijo in nama razkazala Dubrovnik in	Split. Deklica je sčasoma postala naša, našo mamo je klicala za mamo in	ona je skrbela zanjo kot za svojo. Celo lepše je bila oblečena kot jaz.	In ko se je </p>
						<pb n="042"/>
						<p>deklica poročila z bratom Jankom, je mama skrbela še za njune otroke.	Mama je bila srčno zelo dobra in vedno vsem na voljo za pomoč. Svojo	podjetnost je pokazala tudi s tem, da je vsako leto organizirala vožnjo	čebeljih panjev z vlakom na pašo v Slavonijo in vrnitev nazaj z dežami	akacijevega medu. Tudi čez zimo je bil čebelnjak njena skrb.« </p>
						<p>»Vinko je bil vsa gimnazijska leta odličnjak, nadarjen zlasti za jezike	in etnologijo. Inštruiral je mlajše dijake, da je s tem finančno	razbremenil mamo in očeta. Bil je še vedno zgovoren, duhovit in	plemenit. Kadar se je v prostih dnevih ali v počitnicah mudil doma, smo	ga bili vedno zelo veseli in imeli smo vtis, kot da je v tistih dneh	polepšal naš dom. Z mamo sta se veliko pogovarjala o profesorjih,	sošolcih, študiju, saj je mamo zanimalo vse in z vsem je hotela biti 'na	tekočem'. Maturo je opravil z odliko. Veselil se je že lepih in	sproščenih počitnic. Žal so bili dijaki njegovega letnika zadnji	maturanti nekdanje klasične škofijske gimnazije v Šentvidu. Pričela se	je vojna in junija 1941 so celotno poslopje te častitljive zgradbe,	takrat največje in najveličastnejše na Balkanu, arhitekturne in	umetniške mojstrovine škofa Jegliča, predvsem pa tempelj učenosti in	vsestranske vzgoje mnogih dijakov, že zasedli okupatorski Nemci. Zmedeni	in ogorčeni dijaki in profesorji, ki so v Zavodu tudi stanovali, so v	dveh urah morali sprazniti svoje prostore. Vse zgradbe z inventarjem	vred so se polastili oblastiželjni tujci.«</p>
					</div3>
					<div3>
						<head>Pričetek vojne</head>
						<p>»Vinko se je po maturi odločil, da sledi svojemu klicu in se posveti	duhovniški službi. Vpisal se je na Teološko fakulteto, morda tudi zaradi	prijateljevanja z gimnazijskim sošolcem Alojzijem Šuštarjem. Ta je že	med vojno odšel na študij v Rim in sta si z Vinkom odslej le še	dopisovala. Njegov sošolec v gimnaziji je bil tudi domačin Tone Erman.	Želel je v bogoslovje, a ga zaradi naglušnosti niso sprejeli. Kasneje je	kot izobraženec, poročen mož in oče na pravil ogromno dobrega in	koristnega za šentviško faro. S prvim letnikom bogoslovja je bil Vinko	že v okupirani Ljubljani in od takrat se ni vrnil nikoli več. Za vedno	sta nas ločili nemška in italijanska meja. Na srečo je mama takoj prve	dni vojne, ko nas še ni ločevala meja, odhitela v Ljubljano, obiskala	Vinka in svakinjo Manco Štirn. Vsa leta vojne je bila Vinku teta Manca v	moralno in finančno pomoč. Tudi v tistih prvih dneh po koncu vojne.	Mama, ki je vedno vsakemu pomagala, je bila zdaj brez moči, a živa vez	med nami in Vinkom so bila pisma in občasno kakšen pretihotapljen paket	s hrano. (Ata ga je izročil kurjaču lokomotive, on naprej prek tete	Mance in ta Vinku). Nikoli več pa se nista z mamo zaupno pogovarjala,	kot sta se nekoč, mene in bratov ni nikoli več zabaval in poučeval kot	nekoč … Vedeli pa smo in ves čas upali, da nas meja ločuje le občasno …	Vsako Vinkovo pismo je bil velik dogodek za vse nas. Glasno smo ga brali	in se pogovarjali o vsebini. Od teh pisem sem pri bratu Jožku mnogo let	kasneje našla le eno edino. Mama je po vojni vse shranila v lesenem	zaboju, ki ga je skrila pod podom v drvarnici. Ob popravilu hiše po	vojni se je verjetno zaboj izgubil ali pa je že prej propadel. Morda pa	je to pismo mama ves čas, do svoje smrti hranila pri sebi … Danes je	edino ohranjeno in nepoškodovano. </p>
						<p>O čem med drugim piše bogoslovec Vinko v tem pismu, datiranem s 30.	junija 1943: »Oprostite, da Vam že toliko časa nisem pisal. Imeli smo	hude boje za zeleno mizo in res nisem utegnil vzeti v roke peresa.	Tretji letnik je verjetno najbolj zahteven. Imeli smo kar štiri izpite	drugega za drugim, hvala Bogu, dobro sem jih opravil. Pri dveh sem bil	ocenjen z desetimi točkami, pri dveh pa z devetimi, kar tudi ni malo.	Zaradi napornega študija sem nekoliko shujšal, vendar ni take sile,	kakor lahko vidite s fotografije, ki sem jo sam napravil pred	štirinajstimi dnevi. Veselim se že počitnic na Do-</p>
						<pb n="043"/>
						<p>lenjskem pri dobrih ljudeh na Gori. Na Dolenjsko bodo odšli vsi	bogoslovci razen enega. Šel bom šele čez dva tedna, če pa ne bo varno,	se bom takoj vrnil. Naj Vas nič ne skrbi. Knjige bom deloma spravil k	Mlakarju, kar je dragocenejših, druge bom pustil kar v hiši. Sicer ni	verjetno, da bi se med počitnicami kaj spremenilo, a previdnost ni	nikoli odveč. Knjig imam zelo veliko. Toliko opravka imam z njimi in	vedno se me 'prime' kakšna nova. Saj je že samih učnih knjig zelo	veliko! Teta Manca predlaga, da bi moral za zimo imeti dežni plašč. Od	svojih prihrankov bi lahko dodal 600 lir, čevljar bi mi moral popraviti	dva para čevljev, univerza me je letos stala 280 lir. Težko prislužen	denar mi kopni, toda hvala Bogu, da je zame tako poskrbel … 11. julija	grem na novo mašo v Št. Lovrenc na Dolenjskem. Pravijo, da bo za te čase	kar precej slovesna. Vedno sem v Št. Lovrencu dobrodošel pri družini	Pugelj.« Povod za pismo, pa so naslednje novice.</p>
						<p>»29. maja je bila na Rakovniku velika spokorna pobožnost. Samo za	procesijo je šlo 25.000 vernikov. Prihajali so iz vsake fare posamič.	Običajno je šel najprej župnik s križem, za njim pa ostali farani. Tudi	naš gospod dekan so pripeljali svoje Koseščane. Draveljčanov ni bilo,	ker so že izven mestne meje. Ljudstvo je prepevalo nabožne pesmi in	molilo rožne vence. Take procesije v Ljubljani še ni bilo. Da bi se	zbralo toliko ljudi in da bi vsi glasno molili! Za mnoge je bilo romanje	hud napor. Naši farani so odšli na romanje ob pol dveh zjutraj, na	Rakovniku so bili ob petih zjutraj in vse do maše na vročem soncu molili	in peli. Posebno otroci so bili zelo zdelani in marsikomu je bilo slabo,	ker so se mnogi ves dan postili. V procesiji iz stolnice so nosili križ	gospod škof in med potjo do Rakovnika so ljudje padali kar na kolena in	jokali. In to ne samo ženske! Skoraj vsi moški so si brisali oči. Glasno	so klicali k brezjanski Mariji, naj jim pomaga. Kako lepo je bilo videti	v belo oblečene bogoslovce, ki so na rdečih nosilih nosili podobo Marije	Pomagaj, ki je bila vsa okraše-</p>
						<figure>
							<graphic url="slike_z_108/z_108_21.png"/>
							<head>Štirnovi otroci leta 1932 – od leve stojijo Vinko (12 let), Janko	(9 let), Jožko (3 leta); sedi Anica (2 leti) <name> </name>
							</head>
						</figure>
						<p>na z belimi rožami. Za njimi so šli univerzitetni profesorji in skupaj z	akademiki molili rožni venec. Takrat smo bili vsi med seboj enaki.	Skupaj so šli razni ravnatelji pa delavci in preproste stare ženice z	rutami na glavah, sivolasi možje in mladi fantje. In vsi so enodušno	molili. Ko smo prišli na Rakovnik, smo molili rožni venec in prepevali	Marijine pesmi, dokler niso prišle vse procesije. Naša procesija iz	stolnice je prišla na Rakovnik ob štirih zjutraj, za nami jih je prišlo	približno še enkrat toliko. Slovesnost se je tako pričela šele čez kake	tri ure. Sledile so pete litanije, škofov govor in posvetilna molitev.	Na koncu pa še blagoslov z Najsvetejšim, ki so ga prinesli iz rakovniške	cerkve, in zahvalna pesem. To romanje je </p>
						<figure>
							<graphic url="slike_z_108/z_108_22.png"/>
							<head>Starša Marija in Vinko Štirn ob čebelnjaku – pred vojno<name> </name>
							</head>
						</figure>
						<p>bilo resnično veliko spokorno in spravno dejanje. Marijino podobo smo po	končani slovesnosti odnesli v sprevodu v stolnico. Tam bo ostala, dokler	se ne povrne na svoj dom. Odslej je pred njeno podobo vedno veliko	ljudi, posebno dopoldne, ker so ob njenem oltarju maše od petih zjutraj	do opoldne. Vsak dan zvečer so pa redno lavretanske litanije.«</p>
						<p>»Naslednji dan, v nedeljo se je vsa škofija slovesno posvetila	Brezmadežnemu Srcu Marijinemu. V stolnici je bila pontifikalna sv. maša	s škofovo pridigo. Škof so povedali, da se bodo popoldne posvetili tudi	Gorenjci. Dejali so tudi, da so sv. Oče rekli, potem ko so zvedeli o	pripravah na posvetitev in o opravljanju pobožnosti petih prvih sobot,	da narod, ki toliko časti Marijo, gotovo ne bo propadel. Stolnica je	bila nabito polna, še bolj kakor ob škofovih postnih pridigah. Tudi po	deželi so oba dneva, kjer so le mogli, lepo obhajali. Ponekod so šli	ljudje bosi za procesijo. Daj Bog, da bi se ljudje tudi v srcu	spreobrnili in začeli živeti drugače. Veliko je grešil naš narod in prav	je, da vsi delamo pokoro. Najboljša pokora pa je, da radi iz Božje roke	sprejemamo, kar nam pošlje. Seveda, človek bi si marsikaj želel drugače,	a Bog že ve, zakaj tako dela.</p>
						<p>Čeprav imamo počitnice, imam veliko dela s prevajanjem neke mladinske	vzgojne knjige, da mi dneva kar zmanjka. Zato tudi na Goro do 24.	avgusta ne bom šel. Takrat pa si bom privoščil nekoliko pravih počitnic	in se okrepil za prihodnje šolsko leto. Danes pa grem še v Št. Lovrenc,	kjer bo jutri biserna maša g. Ivana Šašlja, prihodnjo nedeljo pa nova	maša, kamor sem povabljen. Zelo na hitrico pišem, ker se mi mudi.	Pozdravljam vse, Vinko.« </p>
						<p>»Tako nas je s pismi Vinko ves čas vojne opogumljal in seznanjal s svojim	življenjem. Predvsem mamo, ki je še naprej ostala srčna in vsestransko	dejavna. Marsikoga je prek meje na Toškem čelu 'pretihotapila' v	Ljubljano, tudi sinovega znanca Jermana iz Cerkelj. Jeseni 1944, ko bi	se moral Vinko vpisati v </p>
						<pb n="045"/>
						<figure>
							<graphic url="slike_z_108/z_108_23.png"/>
							<head>Zadnji maturanti predvojne Škofijske klasične gimnazije leta 1940	– v prvi vrsti skrajno desno sedi Vinko Štirn, ob njem Alojzij	Šuštar. <name> </name>
							</head>
						</figure>
						<p>zadnji let nik, je bil študij prekinjen, univerza zaprta. Zadnje leto	pred posvetitvijo. Kam zdaj? Z Vinkom vred smo bili vsi prizadeti in	zaskrbljeni. Vinko sam je ostal pred odločitvijo: Ali naj se pridruži	partizanom ali naj gre v nemško vojsko ali v nemško delovno organizacijo	Toth? Po vesti se je odločil za eno samo in edino možnost: pridružil se	je domobrancem.« </p>
					</div3>
					<div3>
						<head>Domobranec Vinko </head>
						<p>Vinkovo domobranstvo v zadnjem letu vojne je ostalo bolj ali manj	neznanka za domače. Izvedeli so samo, da je bil nastanjen v domobranski	postojanki v draveljski šoli. Občasno so mu še vedno poslali kakšen	paket s hrano. Kaže pa, da mami Vinkovo domobranstvo ni dalo miru.	»Nekega dne me je prišla mama čakat pred šolo in mi povedala,« se	spominja Ana, »da greva do meje pri Podgori. 'Do meje pride tudi Vinko.'	Z največjim veseljem sem odšla z njo. Ob dogovorjenem času sva bili ob	meji. Napeto gledam na ono stran zastražene žice in zagledam vojaka v	uniformi, ki gre proti nama. Prva ga je prepoznala mama: 'O, saj to je	Vinko!' se ga je razveselila. Gledala sem ga, bil je v uniformi in tudi	sicer se je spremenil. Šele ko mi je rekel: 'Kako si zrasla! Kako si	velika!' sem v zadržanem vojaku prepoznala nekdanjega prisrčnega,	šaljivega in zgovornega brata Vinka. Mamo je takoj neprijetno	presenetila vojaška uniforma. Ni mogla skriti svoje zaskrbljenosti.	'Moral sem obleči uniformo. V draveljski šoli sem za tolmača, ker znam	nemško in italijansko.' Mama ga je še naprej žalostna in zaskrbljena	gledala. Še in še je spraševala. Kako drugačen je bil zdaj pogovor od	tistih nekdanjih domačih, prisrčnih. 'To se ne bo dobro končalo,' je	večkrat ponovila. Ko sva prišli domov, so se vsi zbrali okoli naju. Kaj	bo povedala mama o Vinku? 'To se ne bo dobro končalo,' je bila še bolj	prepričana in pričela </p>
						<pb n="046"/>
						<p>jokati. In objokana je bila ves večer. Odslej tudi bolj zaskrbljena.	Vinkov cilj in tudi njena srčna želja sta vendar bili, da postane	duhovnik, zdaj pa ga vidi pred seboj v vojaški uniformi. Tega dvojega ni	mogla povezati niti nikoli sprejeti. Mama je bila ves čas vojne	politično razgledana, vedela je za nastanek domobranstva na Gorenjskem s	ciljem, da zaščiti civilno prebivalstvo pred partizanskim terorjem in	pobijanjem. Ali naj zdaj postane vojak s puško še njen dobri in	plemeniti sin? Ona pa je že videla v njem duhovnika pred oltarjem …	Takrat sva z mamo videli Vinka zadnjikrat … Jaz pa sem bila vsa	navdušena za domobrance. Spominjam se jih, kako so večkrat korakali po	Celovški in navdušeno prepevali slovenske ljudske in domoljubne pesmi,	mi otroci pa smo leteli za njimi. Nikoli ne bom pozabila njihove:	Regiment po cesti gre … Zdaj je tudi Vinko spadal mednje in vsi so bili	dobri, pošteni, plemeniti, navdušeni za narod, kot je bil Vinko …« </p>
					</div3>
					<div3>
						<head>Živela svoboda!</head>
						<p>»Ob koncu vojne smo bili vsi zmedeni. Takoj prve dni po vojni je mama šla	v Ljubljano po Vinka, da ga pripelje domov. Kje je? Kaj je z njim? Ni ga	bilo več, odšel je z drugimi. Zdaj je pripadal njim, domobrancem.	Obupana je odšla k teti Manci. Ta je mamo tolažila, da so domobranci	odšli le začasno, da se vrnejo, ko se pri nas stvari uredijo. Od nekoga	je dobil civilno obleko, ji je še povedala. Ni pa vedela, ali je odšel	kot civilist ali pa v uniformi skupaj s svojimi iz Dravelj. Če je odšel	kot civilist, je bil morda eden v reki beguncev, ki se je dan za dnem	valila po Celovški. Morda pa je odšel v uniformi skupaj s svojimi in je	z vlaka gledal streho in njive svoje domačije in se od nje v duhu	poslavljal, smo ugibali. Zdaj smo vsaj vedeli, da je odšel na Koroško,	nikoli pa zvedeli ničesar o mučnem pohodu domobrancev in civilistov do	Vetrinja. Mama je spet upala, da bo Vinko na Koroškem gotovo poiskal	svojega dobrega, zaupnega prijatelja in vzornika, nekdanjega soseda,	duhovnika Vinka Zaletela, ki je že pred vojno odšel na neko župnijo na	Koroško. Saj se bo lahko v primeru kakšne nevarnosti k njemu zatekel ali	pa ga bo celo on poiskal, saj je gotovo zvedel za tragedijo domobrancev	in Vetrinj. V tem primeru bi ga lahko odpeljal kar s seboj na svojo	faro. S takimi razmišljanji je mama spet tolažila samo sebe in nas.	Kmalu pa smo zvedeli za Škofove zavode in vrnjene domobrance … Nikoli pa	si nismo mogli niti predstavljati, kar smo sčasoma zvedeli, da so	komunisti častitljivi Zavod čez noč spremenili v eno najhujših	koncentracijskih taborišč. Kmalu smo zvedeli tudi za Teharje, za	Kočevski Rog. Nestrpno in zaskrbljeno smo pričakovali Vinka. Ni in ni ga	bilo. Spet se je mama tolažila, da je Vinko morda med tistimi ujetniki,	ki na Kočevskem gradijo podzemna skladišča in bivališča. Kje je zvedela	zanje, mi ni jasno. Na Vinkovo vrnitev je upala do zadnjega.« Tako kot	takrat vse matere … </p>
						<p>»Čez nekaj časa, ne spominjam se natančno kdaj, je prišel trenutek	resnice tudi zanjo, za vse nas. Neki mladoletnik, ki je bil izpuščen iz	Teharij in v svobodni domovini na srečo ostal živ, je poiskal mamo in ji	povedal, da je v teharskem taborišču videl Vinka na dvorišču C. Bil je	zvezan z žico in kot ostali jetniki, živ mrlič. Vinko je takrat že	vedel, da bo sotrpin na drugi strani žice ostal živ, bil je mladoleten,	zanj pa ni bilo nobenega upanja več. Naročil mu je, naj v Šentvidu	poišče mežnarja Franca Menarta (našega znanca in maminega sorodnika) in	mu to pove. Naj domači to vedo in se ga spominjajo mrtvega.« </p>
						<p>Nihče, ki ni doživel taborišča v Teharjih, si ga niti v najhujših sanjah	ne bi mogel predstavljati. Celo preživeli jetniki niso mogli izraziti	okusa in vonja po smrti, ki je lebdela v prašni, s soncem ožarjeni	meglici nad taboriščem; z vonjem po smradu in krvi; v grozeči tišini, ki	so jo parali kriki mučenih in povelja stražarjev. V dobrotno spokojnost	večera je dan za dnem zarezal klic. Sive postave so se mukoma prebi</p>
						<pb n="047"/>
						<figure>
							<graphic url="slike_z_108/z_108_24.png"/>
							<head>Skupina ljubljanskih bogoslovcev junija 1941 – od leve: Štrubelj,	Štirn, Tavčar, Šuštar <name> </name>
							</head>
						</figure>
						<p>jale do klicnega prostora. Preživeli se spominjajo njihovih brezizraznih	obrazov, počrnelih od prahu in ožganih od sonca; samo oči so jim bolno	sijale iz globokih kotanj. Vdano so se privlekli do kamiona, ali pa so	jih, nemočne, nanje zmetali. »Da, ubijali so jih pred našimi očmi; da,	odvažali so jih ob večerih, bolne in onemogle od lakote in brezumne	žeje; da, vse to smo videli in vse to je bilo. A kje je tisti vonj po	smrti, kje je tisti strah, tista groza, tisti valovi sovraštva, ki so	butali ob nas? Kje je tista barva, tisti vonj taborišča – po tem zdaj	segamo zaman. Bila je tišina; ko so jih vezali, so bili tiho. Tišina je	bila od vsega, kar je bilo na njih, najbolj vidna. Povezovala jih je s	tem, kar jih je čakalo na oni strani. Njihova telesa je izžigala žeja,	iz ran jim je odtekala kri, bili so zvezani z žico, vsak sam in drug z	drugim … Zakaj so šli tako tiho v to dobro noč ? Ali jim je pradavna	kultura, v katero so bili rojeni, ukazovala molčati? Ali so na tistem	robu zavesti, ki jim je še ostala, ali so tam vedeli, za kaj gre? Ali pa	jim je bila preprosto dana milost, da so v tišini odhajali v svojo	slavo?« (Justin Stanovnik, Teharske refleksije, Zaveza št. 47, str.	63)</p>
						<p>Ali smemo upati, da je bila Vinku dana ta milost in še več kot ta? Ali	smemo upati, da ga je obsijala milost, ki ga je iz Getsemanija	teharskega taborišča prebudila iz otopelosti v resnični čas in prostor?	V junij 1945, ko bi bil v normalnem času posvečen v duhovnika? Ali mu je	Božja Previdnost določila, da zdaj in tukaj daruje Bogu svojo prvo mašno	daritev? Daritev svojega telesa in krvi, združen z daritvijo božjega	Sina, Odrešenika vseh in vsega? Odrešenika Vinka samega, njegovih	trpečih in pobitih sotrpinov, njegovih krvnikov, sodnika Pilata?	Odrešenika njegovih dragih domačih, ki molijo zanj, Odrešenika vsega	slovenskega naroda? Odrešenika peklenskega zla in vsakršne človeške	hudobije?</p>
						<p>Kakšen je bil večer, če je bilo zvečer, ko so Vinka zvezali skupaj s	sotrpini in jih izžete strpali na kamion? Na katero od številnih morišč	so jih odpeljali? Kako ubili in s čim zasuli svoja zločinska dejanja?	Vinko kakor tisoči ? </p>
						<pb n="048"/>
						<figure>
							<graphic url="slike_z_108/z_108_25.png"/>
							<head>Vinko Štirn leta 1945, ko je bil štiri mesece domobranec.<name> </name>
							</head>
						</figure>
						<p>drugih mora za vedno ostati izbrisan iz zavesti naroda! Kot da jih nikoli	ni bilo! Mar jih v spominu naroda tudi nikoli več ne bo? </p>
					</div3>
					<div3>
						<head>Mamino životarjenje po vojni</head>
						<p>»Ko je Franc Menart povedal mami za Vinka in njegovo smrt, je bil pri nas	jok,« je nadaljevala hčerka Ana svojo pripoved. »Jokala je mama, z njo	vred sem jokala tudi sama. Morda je mama zvedela še kakšno podrobnost	več o vsem, kar se je dogajalo z Vinkom in v Teharjah, a je molčala.	Poleg žalosti in tesnobe se je zdaj v našem domu pojavil še strah,	kakršnega nismo nikoli poznali. Nismo si predstavljali, da so česa	takega zmožni novi oblastniki. Lahko se znesejo še nad nami. Naši	nekdanji sproščeni pogovori so postali drugačni, naš smeh manj	nalezljiv. Mama je otopela, njena nekdanja živahnost in veselje do	življenja sta zamrli. Ni bila več nekdanja mama. Ne spominjam se, kako	sem se tistega dne konec maja 1945 znašla na Kongresnem trgu pred	Univerzo, verjetno smo odšli učenci naše šole. Od vsega govora maršala	Tita se še danes dobro spominjam njegovih grozečih besed, da izdajalci	slovenskega naroda nikoli več ne bodo gledali naših lepih planin. Niti	pomislila nisem, da med te izdajalce spada tudi naš Vinko. Tudi kakšne	druge 'novice' sem prinašala iz šole in mama me je vselej le opomnila:	'Ani, pazi, kaj govoriš! Pazi, kam hodiš! Pazi, s kom hodiš!' …«</p>
						<p>»Za smrt našega Vinka so zvedeli vsi vaščani. Pred vojno mu ni imel nihče	ničesar očitati, zdaj pa je bil samo še zaničevani 'belček' in mi	'belčki'. Kljub temu nikoli nismo skrivali svojega prepričanja. Nekdanje	razdvojene Stanežiče so bile podoba še danes razdvojenega naroda! Vedno	smo bili trdno prepričani, da so Vinka po nedolžnem 'obsodili' in tako	kruto umorili. V domobranski postojanki v Dravljah je bil zaradi znanja	jezikov samo prevajalec, šele aprila 1945 se je moral pridružiti	domobranski vojski, čeprav ga prav nobena stvar ni nikoli naredila	vojaka, niti po mišljenju niti po vedenju. O Vinku se nismo nikoli	veliko pogovarjali, mama ga je omenjala le v zvezi s kakšnim spominom	nanj. Z žalovanjem si je nakopala angino pectoris. 'Preveč si žalostna,	zato si taka,' je bila edina zdravnikova diagnoza. Ko sem nekoč zbolela	za pljučnico in je mama hotela zdravniku plačati, je plačilo odklonil:	'Kaj boš plačevala, saj si še vedno vsa iz sebe.' Tudi nekaj vaščanov je	z nami sočustvovalo in med nami je vladala nekakšna tiha in iskrena	povezanost. Vsi smo bili tako ali drugače preizkušeni in radi smo se med	seboj pogovarjali. Sočustvovali smo z znanim in plemenitim šentviškim	zdravnikom dr. Justinom in njegovo ženo, ki sta ves čas delala samo	dobro, vsem brez razlike, a so se po vojni novi oblastniki tako kruto	znesli nad njima. </p>
						<p>Tiho in neopazno, kot je bilo njeno življenje po vojni, je mama umrla	leta 1961. V naših spominih Vinko ostaja ves svetal in čist, mama pa	trpinka vsa povojna leta do smrti.« ?</p>
						<pb n="049"/>
					</div3>
				</div2>
				<div2>
					<head>Življenje v zaprtem območju kočevske</head>
					<docAuthor>France Šetar<note place="foot" n="10"> Avtor, jezuit, je kot dušni	pastir služboval na tem območju od leta 1998 do 2005, zadnje leto tudi v	Banja Loki.</note>
					</docAuthor>
					<div3>
						<head>Kočevska pred vojno</head>
						<p>Od kod ime Kočevje, Kočevsko? Vasica blizu Kočevske Reke je imela jezero.	Po njem se je imenovala Gottsee (Božje ali Dobro jezero), od tod Koče.	Tudi okolico večje naselbine v dolini je obdajalo večje jezero, Gottsee,	iz tega zopet Kočevje in Kočevsko kot del Dolenjske. Nad obsežnim	ozemljem je duhovno in svetno oblast v prvi polovici 14. stoletja, v	času prvega naseljevanja v tem delu sveta, izvajal oglejski patriarh.	Razvijajoča se gospostva je izročal v upravo raznim vazalom. Leta 1247	so se na tem območju kot fevdalni gospodje uveljavili grofje	Ortenburški, ki so od patriarha dobili v fevd obsežna ozemlja.</p>
						<p>Njihovo posestvo od Ribnice do Kolpe so prekrivali obsežni gozdovi z	obilico divjadi in zverjadi. Še danes je tu kos pragozda. Slovenska	imena nekaterih krajev (Gotenica, Osilnica, Topli Vrh …) dokazujejo, da	so pred prihodom nemško govorečih Kočevarjev tukaj že bivale manjše	skupine slovenskih gozdarjev in kmetov. Ker pa je naseljevanje potekalo	prepočasi, so Ortenburžani brž po letu 1330 poslali semkaj prvo večjo	skupino nemških družin iz Koroške in Vzhodne Tirolske. Na njihov izvor	so do nedavnega kazala tukajšnja krajevna imena: Schwarzenbach, Winkel,	Ebental, Mooswald, Reichenau, Rain. Podobno je bilo z njihovimi	priimki.</p>
						<p>Kmalu po kugi v letih 1348–1350 so grofje Ortenburški Kočevsko še drugič	naseljevali. Dolgo časa je veljalo prepričanje, da naj bi bili Kočevarji	potomci nekaj sto družin, ki naj bi bili zaradi upora pregnani v te	odročne kraje, vendar je bila ta teorija kasneje ovržena. Takrat je	cesar Karel IV. Luksemburški premagal tekmeca Güntherja in njegove	frankovsko-turinške zaveznike. Ti kmečki uporniki – svobodni kmetje so	za kazen izgubili prostost in posestva. Tristo frankovskih, švabskih,	bavarskih in turinških kmetov z ženami in otroki je cesar na prošnjo	izročil grofu Frideriku II. Ortenburškemu, ki pa jih je podaril bratu	Otonu VI. Ortenburškemu. Vseh oseb naj bi bilo okoli tisoč petsto,	vendar sem niso prišli kot uporniki, temveč so jih v petdesetih in prvi	polovici šestdesetih let 14. stoletja naselili v okviru glavne	kolonizacije. Ustavili so se pri slovenskih naselbinah, nato pa si	izkrčili gozd in se naselili ob vodah. Tako je nastal šeststoletni	nemški jezikovni otok sredi slovenskega ozemlja. Prišli so kot globoko	verni kristjani z verskimi znamenji in si kmalu zgradili cerkve. Z leti	jih je bilo vedno več; zahtevali so samostojnost tudi v cerkvenem	pogledu in duhovno oskrbo v maternem jeziku – najprej vikariate, nato	župnije. Leta 1363 je izročil oglejski patriarh Ludvik II. della Torre	Ortenburžanom patronat – varuštvo in oskrbo nad cerkvami z vikariati v	Kočevju, Poljanah, Kostelu (Fari), Osilnici in Gotenici. Vsaj že leta	1377 je bila ustanovljena župnija sv. Janeza Krstnika v Kočevski Reki.	Ime Reka – Rieg = potok izvira iz Zgornje Koroške. Sčasoma so imeli tudi	svoje duhovnike iz pretežno nemško govorečih naselij Stare Cerkve in	Kočevja. Tu so zgradili veličastno cerkev, ki naj bi bila v prihodnje	njihova stolnica in sedež škofa. Pridigali in poučevali so verouk	nemško, v mešanih naseljih bi morali tudi slovensko, a tu so dostikrat	nastale težave, ker »niso dovolj obvladali slovenščine«. </p>
						<p>Ko so po letu 1418 Ortenburžani izumrli, so pravico patronata nad	župnijami in umeščanje župnikov podedovali celjski grofje, leta 1456 pa	njihovi dediči Habsburžani. Okoli leta 1571 so jo začasno uživali	Turjačani; 4. julija 1666 pa jo je cesar Leopold I. podelil grofu </p>
						<pb n="050"/>
						<p>Wolfgangu Auerspergu in njegovim dedičem nad župnijami: Kočevje, Kočevska	Reka, Osilnica, Mozelj, Koprivnik, Črmošnjice, Stari Log. Patronatskih	obveznosti in pravic so bili Auerspergi formalno razrešeni šele leta	1939.</p>
						<p>Hudi in dolgotrajni turški vpadi (med njimi tudi islamiziranih Bosancev)	so prebivalstvo osiromašili gmotno in populacijsko z ugrabljanjem	mladine. Cesar Friderik III. je zato leta 1492 Kočevarjem in Ribničanom	dovolil, da krošnjarijo s suho robo po vsem cesarstvu. Doma so	organizirali obrambno mrežo taborov in alarmne kresove … V času	francoske okupacije, ko je Napoleon naložil Kranjski hud vojni davek, je	prišlo v Kočevju in Metliki do ljudske vstaje, ki pa so jo Francozi	zatrli.</p>
						<p>Po prvi svetovni vojni so v Kraljevini SHS nastali za Kočevarje slabi	časi. Beograjska oblast jim je kratila pravice, ukinila nemške šole,	nemški učitelji in uradniki so stežka dobili državne službe. Poslovenili	so krajevne napise in priimke. Prizadela jih je agrarna reforma –	razlastitev večjega dela Auerspergove gozdne posesti. Ob uvedbi državne	uprave 1934 so odpustili številne Auerspergove delavce in uradnike.	Sledilo je vnovično izseljevanje v Ameriko, ki se je kot rešitev	ponujala že ob gospodarski krizi konec 19. stoletja. Kmetje so vseeno z	marljivim obdelovanjem kraške zemlje (žito, krompir, fižol) in vzrejo	govedi ter konj veliko prispevali za prehrano Slovenije. Med 1. in 4.	avgustom 1930 so Kočevarji obhajali šeststoletnico svoje poselitve	Kočevske. Na nedeljo se je v Kočevju zbralo deset tisoč udeležencev k	osrednjemu praznovanju. </p>
						<p>V Kočevski Reki je bila leta 1932 že dobra polovica vernikov slovenske	narodnosti. Pred vojno je tu bilo dobrih tri tisoč prebivalcev, toliko	tudi v Kočevju. Nekaj napetosti med Slovenci in Nemci je vedno bilo,	vsaj v nekaterih vaseh. V času Kraljevine Jugoslavije se je na to	območje doseljevalo vse več Slovencev. Razmere med njimi so se občutno	zaostrile desetletje pred drugo svetovno vojno. Ob vseh poskusih	asimilacije med obema vojnama so si Kočevarji od Nemčije mnogo obetali,	prinesla pa je trpko slovo od domačih hiš, polj in živine ob preselitvi;	ob koncu vojne pa vsem, ki se niso pravočasno umaknili v Avstrijo,	Nemčijo – veliko trpljenja po taboriščih in številne smrti, zlasti	ostarelih in otrok, ter izgubo lastne domovine.</p>
					</div3>
					<div3>
						<head>Druga svetovna vojna </head>
						<p>Konec marca 1941 je bilo jugoslovanskim Nemcem ukazano, naj zapustijo	državo. V nedeljo, 6. aprila, so Nemci napadli Jugoslavijo. Veliki teden	je potekal razburljivo, na torek so prišli Italijani in na veliko	razočaranje Kočevarjev zasedli njihove kraje. V maju pa je bilo vse	Kočevsko priključeno h Kraljevini Italiji. Kočevskoreški župnik Josef	Kraker je glede svojih rojakov napisal sledeče: »Prebivalstvo je na	preselitev že dolgo pripravljeno. V Banatu je bil pred leti ustanovljen	švabsko-nemški Kulturbund. V to ’kulturno zvezo’ naj bi se povezali vsi	jugoslovanski Nemci. Po Kočevskem so se ustanavljale njene krajevne	skupine. Spočetka so jih vodili častni krščanski možje, pozneje pa je	vodstvo prevzela nekrščanska, nacistično navdahnjena manjšina. Vso zimo	1940/41 so vzgajali mladino v tem novem, nacističnem duhu. Znotraj teh	skupin so po nemškem vzoru organizirali tudi t. i. Sturmabteilungen –	jurišne oddelke polvojaškega značaja, morale, urjenja. Vanje naj bi	vstopili vsi Kočevarji do petdesetega leta starosti. Tako naj bi ljudje	dozoreli za preselitev. Novembra in v začetku decembra 1941 je v zelo	slabih zimskih razmerah prišlo do preselitve. Ljudje so naložili na	tovornjake hišno opravo in poljsko orodje ter se s težkim srcem,	jokajoč, poslovili od domovine, od svojih domov in živine.« Trditev	župnika, da naj bi bili Kočevarji že dolgo pripravljeni na selitev, ne	drži, saj večina o načrtih za preselitev ni vedela nič oziroma jih je	vodstvo le postopoma obveščalo o tej nameri. O tem, kam jih bodo	preselili, so izvede-</p>
						<pb n="051"/>
						<p>li šele po tem, ko so prvi preselitveni vlaki že odpeljali. Marsikdo se	na koncu niti ni hotel več preseliti, vendar Nemci Kočevarjem niso	pustili nobene izbire več.</p>
						<p>Župnik Kraker je svoje ljudi dobro poznal, zato je bil prepričan, da bi	se jih osemdeset odstotkov vrnilo. A s podpisom so se obvezali za	preselitev in oddajo posesti v skladu z meddržavno pogodbo med Italijo	in Nemčijo, ki je zapečatila njihovo usodo že 31. avgusta 1941. Morali	so oditi, ne vedoč, kam in kod. Na Spodnjo Štajersko, v brežiški	trikotnik je bilo preseljenih 11.509 Kočevarjev. Le 380 jih je ostalo na	domovih. 571 jih je odšlo kot politično zanesljivih v Nemčijo, a so jih	66 zavrnili. Kočevskoreškim župljanom so 4. decembra odkazali okolico	Rake na Dolenjskem, od tam pa so Slovence že prej, neodvisno od prihoda	Kočevarjev, izselili v Avstrijo in na Hrvaško. Iz Kočevske Reke le sedem	nemških družin ni odšlo … Župnik Kraker je agitiral proti preselitvi.	Ker so mu kljub temu komunisti grozili, je po 37 letih pastirovanja v	Kočevski Reki odšel 10. aprila 1943 k sorodnikom na Gorenjsko, pomagal v	blejski cerkvi in je od novembra 1949 pokopan na Blejski Dobravi.</p>
						<p>Po izselitvi je več deset vasi popolnoma opustelo, v drugih je ostalo	redko slovensko prebivalstvo. V izpraznjene vasi so se nastanili	partizani, a v poletni ofenzivi leta 1942 so italijanski vojaki polovico	hiš (od 176 vasi) požgali. Odslej sta v nevarnih razmerah </p>
						<figure>
							<graphic url="slike_z_108/z_108_26.png"/>
							<head>Sama laž <name>arhiv Zaveze </name>
							</head>
						</figure>
						<pb n="052"/>
						<p>Kočevsko oskrbovala le dva duhovnika: Jože Poje z Zdihovega, kjer je bila	romarska cerkev Žalostne Matere Božje, in Anton Pogorelc, ki je	upravljal Faro ob Kolpi ter Kočevsko Reko, kjer območje ni bilo tako	opustošeno kot drugje. Slednji je rešil več domačih partizanov in drugih	ljudi, da jih Italijani niso ustrelili. Tudi po kapitulaciji Italije 8.	septembra 1943 je imel obiske partizanov in vernih domačinov v župnišču	vsak dan, a večkrat so prišli Nemci ali domobranci iz Kočevja, zato mu	ni bilo lahko. Na poteh se je srečeval tudi z volkovi. »Dnevi in večeri	so bili res strašni … Prisluškoval sem, kdaj bodo prišli pome in me	odpeljali, a obupoval nisem.« Večkrat se mu je kakšen partizan iz enote	na pohodu želel spovedati, toda časovna stiska mu je to preprečila. </p>
					</div3>
					<div3>
						<head>Kočevsko po vojni</head>
						<p>Oblast je ustanavljala kmetijske obdelovalne zadruge in zaposlovala na	državnem kmetijskem posestvu in gozdnem gospodarstvu. A prišleki so	zemljo dobili le v užitek, ne v last. Uvedli so socialističen način	ekonomije, zasebne posesti je bilo malo. Ker pa niso bile ustrezne	delovne in življenjske razmere, tudi delavcev ni bilo dovolj. Oblast je	to reševala z vojnimi ujetniki – povratniki, vabila ljudi iz drugih	okrajev, republik in zaposlovala številne obsojence v kazenskih	taboriščih.</p>
						<p>Kmalu pa so širše območje Kočevske Reke – od Gotenice, Borovca do Škrilja	in Zdihovega tudi strogo zaprli. Rampa s stražarnico je bila pri	križišču Štalcerjev na odcepu ceste h Kočevski Reki, enako pred	Rakitnico; stali sta še 1998. leta. Po jugoslovanskih republikah so	gradili podzemne objekte za zaščito oblastnikov ob morebitnem napadu od	zunaj; v naselja zaprtega območja naj bi se umaknila republiška uprava.	Ti objekti v posameznih republikah so stali od štiri do šest milijard	dolarjev; tako je ocenjeno v srbskem dokumentarcu. V goteniškem bunkerju	je bilo prostora za sto ljudi. Poleg glavnega vhoda je bilo tudi več	zasilnih izhodov. S skupino petindvajsetih ljudi sem si ogledal, kar so	nam dovolili. A policistova mati je pripomnila, da nismo videli niti	desetih odstotkov obstoječih prostorov. Res sem pozneje v srbskem	dokumentarcu videl dokaj več. Vse med vojno naseljene begunce iz	oddaljene požgane okolice pa tudi neželene staroselce Slovence so	preselili v Ribnico, Loški potok in okolico Čabra. Podobno je bilo s	prebivalci vasi okoli Škrilja, kjer so spomladi 1950 gradili manjše	podzemne objekte za potrebe vojske. Danes na Škrilju in Zdihovem urijo	specialce Slovenske vojske. Vse gradnje je zasnoval in vodil Ivan Maček,	takrat minister za gradnje LRS. On je bil tudi pozneje dejanski gospodar	celotnega zaprtega območja. Zgradili so še skladišča za hrano, gorivo in	orožje, uredili lastno kmetijsko ekonomijo za pridelavo hrane. Črno-bele	frizijske krave so dajale obilo najboljšega mleka, v sirarni pod cesto v	središču Kočevske Reke so izdelovali izvrsten sir. Na bližnjih Kočah so	imeli psarno, kjer so vzrejali in dresirali močne pse za SDV, milico in	vojsko. Slednja ustanova še obstaja.</p>
						<p>Zaprta območja so bila dejansko država v državi, Mačkovo kraljestvo. Pred	Borovcem nad cesto so zgradili večji pravokoten bunker, kjer so hranili	arhive notranjega ministrstva oziroma Službe državne varnosti. Nekaj dni	pred prihodom vladne komisije RS so arhiv zvozili na sodobno žago v	Kočevski Reki in ga zažgali. Nihče od štirih kurjačev, ki dan in noč	pritiskajo na gumbe za sušenje lesa, ni mogel pobrati nobenega papirja.	Na to je pazil bivši učitelj, nato oficir SDV Tone Križ, ki je poprej	dvajset let služboval v Šmartnem ob Paki. A so arhive uničevali tudi v	samem Borovcu in Gotenici. Bivši tajnik Partije in Mačkova desna roka,	sicer pa sposoben vodja sirarne, še prej pa major v Beogradu, Jaka	Lavriša mi je pred odhodom po sedemletnem tamkajšnjem župnikovanju pri	pošti navrgel: »Kako sem urejal arhiv, kaj bi to pomenilo za Slovenijo.	Pa je vse </p>
						<pb n="053"/>
						<p>šlo!« Danes je po zaslugi prof. Jožeta Nemaniča tamkaj spravljeno nekaj	od Arhiva Slovenije in koluti igranih filmov.</p>
						<p>Bolj navidezno je od leta 1953 z zaprtim območjem gospodarilo Državno	posestvo Snežnik Kočevska Reka. Skrbelo naj bi predvsem za gozdarstvo in	kmetijstvo, zlasti živinorejo – mlekarstvo. Ščitilo naj bi širše	varovano območje. Seveda so bili pri tej upravi sami partijci. Pod to	krinko so skrivali poslovanje Kočevske Reke in Gotenice; območje Škrilja	je imelo naziv Snežnik 1, Gotenice pa Snežnik 2. V ti zaprti območji s	številnimi taboriščniki navadni miličniki niso smeli vstopiti. Tu so	delovali oboroženi, posebni stražarji s psi, čeprav so bile žične ograje	naelektrene, na visokih lesenih stolpih pa strojničarji. Ljudje s tega	območja so takoj telefonirali vodstvu, če so zagledali avto s tujo	registracijo. Nekateri so ovajali sosede, če so šli v nedeljo v mesto,	češ hodijo k maši; otroka so nesli krstit. Nikoli nisem nikogar vprašal,	kaj vse se je dogajalo v tistih »zaprtih« časih. Vseeno je marsikaj	pricurljalo na dan, da si dojel: tu so se dogajale strahote! Izginjali	so ljudje, ki smo jih imeli že zdavnaj za mrtve. Celo po	osamosvojitvi.</p>
					</div3>
					<div3>
						<head>Nekaj utrinkov iz življenja v zaprtem območju</head>
						<p>'Presejani' prebivalci Kočevske, tako Slovenci kot redki Nemci (od	slednjih so ostali lahko le tisti, ki so že med vojno tako ali drugače	sodelovali s partizani - Krischi, Webri… - ) so se imeli za več vredne	od drugih izven zaprtega območja. Lahko so hodili ven in noter, a z	zunanjimi niso imeli stikov. Zlasti še otroci: nekdo jih je spremljal v	mesto, pri avtobusu jih je sprejela učiteljica in enako v obratni smeri.	Podobno je bilo med domačini in kaznjenci-delavci, ki so sicer bili	vselej pod nadzorom (najbrž) vojaških stražarjev. V Gotenici so hkrati	gradili različni ljudje, različnih strok, a med njimi ni smelo biti	nobenih pozdravov in pogovorov. Brali smo, da je inženir, ki je bunker	načrtoval in vodil dela, zbežal iz države na varno. Zapornik v Kočevski	Reki je zaupal prijatelju, da bo ponoči ušel z območja in se skril pod	ploščo hidranta. Prijatelj ga je izdal; izvlekli so ga ven, oficir ga je	obrcal, da je bilo "več krvi kot od vola" (mi je dejal zdaj že pokojni	Pajnič, sicer nočni nadzornik). Fantu, traktoristu je delovno vozilo	zdrsnilo v globlji jarek. Kar brž je odšel na bližnje svisli in se	obesil, iz strahu. Nekoč tri ure ni bilo elektrike, tudi ne v ograji.	Trije zaporniki so to izkoristili in ušli. </p>
						<p>Sredi naselja Kočevske Reke je na novo zgrajena trgovina imela vse, kar	so ljudje potrebovali. Do rampe je pripeljal iz Ljubljane ali Ribnice	tovornjak ali kombi z blagom, 'notranji' voznik - recimo Prekmurec Polde	Škodnik - je dostavil trgovini oz. do rampe pred Gotenico (kjer je	prevzel tamkajšnji voznik) in končno vrnil vozilo dostavljavcu. Mlajši	človek mi je dejal, da je dostavljal viskije in drugo, česar po	Sloveniji ni bilo mogoče dobiti.</p>
						<p>Če se niso prebivalci dovolj poznali med sabo, si niso zaupali. Poročeni	Bosanci - drvarji in delavci na žagi so vsaj enkrat mesečno hodili domov	k ženi in otrokom, jim nosili denar in gradili nove hiše, saj jih je	Ivan Maček izdatno plačeval. Dva med njimi sta mi šele po petih letih	poznanstva povedala, da sta bila njuna očeta hrvaška 'domobrana' in da	morda ubita ležita kje v Sloveniji. Po osamosvojitvi so žene z otroki	prišle semkaj živet. Do duhovnika so iskreno gostoljubni. V gozdu in pri	gradnji - posebno zdaj, po smrti nekaterih hudih partijcev, radi	priskočijo na pomoč.</p>
						<p>Glede dela v Gotenici: presekali so vodne žile, da si morajo poleti z	vojaško zelenimi »lajtami« iz Kočevske Reke dovažati vodo. V goteniškem	kravjem hlevu je elektrikar srečal župnika, kateremu je nekoč v Beli	krajini ministriral, a že zdavnaj je uradno veljal za mrtvega. Po vojni	je veterinar Bogomir Štefanič st. vprašal Goteničana: "Kje so pa tisti,	ki so preživeli?" - "Spustili smo jih v zrak!" Baje so žrtve pokopavali	tudi zunaj območja, kot mi </p>
						<pb n="054"/>
						<p>je zaupal neki Ribničan. Da so v zaprtih kočevskih revirjih za zabavo	jetnike tudi razčetverjali s konji, sem zapisal pod psevdonimom Primož	Slapar že v knjigi Časi smo ljudje (založba M&amp;M Ljubljana 1992, str.	73) in v knjigi Svoboda na izpitu (samozaložba Ljubljana 2009, str. 84).	Vse to sem slišal iz verodostojnih ust ali prebral. Marsikaj pa nam bo	ostalo skrito. </p>
						<p>Maček Ivan - Matija je imel svoj urad v Gotenici, v hiši brž od vhoda	levo. Prihajal je še po osamosvojitvi in dajal ukaze. Njegov doprsni kip	sem videl poleg treh drugih 500 metrov pred Bazo 20.</p>
						<p>Obiskovalcem cerkve v Kočevski Reki sem govoril bolj splošno glede	zunanjih reči, več pa o svetišču samem. Prejemal sem leta poprej	grozilna pisma, ker sem edini od duhovnikov od leta 1988 sodeloval z	nekaterimi komunisti, tudi likvidatorji (Zdenkom Zavadlavom, Tonetom	Frantarjem idr.) v 'Gibanju ob lipi sprave'. Ostrostrelčeva krogla iz	puške je obtičala v svinčenih lamelah rolete pri oknu Zavadlava, krogla	iz pištole z dušilcem pa se odbila od poševne plastične rolete mojega	okna v Dravljah. Strelca je naročil in plačal Bojan Stritar, ki je v	partizanih kot oficir pazil na angloameriške častnike.</p>
					</div3>
					<div3>
						<head>Kaj pa verska znamenja in življenje? </head>
						<p>Duhovnika Antona Pogorelca, ki je na Kočevskem vse do Osilnice vsega	skupaj deloval 45 </p>
						<figure>
							<graphic url="slike_z_108/z_108_27.png"/>
							<head>Sploščeno življenje <name>Arhiv Zaveze </name>
							</head>
						</figure>
						<pb n="055"/>
						<p>let, je po petih letih bivanja v Kočevski Reki jeseni 1948 oblast	prisilno izselila. Zopet je prišel k Fari ob Kolpi, kjer je ostal do	leta 1986. Bil je precej let na čelu dekanije Kočevje in nato bolan	odšel v ljubljanski duhovniški dom in čez slaba tri leta umrl. Bil je	vzor nesebičnega, zelo požrtvovalnega in pobožnega duhovnega pastirja	... Februarja 1949 je skrb za župnijo Kočevska Reka prevzel zdihovski	ekspozit Jože Poje, ki mu je že prej oblast zaplenila konjiča in vozilo.	Zapisal je: »Vse nedelje in zapovedane praznike je pri večerni maši	udeležba še verujočih zelo zadovoljiva, a veliko ljudi načeloma ne hodi	več v cerkev.« Dne 14. januarja 1953 je ordinariatu v Ljubljano	sporočil, »da je večerna maša na Koč. Reki oz. v Novih Lazih še	potrebna«, kmalu nato pa dela ni mogel več opravljati, zato ga je vnovič	prevzel Pogorelc.</p>
						<p>Leta 1952 so začeli načrtno podirati cerkve, kapele in kapelice. Kot prva	je padla cerkev v Kočah. Sledilo je ročno podiranje in miniranje vseh 27	cerkva na zaprtem območju. 25. januarja 1954 čez dan je dala državna	uprava Snežnik podreti župnijsko cerkev na Kočevski Reki. Ko so 17.	julija porušili podružnično cerkev na Moravi, ni bilo več nobenega	verskega objekta na obsežnem območju te župnije. Le redkokje je bilo	možno rešiti kaj cerkvenega inventarja. Večkrat so znosili stvari na	plano in zažgali. Glede opreme v kočevskoreški cerkvi so prošnji Jožeta	Pogorelca ugodili. Cerkveni ključar Lesar je lahko vzel razne kipe, jih	znosil na podstrešje (njegov sin jih je pozneje odprodajal). Velike	starodavne kipe svetnikov pa so odpeljali k Fari in jih dali na	galerije. Koliko bogatih umetniških stvaritev je bilo prav vandalsko	uničenih! Zbrisali so vse, kar je spominjalo na vero in Cerkev. Jasno,	da so potem tudi vse cerkveno imetje razlastili. Opustošili so tudi	pokopališča, spomenike razbili in uporabili za ceste in določene nove	gradnje. </p>
						<p>Na kraju nekdanje cerkve sv. Janeza Krstnika so naredili obsežno, globoko	grobnico za šestdeset v okolici padlih partizanov in spominski park za	razne slovesnosti. Nižje, na cerkvenem travniku pa nogometno igrišče in	športno-kulturni dom. S prisvojenimi, bogatimi gozdovi nekdanjih	lastnikov Kočevarjev in cerkvenih nadarbin so desetletja gospodarili	dokaj razkošno. Marsikateri mogotec je dobil po želji grajeno počitniško	hišo zastonj. Tako tudi admiral Mamula; delavci Snežnika 2 so se res	potrudili. No, saj pa je tudi nje in druge v raznih obratih Ivan Maček –	Matija velikodušno plačeval, da so imeli in večina še imajo dobre	pokojnine. V desetletjih so izvozili in v tujini prodali tolikšne	količine izvrstnega lesa iz cerkvenih gozdov, da bi lahko bili župniki	ljubljanske nadškofije vrsto let oproščeni davkov ... Podobno je bilo	glede obilne divjadi: užival jo je večinoma le privilegirani razred,	zlasti s pogoni pred božičem in za novoletne praznike. Za diktatorja	Jugoslavije so na Iskrbi, desno od Novih Lazov, na gozdni jasi postavili	posebno lovsko hiško, desno in levo pa prijetne koče za pribočnike.	(Vanje zdaj nastanijo lovce iz drugih držav, kadar pridejo k nam lovit.)</p>
					</div3>
					<div3>
						<head>Čas temeljitih sprememb</head>
						<p>Po ukazu predsednika republike se je večina orožja TO znašla v skladiščih	za Kočevsko Reko. To je brž zaznal višji častnik Tone Krkovič in	opozoril Janeza Janšo. Vojska ne more biti brez orožja! Že izurjena	brigada Moris je v nočeh prestavila orožje – ljudsko lastnino v varne	hiše, nato pa razvozila po vsej Sloveniji. Dokupili so še protitankovske	armbruste. Kdor ljubi Boga, ljubi tudi domovino. Slovenci smo se	odločili za samostojnost, zato smo odločno odbili grozeči izziv. Z	razumno in strpno diplomacijo se je končno uresničil večstoletni sen	Slovencev: dobili smo svojo državo, hvala Bogu!</p>
						<p>Leta 1991 je župnik s Fare Ivan Potrebuješ že pričel versko oskrbovati	redko naseljene </p>
						<pb n="056"/>
						<p>Slovence in Bosance v Kočevski Reki z okolico. Čez čas so za verske	obrede in verouk dovolili večjo sobo v športno-kulturnem domu. Na	velikonočni ponedeljek, 1. aprila istega leta, je imel nadškof Alojzij	Šuštar ob somaševanju dekanijskih duhovnikov tu sv. mašo, dvorana je	bila polna vernikov. Po štiridesetih letih je bil prvi krst 23. maja	1991, sedemnajst otrok in odraščajočih. Nadškof Alojzij je imel birmo	21. junija 1992 pod šotorom. Kočevski dekan Božidar Metelko in	soupravitelj s Fare sta v imenu vernikov zaprosila vlado Republike	Slovenije, da financira in zgradi novo cerkev v Kočevski Reki kot	simbolično oddolžitev za vse porušene cerkve. Predsednik vlade Lojze	Peterle je to parlamentu predlagal in poslanci so večinsko odobrili. Za	osnutke so zaprosili šest arhitektov, ki so postavili na ogled svoje	makete. Izbrali so načrt domačina Janeza Gomboca. Na rožnovensko	nedeljo, 2. oktobra 1994, je nadškof Šuštar blagoslovil temeljni kamen	nove cerkve in župnišča. Z darovi so se odzvali verniki, številni iz	drugih župnij in potomci kočevskih Nemcev iz Avstrije, Nemčije, Kanade,	ZDA in od drugod. Za ta denar so nakupili liturgična oblačila in	cerkvene paramente, plačali konkurenčne arhitekte in drugo. Cerkev je	zgradilo podjetje SCT-Inter iz Ljubljane z raznimi podizvajalci.	Notranjo opremo cerkve sv. Janeza Krstnika – oltar, ambon, križev pot,	osnutek za prednji in zadnji vitraj – je narisal in izdelal akademski	kipar Stane Jarm, velika stranska vitraja z našo polpreteklo zgodovino	pa slikar in vitražist Marko Jerman. Zmanjkalo je denarja, nekončana	dela so zastala kar za poltretje leto. Sicer je bila obljubljena še	znatna vsota, a domači verski brezbrižneži so hoteli polovico te vsote	za obnovo sto let stare šole in ureditev in opremo še ene hiše za	otroški vrtec. Nadškof Šuštar je poslal tja jezuita, ki se je obrnil na	predstojnika ... in zastoj se je premaknil s pomočjo predsednice Urada	za verske skupnosti, gospe Nine Čož, in vnovič parlamenta. Z dodatnim	denarjem nam je uspelo vse končati. V nedeljo, 20. junija 1999, popoldne	je novo cerkev posvetil ljubljanski nadškof dr. Franc Rode. Vernikov je	bilo prepolno znotraj svetišča, zunaj pa še dvakrat toliko. (Dopoldne je	bila namreč obletna slovesnost v Kočevskem Rogu.) Prišlo je tudi veliko	nekdanjih Kočevarjev iz Evrope, ZDA in Kanade.</p>
						<p>Kraj z lepo, izjemno pomembno cerkvijo res privlači. Letno se tu ustavi	do sedemdeset avtobusov z romarji na Trsat, v belokranjske Tri Fare ali	pa v Rog. Morda se še da kupiti zajetno, odlično kroniko V objemu	stoletij, iz katere sem precej črpal brez vprašanja. Naj mi oprostita	dr. Matjaž Ambrožič in dr. Mitja Ferenc! Domači prebivalci so Slovenci,	katoličani in muslimani iz Bosne ter nekaj Srbov. Petični ljudje si	gradijo lepe hiše. Kdor hoče kaj več zvedeti, kje in kaj so bila	kazenska taborišča, naj se predhodno dogovori z g. Ivetom Staničem, ki	stanuje v bloku pod župniščem. Župnik in dekan Jože Milčinovič je medtem	s pomočjo mož znova zgradil dve cerkvi, na Moravi in na Ajblju, in tako	omogočil oddaljenim vernikom obisk sv. maše. Pred nedavnim je moral	podreti veliko drevja zaradi lubadarja in hudega vetra.</p>
						<p>Sicer pa od domačinov slišiš: »Gozd nas bo zarasel!« Divji prašiči delajo	škodo na krompiriščih, košute in medvede privlačita koruza in sadje, na	pomlad ob zaplatah snega že družine jelenov mulijo travo. V dolgi,	raztegnjeni črti jih našteješ čez petdeset. Kočevsko postaja vse bolj	lovski rezervat Evrope ... A Kočevsko se je začelo hitro	industrializirati: za Kočevjem proti Dvoru gradijo robotsko tovarno	Japonci, v Kočah spet drugi za drugo panogo. Ker domačih delavcev ni,	bodo morali prihajati od drugod. Prihodnje leto bo vozil tudi potniški	vlak do Kočevja. Se krajem in ljudem obeta boljša prihodnost? </p>
						<pb n="057"/>
						<p>Spomini 1939–1945 – VII. Del</p>
						<p>Mirko Suhadolnik – Ivan Zalar</p>
					</div3>
					<div3>
						<head>Pobeg na svobodo</head>
						<p>Ko smo prišli v teharsko taborišče, je bilo treba oddati vse. Najprej	nahrbtnike, teh je bil velik kup. Svojega sem pustil kar na vlaku, ker	sem poznal partizane, da ne bodo nič pustili. Posebno ne plašča, odeje	ali živil. Ko so domobranci nosili in oddajali (metali na kup) svojo	vojaško revščino, so jih borci bili z debelimi palicami, nekateri so	imeli prave gorjače. Še huje so jih tepli, ko so šli prazni proč, ker so	jih sedaj lahko bili tudi po hrbtu. Jaz sem eno ameriško ribjo konzervo	kar od daleč vrgel na kup in nisem šel skozi špalir. Ko sem bil v gneči,	sem si tudi malo bolj raztrgal hlače in čevlje, da me ne bi slekli ali	sezuli, ker raztrganega niso radi jemali. Tudi tepli niso takih toliko	kot visoke in bolje oblečene. Tako jaz nisem dobil do takrat nobene	batine, razen od vodje po kapi. </p>
						<p>Zavili smo v ograjen prostor. V njem je bila baraka, ograjena posebej.	Ograje so bile izredno visoke in na vrhu so bile bodeče žice. Po	dvorišču je bil rdečkast prah. Natrpali so nas v barake kot sardine. Po	okoli šeststo so nas strpali v eno barako. Sedeli ali stali smo še,	ležati pa ni bilo mogoče. Prišel je tudi oficir borec in ukazal, naj	poližemo prah, ki smo ga prinesli s čevlji. Res smo morali pred njim to	storiti. Nobeden pa ni imel več sline, ker dva dni nismo dobili vode;	vročina, marši, batine in driske so nas zelo izsušile. Končno so nas	začeli napajati kot živino pri velikem koritu s pipami, voda je bila	krasna. Imeli smo deset sekund. Mi smo dobili dobrega stražarja,	kmečkega fanta z mavzerko, ki nas ni tepel ali zafrkaval z »lezi,	diž’se« tja in nazaj, kar so mnogi drugi delali. Dostikrat so fantje	prišli tako žejni nazaj, kot so šli tja do vode. To se je ponavljalo	vsakokrat. Končno se je ponoči vse umirilo, skušali smo zaspati po	dogodkov polnem dnevu. A nismo mogli, vsake pol ure je prišel kdo	spraševat, če je tu kakšen Ljubljančan ali Štajerc ali Gorenjec ali	Šentjernejec. </p>
						<p>Prišlo je novo sončno jutro in bil je prvi junij leta 1945. Že prejšnji	dan smo videli na tabli dnevni spored. Vstajanje ob šestih in umivanje,	ob sedmih zajtrk, ob osmih telovadba itd. Opoldne kosilo, počitek, ob	petih večerja itd. Vse to so zapisali, če bi prišla patrola Rdečega	križa pogledat, kako živijo ujetniki. Bilo pa je takole. Za zajtrk so	jih dosti močno pretepli, vse pa nagnali ven med barake, šest vrst po	sto ujetnikov. Poravnavanje je delal oficir z brzostrelko (šmajserjem)	rekoč: »Kdor bo za nos naprej, mu bo odletel, kdor bo imel butico nazaj,	mu bo odletela!« Nikoli še nisem videl tako poravnanih vrst. Seveda se	je partizanski oficir naveličal držati orožje naperjeno ob glavah.	Gledati smo morali v sonce, kar je bilo nemogoče, in smo gledali mimo.	Ko se je stražar kam drugam obrnil ali zagledal, jih je več v srednjih	vrstah posedlo. Za južino so nas oficirji slikali, uradno in za svojo	evidenco. Verjetno bi morala biti kakšna fotografija ohranjena. Ob	šestih zvečer so nas vodili na vodo. Civilisti, ženske in otroci so bili	v drugi pregraji, lahko smo jih videli od daleč in oni nas. Straže so	bile dobro oborožene. Na stolpih so imeli šarce in dober razgled, stika	med barakami ni bilo. Za kakšen izpad ni bilo skoraj nikogar. Najbolj se	je vsem neumno zdelo, da so kljub svarjenju četnika in domačinov, ki so	vsi govorili golo resnico, šli tako neumno v pogubo. </p>
						<p>Drugega junija so nas identificirali. Vsak je šel v vrsti proti baraki,	kjer je bila komisija za identifikacijo. Tam je moral vsak oddati	legitimacijo (ker so tisto noč že začeli množično pobijati, so hoteli	vedeti in s fotografije videti, koga so likvidirali). Zastavili so nam	tudi nekaj vprašanj. Zastavljal jih je mlad oficir. Lepa tipkarica v	civilni obleki je tipkala. Sortirali so </p>
						<pb n="058"/>
						<p>nas v skupine A, B in C. Mladoletne v A. Kdor je imel ožjega sorodnika	pri partizanih, je šel v B, drugi pa v C skupino. Največ, devedeset	odstotkov, nas je bilo v skupini C. </p>
						<p>Kot nekako petstoti sem prišel tudi jaz na vrsto. Oddal sem	legitimacijo:</p>
						<p>»Ali si bil kdaj v borbah?«</p>
						<p>»Brez števila.«</p>
						<p>»Ali imaš koga sorodnikov pri partizanih?«</p>
						<p>»Ne.«</p>
						<p>»Ali imaš kaj bratov pri domobrancih?«</p>
						<p>»Vse štiri.«</p>
						<p>»Si šel v domobrance prostovoljno?«</p>
						<p>»Po povelju.«</p>
						<p>»Kako po povelju.«</p>
						<p>»Tako: povelje je bilo, da gremo zaveznikom naproti, da naša vlada v	Londonu to zahteva. In ker zaveznikov ni bilo, smo se znašli v	slovenskem domobranstvu.«</p>
						<p>Oficir je rekel tipkarici: »Piši: prostovoljno, C.« </p>
						<p>Pred tem sem opazoval to lepo damo, tipkarico, toda nikdar ni dvignila	glavo. Mene je pa pogledala, srečala sva se za trenutek z očmi in sva se	popolnoma razumela.</p>
						<p>»Naslednji!«</p>
						<p>Tisti dan so vse prašne prignali še zadnje, to je prvi polk in dopolnilni	bataljon, ki so hodili peš več dni. Ti so odšli iz Vetrinja 31. maja.	Ker so že vedeli, kam gredo, jih je od tega polka ostalo od sto do	tristo v Vetrinju in so se preoblekli v civiliste. Tako je ostal tudi	mož moje sestre, Frenk Brescov. Moj brat France je pa rekel: »Kamor so	šli moji bratje in drugi, grem še jaz.« Ker za ta polk ni bilo več	prostora v barakah, so jih nastanili spodaj v gozdu. Brata sem videl od	daleč. Ta dan so prvič skuhali nekaj hrane, tudi jaz sem vzel porcijo in	šel tja. Bila je zrezana detelja, ki je grozno smrdela. Nisem je niti	poskusil, ker sem se bal zastrupitve, svoj delež sem dal nekomu iz Blok,	ki je vse izpil. Naše oficirje so imeli od prihoda zaprte v posebni	baraki in pod posebno stražo. Bili so silno pretepeni. Naš novi	komandir, ki smo ga imeli samo dan ali dva, je bil v povojih kot mumija.	Kjer naj bi imel oči, sta bili dve krvavi lisi, kri je prišla skozi vse	ovoje. Vodili so ga drugi. Skoraj nihče od nas ni bil več podoben	človeku. Nekega starejšega očeta, doma nekje od Sv. Trojice, so peljali	v samokolnici dol na grobišče. Bil je v nezavesti, poleg njega je bilo v	samokolnici del njegovega črevesja. Slišal sem partizanko, ki je	govorila svojemu tovarišu: »Zakaj ta beli hudič vsak tako hitro crkne,	jaz bi ga rada desetkrat rezala!« Lahko bi napisal še in še groznih	stvari, ki so se dogajale, pa so že drugi to napisali. Samo teh nekaj	primerov več kot dovolj pove o mentaliteti zmagovalcev. </p>
						<p>Med nami so bili v navadnih capah tudi vojni kurati, duhovniki. Vedeli	so, kaj jih in nas vse skupaj čaka. Počasi so se nepoznani pomikali med	domobranci in spovedovali. Tudi jaz sem bil pri enem takem pri spovedi,	bil je Mavec iz Bresta pri Igu. Pokazal sem ga še bratu Elku in on	naprej drugim. Popoldne tisti dan, 2. junija, so nas poklicali v zbor in	začeli klicati naša imena. Vsi smo bili v skupini C. Vedeli smo, kaj to	pomeni. Po štirideset so jih odgnali ven iz taborišča na tovornjake.	Bili so ravno taki, pokriti, kakor angleški, s katerimi so nas peljali v	Pliberk. V prvi skupini je bil tudi moj brat Elko. Ko sem bil poklican	jaz, jih je bilo že čez petsto odgnanih in se je že mračilo. Fantje so	bili različnega mnenja, sedaj bo šlo po pravici, drugi, eden iz	Preserja, moj najboljši prijatelj Zalarčkov, je rekel, da rad umrje,	samo da bi bila Slovenija srečna in imela mir. Jaz sem že podnevi gledal	cvetoče jablane in bil v duhu doma. Toliko deklet brez fantov, očetov.	Toliko mater brez sinov, toliko žena z več otroki brez mož rednikov.	Samo zato, ker so bili na drugi strani, ki se je borila za stari red, ki	so ga bili navajeni. To je za večstrankarsko demokracijo, kjer vsak	lahko izbira svoje voditelje, kakor je to po zahodnem svetu. Slovenci	smo stoletja pripadali Srednji Evropi in smo imeli zahodno kulturo.	Sedaj naj bi vse to uničili za nekaj tujega. Jaz sem sklenil, da raje	umrem, kakor da bi še naprej gledal uničeva-</p>
						<pb n="059"/>
						<figure>
							<graphic url="slike_z_108/z_108_28.png"/>
							<head>Na mestu nekdanjega teharskega taborišča je danes Park spomina	Teharje. Še vedno nedokončan. Le koliko naključnih mimoidočih ve,	kaj se je tu dogajalo? <name>Franc Friedrich </name>
							</head>
						</figure>
						<p>nje dobrega. Bil sem pripravljen na smrt. Ko je bilo poklicano moje ime,	sem zavpil z visokim »Ja«. Kar spogledali so se, še orangutan bi bil	začuden, da je še en vesel človek v tej mizeriji.</p>
						<p>Stopil sem k drugim. V žepu sem tiščal rožni venec, ki mi ga je dala	sestra Marija ob odhodu z doma. »Še nekaj minut pa bom na onem svetu,	kjer ni laži in zločinstva,« sem si mislil. Straže so goste, večinoma z	nemškimi šmajserji in angleškimi »bren strojnicami«. Z nami so ravnali	še bolj surovo kot poprej. Nič več niso skrivali, da je to konec. Kopita	so padala po glavah in po hrbtih. Vklenili so nas k vozilom, vsak se je	moral zahvaliti. Potem pa je zacvililo, kakor so stokali tisti, ki so	bili zadeti smrtno. Jaz in Grumov Jože sva bila predzadnja. Pošepetal	sem mu: »Skočiva na levo.« – »Ali si znorel?« Že sem se zaguncal za	zalet in si rekel, v par hipih bo vsega konec. Neznana sila me je vrgla	po strmini zasekane poti, nastala je tišina, vrgel sem se med stražarje,	ki so imeli šmajserje na strel. Bil sem že mimo njih, tišina je bila	grozna. Nihče se ni oglasil s stoj, stoj, kar bi me veselilo. Na vrhu	sem se spotaknil na povešeni ruši. Pok, pok, počila je mavzerka našega	stražarja, ki je bil kmet in ni hotel menda človeka na tri metre	ustreliti v hrbet. Tekel sem cik-cak po senožeti navzdol, bila je že	skoraj noč. Pritekel sem do visoke trnove žive meje. V hipu sem bil	skozi. Za mano je drdralo, kot bi kdo stresal grah. Pritekel sem v gozd,	presenečen, da sem še živ in nič ranjen. Pozabil sem, da sem pahnjen	nazaj v življenje, katerega sem že sklenil, in da moram spet biti borbo	za življenje. Lomastil sem po gozdu, oni so poslušali. Potem se je vsulo	iz vsega orožja, kar so ga imeli. Spet sem bil izvidnik. Večina krogel	je klestila smrečje. Toda angleški bren je sekal čisto blizu, pri rami,	in mi sledil. Na sredi rafala je za hip prenehal in spet sekal na drugi	strani, da mi je prst letela v ramo. Končno so vse izpraznili, hitro sem	zdrsnil čevlje z nog, jih zvezal in šel potiho naprej, v eni roki sem	imel čevlje, v </p>
						<pb n="060"/>
						<figure>
							<graphic url="slike_z_108/z_108_29.png"/>
							<head>Tu so bili leta 1945 v barakah in na dvoriščih nagneteni tisoči	trpini, vsako noč množično odvažani in kruto umorjeni na skritih	moriščih. Franc Friedrich <name> </name>
							</head>
						</figure>
						<p>drugi rožni venec. Takoj sem zagledal zvezdo severnico med mladimi	smrekami. Kaj sedaj? Vedel sem, na poti domov na Notranjsko bodo vsi	mostovi zastraženi, plavati pa nisem znal. Če bi se obrnil nazaj,	Koroška je bila blizu in nobene reke ni bilo vmes. Vedel sem, da bo	Avstrija nazaj postavljena do zadnjega kvadratnega metra in da je bila	partizanska ekspedicija na Koroško zastonj in da jo morajo zapustiti.	Tako so se zmenili veliki trije: Stalin, Roosevelt in Churchill. In vsi	slovanski narodi bodo prešli pod vpliv Sovjetske zveze, da jih bo ta	jahala in ne dopustila ne gospodarskega ne politično-demokratskega	razvoja, v katerem je moč.</p>
						<p>Tisto noč sem hodil dosti po na novo prekopanih vinogradih. Hodil sem	bos, ker so bili vojaki po vseh poteh. Dostikrat sem slišal: »Stoj, tko	ide?« Šel sem neslišno mimo vsega. Toda hoditi sem moral celo noč na	vzhod, ker je bil na sever kordon. Priti sem hotel v višje hribe, pa se	mi ni posrečilo. Zjutraj sem obstal v nekem trikotniku cest. Mogoče je	bilo pri Štorah. Cerkev je imela dva zvonika in bila na ravnem v vasi.	Tam je bilo srbsko vojaštvo in naprej nisem mogel. V gozdiču sem splezal	na malo gosto jelko in čakal, da se cesta, ki sem jo moral prečkati,	izprazni. Ponoči sem splezal dol, zjutraj 4. junija, pa spet na hojo. Po	gozdu so se sprehajali tudi vojaki. Nekaj jih je celo pripeljalo	dekleta, skoraj pod hojo. Tudi psi so hodili, pa me ni nobeden zavohal,	ker sem bil višje. Proti večeru drugega dne pa je vsa vojska izginila	nekam proti zahodu, še pred mrakom sem šel čez cesto in bil sem v svojem	elementu – gozdu.</p>
						<p>Noči so bile krasne. Že prvo noč sem v daljavi videl Karavanke. Ena,	velika kepa je imela dve beli očesi pod vrhom, bila sta snežna plazova.	Bila je gora Peca, tja sem izbral svojo pot. Hoditi sem moral bolj	severozahodno, ker sem prvo noč moral iti na vzhod. Prvič sem dobro	spal. Zjutraj so prizvončkljale koze, ki jih je pasla deklica. Ker je	imela psa, sem šel v goščo,</p>
						<pb n="061"/>
						<figure>
							<graphic url="slike_z_108/z_108_30.png"/>
							<head>Po čudežnem pobegu iz taborišča na nevarno pot proti meji na Peci	Stara razglednica, <name>vir Janez Osetič </name>
							</head>
						</figure>
						<p>da ne bi pes začel lajati. Popoldne sem opazoval, kako je skupina deklet	in žena kopala v vinogradu. Ko so vse odšle, sem šel k hiši in zaprosil	kaj za jest. Dobil sem dosti. Krompir na kropu in bleke, ravno take, kot	jih je delala moja mati. Ker nisem že sedem dni in pol nič jedel, sem se	bal preveč najesti. Še na Koroškem pred transportom nisem jedel dva dni.	Zaradi muljega mesa ali česa drugega smo skoraj vsi dobili drisko. Da ne	bom imel sitnosti na transportu, sem enostavno nehal jesti dva dni prej.	To mi je kar prav hodilo. Sedaj sem že malo shujšal. </p>
						<p>Drugi dan sem prekoračil neko železnico in cesto. Na Koroško se mi ni	mudilo. Kolikor kasneje pridem tja, sem si mislil, toliko bolj sigurno	bo jugoslovanska vojska odšla od tam. Podnevi sem si ogledoval, kje bom	šel ponoči. Hodil sem bos. Kadar so psi besno lajali, sem vedel, kdo je	tam: tujci. Name ni zalajal noben pes po celi poti do Koroške. Vsak dan	sem šel h kmetom po kos kruha, ki sem ga vedno dobil. Hišo sem prej vsaj	nekaj ur opazoval. Če bi se srečal s kakšnim nepridipravom, sem nosil v	žepu en kamen, za vsak slučaj. Nikoli ga ni bilo treba uporabiti. Pač pa	sem ga zabrisal na Peci gamsu v pleče, brez škode za gamsa. Nekajkrat	sem zvečer v mraku uporabil tudi svoje noge. Enkrat je bilo desno od	Velenja. Ker sem se že precej privadil hiš, sem šel včasih tik pod okni.	To pot sem pogledal skozi okno in videl lepega dekliča, kako pomiva	posodo. Tisti hip je tudi ona pogledala ven. Kar je videla, jo je	prestrašilo: »Jezus Marija, esesovc!« Na steni nad mizo sta viseli dve	nemški brzostrelki in dve mladi roki sta segli po njih. Dalje nisem	gledal. To je bilo vse v sekundi. Ko sta pritekla ven, sem bil že	prečkal cesto in tekel poševno po polju. Dama je bila tako dobra, da je	prišla za bratoma in jima rekla: »Kar pustita ga, če gre stran.« Res	nista streljala. Jaz sem bil prepričan, da ne bi nič zadela, vendar sem	bil v srcu vesel, da so še usmiljene deklice na svetu. Nekateri kmetje	so imeli še precej živine. To bi</p>
						<pb n="062"/>
						<figure>
							<graphic url="slike_z_108/z_108_31.png"/>
							<head>Mimo Črne v upanju na skorajšnji prestop meje in svobodo v	Avstriji Stara razglednica <name>vir Janez Osetič </name>
							</head>
						</figure>
						<p>mi moralo biti sumljivo, ker so bili verjetno bolj za partizane. V mraku	sem se neki večer ustavil in vprašal, če je ostalo kaj od večerje.	Seveda, zelje in kruh. Postavili so na mizo in odšli, vsi. Nekaj me je	stisnilo v grlu in glas v meni mi je rekel: beži! Brez da bi poskusil	hrano, sem šel hitro ven, jo usekal čez polje, pri hiši pa sta že	regljala dva šmajserja. Tekel sem skozi vas, otroci pa so streljali za	hec onima dvema v odgovor. Vsak dan sem videl in doživel kaj novega.	Tako me je neka mlada vdova na gruntu prosila, da bi ostal za hlapca.	Ponoči so bivši partizani še vedno radi rekvirirali in likvidirali.	Slišal sem prositi mater: »Pustite mi to moko, samo to še imam za	otroke.« In revskanje vodje: »Kaj pa je šel nazaj v nemško vojsko! Naj	ti Nemci dajo.« Ali drugi primer, ko je žena prosila za moža, da ga ne	bi odpeljali: »Pustite ga, saj vam ni nič naredil. Celo zimo smo vam	dajali živež.« Zastonj je bil jok žene in otrok, odgnali so ga. V takih	slučajih bi raje imel kako drugo orožje kot kamen v žepu. Ker sem hodil	samo po en kos kruha na dan, sem precej shujšal, našel pa sem po gozdu	tudi borovnice, da sem imel hlače do kolen plave. </p>
						<p>Treba se je bilo podvizati, da bi še zmogel čez Peco. Hodil sem ves dan	in pod noč prišel do Javorja. Bila je majhna gorska cerkvica, strašno	opustošena od ljudi in živine. V vsaki cerkvi so morali biti konji ali	mule. Nisem se dolgo zadrževal. Na malem grebenu proti Jazbini sem našel	kakih petnajst vojakov. Imeli so rumeno kožo, prisušeno na kosti, zaradi	višine in mraza so se menda posušili kot mumije, tudi smradu ni bilo	nič. Ležati so morali tam od zime. Uniforme so bile še najbolj podobne	nemškim brez znakov. Ležali so raztreseni in verjetno niso padli v	borbi. Ker se je delala noč, sem spal kar tam blizu, ker tam zagotovo ni	nobeden hodil. Drugo jutro sem se ustavil na kmetiji, spodaj precej v	bregu. Tri mlada dekleta in oče so jedli dobre žgance. Oče je šel</p>
						<pb n="063"/>
						<figure>
							<graphic url="slike_z_108/z_108_32.png"/>
							<head>V Bistrici nad Pliberkom se je življenje umirilo, a le začasno.	Stara razglednica <name>vir Janez Osetič</name>
							</head>
						</figure>
						<p>v Črno po opravkih. Rekel sem mu, da me ni treba javiti ozni. Rekel je:	»Moram, ker si lahko od njih. Če te osebno ne dobijo, ti tako nič ne	morejo.« Imate res prav, sem mu rekel. Hvala. Dekleta sem vprašal po	imenu gore z belima očesoma. Peca, so rekle. »Tam na desni je Uršlja	gora, tista cerkvica je Javorje ...«. – »Kaj je onkraj Pece?« – »Koroška	in Avstrija. Ta vas v dolini je Črna in tam na levo je Solčava.«	Zahvalil sem se jim in odšel pogledat dolino Črne. Po dolini Črne so	verjetno naredili obmejno cono. Na vsakih sto metrov je bil vojak.	Izbral sem prostor za nočni prehod, kjer je bil presledek med hišami pri	kapelici. Na oni strani je bil strm breg. Opoldne so zatulile sirene in	navzgor po cesti sem videl dva tovornjaka polna vojakov. Ustrašil sem	se, da so me opazili na robu hriba Jazbine. Šel sem v dolino, kjer je	rasel visok lapuh. Tovornjaki so zavili proti Solčavi. V mraku sem več	drsel kot hodil v dolino. Šel sem mimo mlina v smeri kapelice. Tedaj sem	opazil, da je votlina kapelice na eni strani oglata – stražar! Pozorno	sem opazoval, res se je nekaj premaknilo, torej so zvečer dali še enega	vojaka med dnevne. Iti sem moral mimo enonadstropne šole, iz nje je	močno svetilo. Spet sem bil bos, neslišno sem smuknil pod okni, kjer me	je vseeno oplazila luč. Z zgornjega okna je gledal doli oficir. Slišal	sem, kako je tekel po stopnicah. Stekel sem čez cesto in v strugo Črne,	ki je bila suha. Oficir je rohnel nad stražarjem: »Spet je šel en hudič	čez, kdor bo še spal na straži, mu bom jaz s šnelfajerco križ naredil!«	V strugi sem počakal, da se je vse pomirilo, potem pa sem začel po	strmem bregu, zasekanem z drevjem, plezati navzgor, ne vedoč, da je bilo	tu minirano od Nemcev, kar mi je povedal nekdo šele na Koroškem. Ker so	bile zaseke suhe, sem delal kljub opreznosti precej šuma. Večkrat sem	pričakoval ogenj iz šarca. Končno sem prišel že precej visoko in v take	skale, da v temi nisem </p>
						<pb n="064"/>
						<figure>
							<graphic url="slike_z_108/z_108_33.png"/>
							<head>Pot je vodila naprej mimo Celovca. Stara razglednica <name>vir	Janez Osetič </name>
							</head>
						</figure>
						<p>mogel naprej. Zajahal sem korenine smreke in tam počakal jutra, zaspati	nisem smel, ker bi zdrsnil v globino.</p>
						<p>Zjutraj že navsezgodaj sem nadaljeval pot navzgor in kmalu prišel do	planote pod Peco. Iz planšarskega doma so ravno odpeljali mleko. Upal	sem, da je mogoče še zame kaj ostalo. Prosil sem moškega, bil je sam.	Takoj mi je dal liter posnetega mleka. Ob tej planoti je več hribov in	videl sem, da so Nemci ali ujetniki vrtali tunele in velike luknje za	tovarne, skale pa vozili navzdol in delali prostor za parkiranje. Pred	vsakim od teh del je stala straža. Hodil sem tako, da so me te straže	čim manj videle. Do avstrijske meje sem prišel okoli ene popoldne. Bil	sem spet žejen. Zaslišal sem, da curlja voda po žlebu, šel sem in se	dobro napil, čeprav je bila ledeno mrzla. Ko sem prišel izza vogala	šupe, sem zagledal visoko gori v skalah stražarja, spodaj pa kakih	štirideset vojakov, ki so čistili težko orožje. Imeli so čudne uniforme	- visoke kožuhovinaste kape kakor angleška častna straža. Vojaške plašče	so imeli do pet in bolj take barve, kakršne so bile uniforme v stari	Jugoslaviji. Pod drevesno linijo je bilo vse golo. Jasa. Avstrijska	stran pa je bila že zaraščena. To je bila torej meja med Jugoslavijo in	Avstrijo. Stražili pa so jo Bolgari, da so naši lahko nemoteno	obračunali z nasprotniki. Pomaknil sem se više pod skale, da me stražar	zgoraj ne bi mogel videti. Nalomil sem nekaj vejic za zaščito oči in se	začel postrani premikati čez čistino. Na sredi sem si malo odpočil in	jih opazoval, nobeden ni gledal gor. Kmalu sem bil čez in v gostem	avstrijskem smrečju. Smreke so bile tako goste, da sem se moral plaziti	po trebuhu skozi, in to precej daleč. Končno sem bil skozi. Prišel sem v	velik macesnov gozd, ki je bil v nekaterih dolinah poškodovan od plazov	s Pece. Prvič, odkar sem bil na poti, se je začelo oblačiti. Ponoči	nisem hodil v dolino, ker nisem vedel, kdo je tam. Torej, še eno </p>
						<pb n="065"/>
						<figure>
							<graphic url="slike_z_108/z_108_34.png"/>
							<head>Ob Vrbskem jezeru Stara razglednica <name>vir Janez Osetič </name>
							</head>
						</figure>
						<p>noč sem moral prebiti v gori. Zamislil sem si, če bi šel kralja Matjaža	pocukat za brado. Počasi sem šel proti zahodu. Tedaj, kot bi iz gozda	zrasli, skoči osem gamsov pred mano v skale. Vedel sem, da ne morejo	naprej in da bodo morali nazaj mimo mene. Spomnil sem se na kamen v	žepu. Res so jo udarili mimo. Bil sem lačen in takoj sem zabrisal kamen	zadnjemu gamsu v pleče. Še zmenil se ni. Od kod so se vzeli? Šel sem	pogledat in videl, da so skočili iz male votline, ki so jo rabili za	zavetje v slabem vremenu. Po tleh je bilo polno iztrebkov, od gamsov,	pol metra na debelo. Bila je res komaj za deset gamsov, visoka pa meter	in pol. Začelo je deževati, skoraj snežiti, bilo je tik pod drevesno	mejo. Če je dobro za gamse, bo tudi zame, sem si mislil, mogoče jim	pustim uš ali dve, oni pa meni garje. Pa smo kvit. Pred nočjo sem malo	jedel smolo s smreke, ker sem bral v Domoljubu, da je smola lahko	prebavljiva, bukovo listje pa ne in še malo strupeno. Ponoči je snežilo.	Spal nisem nič, noge so mi hotele zmrzniti. Ne vem, kolikokrat sem se	sezul in jih drgnil z rokami, pa spet obul. Tudi ušesa so mi zmrzovala,	ker nisem imel kape, izgubil sem jo v trnjevi gošči pri Teharjah. Bila	je dolga noč, končno je posijalo sonce na blesteči sneg. Bilo ga je pet	centimetrov in bilo je okrog desetega junija 1945. Noge so bile trde,	toda kmalu so bile spet dobre. Kmalu sem prišel do steze, ki je šla mimo	slapu, kjer izvira Bistrica pri Pliberku. Ker je bila steza precej	izhojena, turistov pa še ni bilo, sem bil previden, da ne bi srečal kake	patrole. Prišel sem do prvih hiš. Vprašal sem, katera vojska je	najbližja. »Včeraj zvečer so odšli partizani, in danes je prišlo deset	Angležev.« – »Sijajno!« Malo dalje sem res videl nekaj angleških	vojakov, ki so se umivali in brili. Šel sem kar v hišo zraven, po	novice. Rekli so, da Angleži pošiljajo ljudi nazaj. Če pa hočem delati,	lahko ostanem za hlapca pri njihovi hčeri, ker je prejšnji francoski	ujetnik </p>
						<pb n="066"/>
						<figure>
							<graphic url="slike_z_108/z_108_35.png"/>
							<head>Mimo Beljaka proti zahodu Stara razglednica <name>vir Janez Osetič</name>
							</head>
						</figure>
						<p>odšel domov. Dali so mi jesti. Pripravili so mi banjo tople vode in čisto	delovno obleko. Še isto uro sem delal, pumpal gnojnico in jo vozil na	travnik, kar je Francoz odlašal. Bil sem tako lahek, da mi je moral	pomagati domači fant. Srencova domačija je bila majhna: imeli so par	konj, kravo in par mlade živine, gospodar je bil menda kolar in v ruskem	ujetništvu. Žena, gospodinja je bila malo zadirčna. Sin in hčerka pa	zelo prijazna, tako da sem bil kar zadovoljen. Hotel sem iti naprej in	kaj zvedeti o civilnih beguncih in sestri. Domačini so rekli, da je	najbolje, da ostanemo, kjer smo. Seveda, ker nismo imeli dokumentov.	Isti dan je prišel iz Jugoslavije neki fant k svoji teti. Franc Jerman,	po domače Špurčev, če se ne motim, študent in gorenjski domobranec.	Sprva mu nisem nič verjel. Potem je povedal podrobnosti iz Vetrinja, da	je njegovega kolega precej poškodovala bazuka itd. Potem sem mu tudi jaz	povedal svoje izkušnje. Postala sva dobra kolega. On je ušel menda iz	Šentvida pri Ljubljani. Drugi večer sem že dobil obiske. Prišli so tisti	trije fantje, ki so bežali pri Pliberku pri predaji in jih lahki minomet	ni zadel. Dobili so delo na kmetih, ker domačih sinov ali gospodarjev še	ni bilo domov. Povedal sem, kaj se je zgodilo z njihovimi tovariši in	oficirji. Ker Rupnika Vuka nisem videl v rokah komunistov, sem jih	vprašal, če oni kaj vedo. To so bili kmečki fantje in niso lagali. Ti	trije Meniševci so mi povedali, da je Rupnikova žena pokleknila pred	angleškim oficirjem in ga rotila, naj ne dajo moža v Titovino. Res so	Angleži oba peljali nazaj v Celovec. Ti fantje so komaj čakali, da gredo	nazaj. Jaz sem jim rekel, da če samo enkrat na dan jedo tu, naj ne gredo	na slabše. Naj počakajo do amnestije, ker sem vedel, da bo prišla, potem	ko bodo komunisti pobili vse nasprotnike in še nekaj svojih. Teh fantov	nisem nikoli več videl ali slišal o njih.</p>
						<p>Ponoči so partizani še vedno prihajali čez mejo in držali vezo s	koroškimi. Tako se je tudi pri nas ustavil domačin, sorodnik, ki je bil	po-</p>
						<pb n="067"/>
						<p>ročnik v Hitlerjevi armadi. Rekel je, da grem lahko brez skrbi domov, da	je tam sijajno, vsega dovolj, največ pa svobode. Rekel je, da ljudje	prirejajo veselice in da se vse veseli in raja. In če bom še dlje	okleval, se lahko zgodi, da bo prekasno. Ko je šel v hlev pogledat	mlado, lepo kobilo, sem jaz pogledal njegovo, lepo, novo, nabito	aktovko. Sama komunistična propaganda, hitro sem zaprl. Ko je prišel	nazaj, mi je še enkrat svetoval, naj čim prej odidem domov. Domovina	rabi mlade, pridne kot sem jaz. Nisem mu povedal, da so jih do pet	tisoč, takih mladih, pridnih, zverinsko umorili. On tako ne bi verjel.	Pa dobro spi, mi je še rekel. »Tudi vi,« sem mu voščil, ker sem poznal	in vedel, da bo celo noč delal za svoje in raztresal njih propagando.	Res sem dobro spal, kar na njivi, kjer smo imeli pšenico v kopicah. Na	hlevu, kjer sem spal v senu, pa je nekdo tisto noč brskal pod zglavjem.	Nič ni dobil, ker enostavno nisem nič imel, bil sem pravi proletarec.	Senožeti in njive so bile do gozda, gozd pa do jugoslovanske meje, tako	da sem moral čim prej dalje. Neki duhovnik je prinesel novico, da so	naši - in tudi sestra – v Špitalu na Dravi v taborišču. Tudi Jerman je	imel tam znance. Poslala sva kratko sporočilo, da se kmalu vidimo.	Jerman je znal nemško in je že prej hodil po deželi, ker je imel	vodnike. Po dobrem mesecu v Bistrici sva vzela pot pod noge, vzela sva	kos kruha, meni je dal fant Max telečjak, in sva lepega jutra odšla	proti Dravi. Ko sem prišel na Koroško, sem se moral takoj prijaviti na	občini. Bil sem brez vsakega dokumenta ali priče. Ker sem se bal, da	bodo iz Jugoslavije poslali za mano tiralico ali zaveznikom Angležem	zahtevo povratka ujetnika, sem to skrb razodel bivšemu kapetanu kraljeve	garde, ki se je držal tam okoli. Pisal se je Stamenković ali nekaj	podobnega. Ta je rekel, da ima on pravico od kralja dati svojim kurirjem	nova imena, ker je to bolj varno za domače. Rekel je, da imamo še vedno	kralja v Londonu. Upal je, da me bo kasneje uporabil za kurirja. Dal mi	je priimek po najbližji vodi naše vasi. Na občini so me slikali, mi dali	potrdilo, kje delam in »becuhzajn« s plavim križem, ki je pomenil zaprto	cono oziroma, da sem iz zaprte cone. Domačini so to tolmačili, kot da	smo zaprti v coni, v resnici pa si šel s tem po celi angleški coni v	Avstriji. </p>
						<p>Z Jermanom sva hodila po vaseh, ki sem jih poznal iz knjige Umreti	nočejo: Dobrla vas, Linča vas, Obir in druge. Pri Dravi je bil porušen	most, Angleži so prevažali ljudi. Bil je velik in globok železen čoln.	Oficir naju je legitimiral in naju zapeljal čez Dravo. Seveda je vedel,	da sva begunca, posebno po mojih capah. Spet sva vzela pot pod noge,	proti Celovcu. Jerman je znal štopati. Res, en tovornjak je ustavil in	šla sva na vrh tovora. Precej kilometrov nama je prihranil ta Avstrijec.	Popoldne sva bila že v Vetrinju, šla sva se zahvalit v vetrinjsko	cerkev, ki sva jo oba dobro poznala, od zunaj in od znotraj. Jerman je	zvedel, da v Špital na Dravi že vozi vlak. Šla sva kupit vozne karte,	potem pa šla spat pod kozolec. Zjutraj sva zaspala, ker sva bila zbita,	in vlak se je odpeljal mimo naju. Kazala sva mu karte kot dva Ribničana:	»Pa sva te.« </p>
						<p>Spet sva vzela pot pod noge proti Beljaku, ob Vrbskem jezeru. Lepa	pokrajina, Koroška. Večinoma za tujce. Ko sem šel pred tedni pri	Pliberku na občino, sem videl zbirališče za begunce, od koder so jih	večino vračali. »Izbeglice imaju, da se jave ovde,« je pisalo v sedmih	jezikih: angleško, nemško, rusko, madžarsko, hrvaško, srbsko in	francosko. Ni pa pisalo slovensko, in to na slovenski zemlji. Ni čudno,	da je že Prešeren zapisal: Ne vrag, le sosed bo mejak. Čeprav sem se	zapisal kot Ivan, so me na papirjih krstili za Johana, in kasneje	deklice še za Hanzla. V Beljaku sva ujela večerni vlak, noge so nama	malo odrevenele. </p>
						<p>V Špitalu sva se prisrčno pozdravila. Saj so nas že kar izbrisali z	zemljevida. Jerman je šel k poznanim in potem v šole. Jaz sem bil v	taborišču razseljenih oseb samo nekaj dni, potem sem šel delat na kmete	(od julija 1945 do 16. 6. 1948). ?</p>
						<pb n="068"/>
					</div3>
				</div2>
			</div1>
			<div1>
				<head>Zavezin pogovor</head>
				<div2>
					<head>Orodje zgodovinarja je tudi nenehna revizija</head>
					<docAuthor>Jurij Pavel Emeršič</docAuthor>
					<div3>
						<head>Pogovor z zgodovinarko dr. Tamaro Griesser Pečar</head>
						<p>Slovensko zgodovinopisje je po 2. svetovni vojni pristalo v hlapčevskem	(vazalnem) odnosu do nove partijske aristokracije, normalni razvoj	zgodovinopisja pa je bil onemogočen. Delo svetovno uveljavljene	zgodovinarke Tamare Griesser - Pečar prinaša svežino v slovensko	zgodovinopisje, ki se mu tudi po letu 1991 ni uspelo otresti ideoloških	plašnic. Griesser-Pečarjeva se loteva preteklosti strogo znanstveno in	odpira najpomembnejse teme naše polpretekle zgodovine.</p>
					</div3>
					<div3>
						<p>
							<hi>Gospa Griesser - Pečar, kakšna je bila družina, v kateri ste se	rodili? Kakšni so vaši prvi spomini na povojno Ljubljano?</hi>
						</p>
						<p>Moji starši so bili iz Maribora, v Ljubljano so prišli šele po vojni.	Oče, sin železničarja, je bil strojni tehnik. Izučil pa se je tudi kot	strojni ključavničar, naredil izpit za varilca in bil tudi tehnični	risar. Mama je imela osem bratov in sester, njen oče pa je bil zaposlen	na pošti. Pred vojno je študirala medicino, zaradi okupacije študija ni	mogla nadaljevati. </p>
						<p>Moji prvi spomini na povojno Ljubljano so zelo raznoliki. Hodila sem v	osnovno šolo na Vodnikovi v Zgornji Šiški in imam lepe spomine tudi na	šolo. Potem pa je bil sprejem v pionirsko organizacijo in mene zaradi	očeta, proti kateremu so pripravljali razpravo na sodišču, niso	sprejeli. Razredničarka je potem prišla na dom in se je staršem	opravičila. Seveda še nisem razumela, zakaj gre, zdelo se mi je izredno	krivično, saj sem imela odlično spričevalo. Postala pa sem bolj kritična	in nisem več sprejemala vsega, kar je bilo rečeno in zapisano. Ko sem	nekega dne prišla iz šole domov, je bila pri nas hišna preiskava. Pred	pragom stanovanja so mi strgali šolsko torbo s hrbta in jo izpraznili na	tla. Vse kozarce, s kuhano zelenjavo in sadjem, ki jih je mama	pripravila, so odprli in jih uničili, čeprav je bilo očitno, da v njih	ni bilo ničesar. Spominjam se tudi, da so neprestano zasledovali očeta.	To smo lahko opazovali tudi iz stanovanja, ker od Celovške ceste do naše	hiše na Gutsmanovi ulici druge stavbe ni bilo. Spominjam se tudi na	mučne dni, ko je bil oče na sodišču.</p>
						<p>
							<hi>Franc Leskošek - Luka je v intervjuju o začetkih Litostroja omenil	tudi Vašega očeta: "S Pečarjem, mladim sposobnim fantom, sva prišla	na šišenska polja. Zabil sem količek v zemljo, odštel korake na	stran in spet zabil količek. Zasukal sem se, spet štel korake in	zabil količek. Potem sva pogledala na polja, med koruzo, zelje in	solato in rekel sem mu: To je Litostroj, ti boš pa direktor.".	[Časopis Delo, 3. september 1972.] Kasneje (1954) je bil vaš oče	poslan v Koper za prvega direktorja tovarne motornih koles Tomos.	Takrat je oblast verjetno dobro premislila, komu je zaupala	direktorski stolček. A kljub temu je kasneje padel v nemilost pri	oblasteh. Ali lahko, prosim, opišete ta razvoj odnosov med očetom in	oblastjo in kakšne posledice je to imelo za vašo družino? </hi>
						</p>
						<p>No, stvar je bolj komplicirana. Dejansko je imel oče velike težave že v	Ljubljani. Med vojno je bil na prisilnem delu v Kruppovi tovarni v	Reinhausnu, od koder je potem konec januarja 1945 pobegnil. Po koncu	vojne je bil »delegat« v Splošni stavbeni družbi v Mariboru in pomagal	pri obnovitvi Metalne, ki je gradila mostove po Jugoslaviji. To je bil	vzrok, da je Leskošek postal na njega pozoren. Oče je bil izredno	sposoben in je praktično postavil strojno tovarno Litostroj in pozneje	Tomos. Da je bil sposoben, kaže tudi njegovo poznejše </p>
						<pb n="069"/>
						<figure>
							<graphic url="slike_z_108/z_108_36.png"/>
							<head>
								<name>Primož Lavre, Reporter </name>
							</head>
						</figure>
						<p>izredno uspešno delo v strojni industriji v Nemčiji. Takoj je vzpostavil	tudi dobre kontakte v tujini, predvsem s podjetjem Voith v ameriški	coni. Zavedal se je, da potrebuje strokovnjake, zato je med nemškimi	inženirji, ki so bili jugoslovanski ujetniki, izbral nekaj sposobnih, ki	so bili vpoklicani v vojsko malo pred koncem vojne in niso bili	hitlerjanci. Prevzel je odgovornost zanje. Ti so mu potem res pomagali,	in ker se je do njih obnašal človeško in so se v tovarni prosto gibali,	so se stopnjevale težave z Udbo. Spor pa je imel tudi skoraj s celotnim	političnim vodstvom v Ljubljani, pred vsem z Mačkom in Kidričem. Sploh	niso razumeli, da je brez ustreznih strokovnjakov popolnoma nemogoče	postaviti tako velik projekt. Šlo je tako daleč, da je oče naročil	varnostni službi Litostroja, da udbovcev ne pustijo več v tovarno.</p>
						<p>
							<hi>Udba je verjetno vrnila udarec …</hi>
						</p>
						<p>Jasno je bilo, da se to ne bo dobro izteklo. Bilo je več incidentov. Udba	ga je stalno spremljala, kar je občutila tudi družina. Januarja 1951 je	npr. Udba vdrla v naše stanovanje in opravila hišno preiskavo. Očetu so	tudi hoteli naprtiti </p>
						<pb n="070"/>
						<p>prometno nesrečo s smrtno žrtvijo, kar pa je spodletelo, ker je bil v	času nesreče na vlaku na poti v Beograd. Potem se je istega leta v	tovarni bakra v Boru pokvaril največji stroj in očeta so prosili za	pomoč. Takoj se je obrnil na Krupp, vendar so sporočili, da potrebujejo	za izdelavo pokvarjenega dela šest mesecev. Bor je bil eden največjih	izvoznikov in Jugoslavija je takrat nujno potrebovala devize. Oče je	zbral nekaj sodelavcev in po opravljenem normalnem delu (plan) so	izdelali nadomestni del v dveh mesecih. Prihranili so s tem okoli 600	milijonov dolarjev. Zaradi tega je bil oče (kot tudi njegovi sodelavci)	leta 1954 obsojen zaradi zlorabe uradnega položaja, najprej na štiri	mesece zapora, potem pa je bila kazen znižana na mesec dni. Kazni ni	nastopil, ker so potem od njega zahtevali, da v Kragujevcu postavi	tovarno avtomobilov. Dobro se spomnim, da je prišel od tam sredi noči	nazaj in osupli mami – bila sem prisotna – dejal, da gre raje v zapor	kot v Kragujevac. Hvala Bogu do tega ni prišlo, ker so ga potem ponovno	potrebovali, tokrat na Primorskem, kjer so hoteli zgraditi tovarno	motornih vozil. Najprej naj bi ta bila zgrajena v Sežani, na to spominja	ime Tomos (prvotno: Tovarna motornih vozil Sežana). Ko je tovarno	postavil, pridobil licence tovarne Puch v Gradcu in Citroëna v Parizu,	se je gonja proti njemu spet pričela. Iz Leipziga je 1961 prišel nazaj s	hepatitisom. Bil je hudo bolan. Prepričani smo bili, da je bil tam	namerno okužen. Ravno ko je poleti leta 1962 odhajal v zdravilišče, sta	okrajni partijski sekretar in šef okrajne Udbe nujno zahtevala pogovor z	njim v določeni kavarni v Portorožu. Mama je slutila, da je nekaj narobe	,in je srečanju nasprotovala. Seveda pa ni imel velike izbire. Takrat	sem imela petnajst let. S prijateljico iz Anglije sem šla z njim. Sedeli	sva še z dvema sošolkama pri sosednji mizi. V očetovem sladoledu je bil	arzen, kar vemo, ker je analizo krvi naredila teta, diplomirana	kemičarka. Žal ne vem, kaj je bila tema pogovora in zakaj naj bi bila	tako nujna. Kmalu zatem, malo pred odhodom v zdravilišče, je doma v	Portorožu padel v nezavest. Mama mi je naročila, da naj pokličem	zdravnika v Izoli in mu tudi rečem, da naj pripravi kri za transfuzijo.	Rešilec je zelo hitro prišel, zdravnik mu je zadnji trenutek rešil	življenje. Drugo jutro je mami v moji prisotnosti rekel, naj odpelje	moža domov, ker ga on v bolnici ne more zaščititi. Jeseni istega leta	smo Jugoslavijo zapustili. Lahko bi nadaljevala ...</p>
						<p>
							<hi>Kdaj v vaših mladih letih se je rodilo zanimanje za zgodovino? Zakaj	ste se odločili za ta študij? </hi>
						</p>
						<p>Zgodovina me je zanimala, že odkar se spomnim, najprej stari Egipt, grška	zgodovina itn. Zanimanje za novejšo zgodovino oz. polpreteklo zgodovino	pa je raslo tudi zaradi izkušenj, ki jih je moja družina imela v	Jugoslaviji. Novembra leta 1956 sem bila s starši na Dunaju, oče je imel	poslovne obveznosti. Takrat je bilo mesto polno madžarskih beguncev.	Spomnim se, da sem bila šokirana nad tem, kar so Sovjeti počeli na	Madžarskem, in sem potem v šoli med t. i. razredno uro – moj razrednik	je bil ravnatelj osnovne šole – kritizirala početje Rusov. Sledila je	popolna tišina, kar se mi je zdel nezaslišano. Ko sem doma pri kosilu to	pripovedovala, so bili starši prepričani, da bomo imeli zopet hišno	preiskavo. Zgodilo pa se takrat izjemoma ni nič.</p>
						<p>V srednjo šolo sem hodila v New Yorku in na Dunaju (American	International School). Zgodovina je bila izredno pomemben predmet. V	zadnjem srednješolskem letu smo primerjali politične sisteme različnih	držav. Štu-</p>
						<pb n="071"/>
						<p>dirala pa sem naprej na American collegeu v Parizu. Tam sem imela	profesorja zgodovine s slovanskimi koreninami, ki je izredno zanimivo	predaval, profesor umetnostne zgodovine pa je bil Madžar, ki je imel	hude izkušnje s komunistično tajno policijo oz. oblastjo. Kar nekaj časa	je preživel v zaporni kletki. Niti vstati, ni mogel uničili pa so mu	tudi oči. V Parizu sem se odločila, da študija ne nadaljujem v Ameriki,	temveč da ostanem v Evropi. Šla sem na dunajsko univerzo. Takrat sem se	dokončno odločila, da bom študirala zgodovino.</p>
						<p>
							<hi>Vaš oče je opisal svoj vtis ob prihodu v Nemčijo: »Ko smo prišli v	Nemčijo, je bila na vodilnih mestih velika večina hitlerjancev. Pri	takih družbenih spremembah je vedno tako, da stara elita ohrani	mesto, samo barvo spremeni, kot kameleon. Končno, tako se je zgodilo	tudi v Sloveniji po osamosvojitvi. Potreben je čas, da se to	spremeni.« (Podjetnik, oktober 2002.) Kako se vi spominjate tega	časa in teh ostankov totalitarizma v Nemčiji in Avstriji? </hi>
						</p>
						<p>Ko je moj oče šel v zahodno Nemčijo, sem z mamo ostala najprej na Dunaju,	ker sem bila v zadnjem letniku gimnazije. Potem pa sem študirala v	Parizu in nato na Dunaju. V Nemčiji sem stalno živela šele po	opravljenem doktoratu jeseni 1973, ko sem se tudi poročila. Najprej sva	z možem živela pri Düsseldorfu oz. v njem, moj mož je bil novinar pri	Rheinischer Merkurju v Kölnu oz. Bonnu in pri Die Welt, potem v Münchnu	pri Münchner Merkurju in končno v Hamelnu (Nižja Saška), kjer je bil	odgovorni urednik regionalnega časopisa. Imela sem torej priložnost	precej dobro spoznati politične in gospodarske strukture v Nemčiji.</p>
						<p>Na začetku je bilo prav gotovo tako, da se je na odgovornih mestih,	predvsem v industriji in sodstvu, ohranilo kar nekaj hitlerjancev, ki so	– nekateri navidezno, drugi dejansko – spremenili barvo, manj jih je	bilo v politiki, za kar so poskrbeli že zahodni zavezniki. Nemške	povojne politike nikakor niso krojili nacionalsocialisti. Nemški kancler	Konrad Adenauer je bil nasprotnik nacionalsocializma. So pa študentski	protesti v šestdesetih letih dosegli, da se je nemška družba zelo	intenzivno začela spopadati s svojo preteklostjo. Nemčija je vsekakor	zelo temeljito počistila s svojo zgodovino, nacistični simboli pa so	bili seveda od vsega začetka prepovedani. V šolah so polagali in še	polagajo veliko važnost na to, da otroci spoznajo to temno stran nemške	zgodovine. V Avstriji je to trajalo nekoliko dlje. Dolgo je veljalo, da	je bila Avstrija prva žrtev nacionalsocializma.</p>
						<pb n="072"/>
						<p>
							<hi>Ste v času bivanja na tujem vzdrževali tudi stike s slovenskimi	izseljenci? Ste se vračali v Slovenijo? Kakšne izkušnje z Udbo?</hi>
						</p>
						<p>Do osamosvojitve nisem imela stikov s slovenskimi izseljenci, razen z	redkimi izjemami. Oče ni več zaupal nikomur. V New Yorku je Udba vdrla	tudi v naše stanovanje, in kot smo izvedeli, so se potem pojavile kopije	očetove korespondence v Ljubljani. Ko je šel nazaj v Evropo, so se	hoteli z njim srečati v Trstu. Hvala Bogu je dobil telegram, da naj za	božjo voljo ne hodi v Trst. Pri nekaterih, ki so nas obiskovali, smo	pozneje ugotovili, da so bili sodelavci Udbe. Sam naj bi enkrat z nemško	gospodarsko delegacijo obiskal Jugoslavijo, pa je Jugoslavija temu	nasprotovala. Delegacija je bila že na poti, oče se je v Frankfurtu	odločil, da izstopi iz letala. Od naše družine sem bila prva, ki sem v	začetku sedemdesetih let prišla ponovno v Jugoslavijo. Ne samo, da sem	pripravljala disertacijo o koroški temi in sem potrebovala arhive,	obiskala sem tudi staro mamo, ker starši tega niso mogli.</p>
						<p>
							<hi>V vaših biografijah zasledimo, da ste se izobraževali po različnih	tujih metropolah. Predvidevam, da ste se ob tem srečavali tudi z	različnimi historiografskimi smermi, šolami … Kakšne smernice bi	predlagali za slovensko zgodovinopisje? Katera "šola", kateri uvod v	študij zgodovine bi priporočali in si želeli njegovega prevoda v	slovenščino, v kateri po mojem nimamo nobenega resnega (razen	Grafenauerjevega iz šestdesetih, ki pa se zelo trudi biti	marksističen)?</hi>
						</p>
						<p>Kot sem že pojasnila, sem študij nadaljevala na Dunaju, študirala sem	zgodovino in anglistiko. Študij sem končala z doktoratom »Stališče	slovenske deželne vlade do Koroške 1918-1920«. Moj mentor je bil prof.	Richard Plaschka, ki je bil doma iz Moravske. Vsi, ki smo pri njem	delali doktorat, smo se srečavali vsako sredo zvečer in prediskutirali	vprašanja, napredke, težave našega dela. Takrat sem se največ naučila. V	času ko je bil Dubček na oblasti na Čehoslovaškem, smo bili na univerzi	v Bratislavi. Peljali so nas tudi na mejo in pokazali, kako je bila	zastražena. V naš seminar so prihajali različni profesorji in študenti	iz vzhodne in jugovzhodne Evrope. Bilo je zelo zanimivo. Profesor je	vedno znova poudarjal, da moramo biti zgodovinarji zvesti dejstvom in da	ne smemo podleči nobenim političnim pritiskom. </p>
						<p>V Sloveniji najbolj pogrešam dialog med zgodovinarji, ki zastopajo	različna stališča. Ugotovila sem, da tudi na univerzi študenti niso	navajeni diskusije. Predavam namreč na mariborski univerzi in vedno	znova pozivam študente, da naj sprašujejo, komentirajo, kritizirajo.	Zelo redko se kdo oglasi. V ameriških šolah je bilo to popolnoma	normalno.</p>
						<p>Delo zgodovinarja, če ustreza prizadevanju za največjo možno objektivnost	– in samo v tem primeru lahko govorimo o korektnem zgodovinskem delu –	ne more biti v skladu z vnaprej predvidenimi rezultati, tudi ne sme biti	vezano na določeno smer, njegov cilj ne more biti opora določene	svetovonazorske drže ali celo podpiranje določene organizacije. Zato bi	zgodovinar že po svoji profesiji moral biti nasprotnik vsakršne	nesvobode in vsakega totalitarizma. Zavzemam se za nov stil v zgodo-</p>
						<pb n="073"/>
						<figure>
							<graphic url="slike_z_108/z_108_37.png"/>
							<head>
								<name>Primož Lavre, Reporter </name>
							</head>
						</figure>
						<p>vinopisju, za stil, ki zavrača tendenciozno zgodovinopisje in išče samo	zgodovinsko resnico.</p>
						<p>
							<hi>Zgodovinarji bi se torej morali svojega dela lotiti strogo	znanstveno …</hi>
						</p>
						<p>Velikokrat je bilo rečeno, da zgodovinopisje sploh ni znanost, ker se ne	da preverjati kot npr. naravoslovje, matematika. Dogodka ne moremo	izolirati, ga dati v epruveto, ga gledati pod mikroskopom, z njim ne	moremo delati poskusov in ga torej tudi ne moremo ponoviti. </p>
						<p>Seveda pa so metode različnih naravoslovnih znanosti zelo koristne tudi	pri zgodovinopisju. So tako rekoč pomožne vede. Mislimo npr. na metodo	določanja DNK, ki je potrebna pri identifikaciji ostankov kosti v t. i.	zamolčanih grobovih, npr. pri žrtvah Hude Jame.</p>
						<p>Zgodovinopisje mora uporabljati kritično metodo, kar pomeni, da svoje	predpogoje, metode, ideje in rezultate neprestano preverja, ugotavlja,	ali se jih da verificirati oz. ali so </p>
						<p>morda falzifikati. </p>
						<pb n="074"/>
						<p>Ko sem o tej temi predavala na mariborski univerzi, sem uporabljala kar	več uvodov v zgodovino. Ne bi se mogla odločiti za enega samega. </p>
						<p>
							<hi>Se strinjate z mnenjem, da je med tujimi zgodovinarji zelo močan,	premočan vpliv analovske šole, ki se je razvijala pod marksističnim	vplivom. Kakšne razlike opazite med evropsko in slovensko	marksistično historiografijo? </hi>
						</p>
						<p>Analovska šola je nastala v Franciji okoli zgodovinarjev, ki so izdajali	revijo Annales. Ti zgodovinarji so morda napisali nekaj dobrih del o	srednjeveški zgodovini in tudi o zgodnji novejši, imeli pa so precejšnje	težave z 19. in 20. stoletjem. Predstavniki te vrste zgodovinopisja,	pozneje se je imenovalo »antropološko zgodovinopisje«, so obravnavali	zgodovino s sociološke strani in zanemarjali politično, diplomatsko in	vojaško zgodovino, predvsem pa so se oddaljevali od dejstev. Ta šola, ki	je imela določen vpliv po celem svetu, v nemško govorečem prostoru ni	bila ravno zelo močna, pa je po propadu komunizma izgubila pomen.	Sociološki pristop k zgodovini so v prvi vrsti uporabljali marksistični	zgodovinarji. Danes je v ospredju spet politična zgodovina. Zgodovinar	François Furet, ki je bil sam komunist, je že v sedemdesetih letih te	metode zavrnil in postal oster kritik marksistično sociološkega pristopa	k zgodovinopisju. Napisal je eno najbolj odmevnih kritičnih študij o	komunizmu.</p>
						<p>Je pa še vedno tako, da fašizem in nacionalsocializem kot totalitarni	ideologiji in sistema upravičeno po vsem svetu naletita na globok gnus,	medtem ko veljajo komunistična dejanja proti človekovim pravicam v	deželah, ki so jih zatirali, še vedno za manj vredna obsodbe. Da, celo	kot povsem neprimerljiva z dejavnostmi fašistov in nacionalsocialistov.	Čeprav Črna knjiga komunizma prepričljivo priča, da je delovanje	komunistov zahtevalo najmanj 95 milijonov žrtev. Tukaj je občuten vpliv	marksističnih zgodovinarjev. Ta miselnost se počasi spreminja, pri nas	izredno počasi.</p>
						<p>
							<hi>Kakšne kvalitete mora imeti po vašem mnenju zgodovinar? Ali lahko	zgodovinar pristane na tezo o "več resnicah" in ob tem obdrži	strokovnost in kredibilnost? </hi>
						</p>
						<p>Za zgodovinarja obstaja ena sama vse presegajoča smernica: zvestoba	dejstvom, z drugimi besedami, zgodovinska resnica. In resnica je ena in	nedeljiva. Ne obstajajo, kot je mnogokrat rečeno, različne zgodovinske	resnice. Obstajajo samo različne interpretacije dejanskosti, različni	sklepi in različne moralne ocene dejanskega stanja. Za neodvisnega	zgodovinarja je merodajen prikaz dejstev, ne glede na to, komu ta prikaz	služi in komu škoduje. </p>
						<p>Seveda pa je potrebno tudi povedati, da tiste dokončne resnice morda	nikoli ne dosežemo. Zgodovinopisje primerjam z mozaikom. Čimveč	kamenčkov (dejstev) imamo, tembolj avtentična je prikazana slika. Orodje	zgodovinarja je zato tudi nenehna revizija. Spomnimo se na tiste	zgodovinarje, ki so se pri nas pred nekaj leti postavili proti reviziji	zgodovinopisja. Popoln nesmisel je zgodovinarju očitati, da je	revizionist. Če to ni, potem ne upošteva pravil stroke. Zgodovinopisje	nikoli ne poda dokončne slike. Odkrijejo se nova dejstva, ki jih </p>
						<pb n="075"/>
						<p>je potrebno uskladiti v zgodovinski prikaz. Včasih ta nova dejstva sliko	tudi popolnoma spremenijo. Pojavljajo pa se tudi novi vidiki, spoznanja,	vprašanja, na katera zgodovinarji na podlagi dejstev iščejo	odgovore.</p>
						<p>
							<hi>Med zgodovinarji je vedno prepir, katera zgodovina je pomembnejša.	Socialna? Politična? Gospodarska? Kako ujeti pravo ravnotežje, kako	ujeti zgodovinsko resnico? </hi>
						</p>
						<p>To je seveda poseben problem. Vsak zgodovinar pač raziskuje to, kar ga	posebno zanima. Potrebne pa so potem monografije, ki vse to povezujejo	in uravnovesijo. Seveda je to mogoče šele takrat, ko imamo vsaj	približno primerljive raziskave na različnih področjih, ki so tematsko	in časovno omejene. Zgodovinarjev, ki pišejo univerzalno zgodovino,	danes praktično ni več. Zadnji, ki je napisal univerzalno zgodovino v	tradiciji Jakoba Burckhardta in Oscarja Spenglerja, je bil Arnold J.	Toynbee v A Study of History, ki je obsegala kar dvanajst knjig. </p>
						<p>
							<hi>Del evropske politike je zadržan pri vprašanju obsodbe komunizma. Je	vzrok za to še vedno iskati v protifašistični koaliciji, katere del	je bila tudi komunistična Sovjetska zveza? Posledično pa so zadržani	tudi v odnosu do političnih skupin, ki so se upirale komunizmu ali	pa v operacijah proti komunistom vojaško sodelovale s fašističnim	okupa tor jem? Ali protifašistična koalicija, vzpo stav ljena med 2.	svetovno vojno, vpliva na zgodovinarje do te mere, da mnogi niso	sposobni korektno ovrednotiti težkega položaja nasprotnikov	komunizma in jih predstaviti pozitivno?</hi>
						</p>
						<p>Politika na Zahodu še danes – iz ozirov na Rusijo in na množične žrtve v	Sovjetski zvezi med drugo svetovno vojno – ne omenja dejstva, da sta	Nemčija in Sovjetska zveza (SZ) začeli drugo svetovno vojno na isti	strani. Hitler je napadel Poljsko 1. 9. 1939, Sovjetska zveza pa 17. 9.	1939. Sledili so napadi na druge države. Razdelitev dela vzhodne Evrope	je bil del tajnega protokola pakta Hitler-Stalin. Ta oznaka za pakt, ki	prevladuje v zahodni Evropi, se mi zdi bolj ustrezna kot poimenovanje po	zunanjih ministrih Molotovu in Ribbentroppu. Obe državi sta 18. 9. 1939	podpisali še Mejni in prijateljski sporazum, ki je prav tako vseboval	tajni protokol. Sodelovanje obeh držav pa je bilo obširno tudi na drugih	področjih. Državi sta podpisali kar tri gospodarske sporazume, ki so	bili izredno pomembni za razvoj nemške vojne industrije. Ker Nemčija	sama surovin skoraj ni imela, jih je morala nabaviti drugod. Iz SZ je	tako uvozila kar 40 odstotkov nafte, 30 odstotkov niklja, 70 odstotkov	fosfata. Vendar to ni zadostovalo, zato je SZ zanjo uvažala surovine iz	celega sveta, saj Nemčija tega zaradi angleškega bojkota ni mogla	storiti direktno. Šlo je celo tako daleč, da je Stalin Gestapu izročil	več kot 300 komunistov, ki so pred Hitlerjem zbežali v SZ. Večina je	bila ustreljena, poslana v koncentracijska taborišča in v geto (Judi),	le redki so preživeli. SZ tudi ni posebno motilo, da je Nemčija leta	1940 napadla Belgijo, Nizozemsko, Luksemburg in Francijo. Spomnimo se na	Kardeljevo interpretacijo. Ta je še na Rogu leta 1944 razlagal, da je	bila vojna med Veliko Britanijo in Nemčijo imperialistična, pravična da	je postala šele po nemškem </p>
						<pb n="076"/>
						<figure>
							<graphic url="slike_z_108/z_108_38.png"/>
							<head>
								<name>Primož Lavre, Reporter </name>
							</head>
						</figure>
						<p>napadu na SZ 22. 6. 1941. Šele ko je Nemčija napadla SZ, je ta stopila na	stran protifašistične koalicije in dala tudi ustrezna navodila vsem	komunističnim partijam, tudi jugoslovanski. Ugotavljamo, da so v teh	vprašanjih tudi zahodni mediji pod vplivom politike zelo zadržani.	Zgodovinarji, ki se ukvarjajo z zgodovino druge svetovne vojne, pa so	večinoma levičarji. Kot sem ugotovila, ko sem šest let delela v projektu	European Science Foundation, ki je razčiščeval situacijo okupiranih	držav med vojno in takoj po njej, pa večina zahodnih zgodovinarjev težke	in komplicirane situacije na vzhodu in jugovzhodu ni prav doumela.</p>
						<p>Postavlja pa se tudi vprašanje izročitve jugoslovanskih enot Titovi	Jugoslaviji in kozakov SZ. Tudi o tem se na zavezniški strani, ne samo v	Veliki Btitaniji, ne govori veliko, ker bi po takrat veljavnih	minimalnih kriterijih mednarodnega prava morala analiza prisilne	repatriacije kozakov in jugoslovanskih vojnih ujetnikov in civilnih	beguncev priti do zaključka, da so Angleži kršili mednarodno pravo.</p>
						<p>
							<hi>Katerim področjem v zgodovinopisju bi morali dati večji poudarek?	Morda kritiki virov? Pravkar je izšla pri založbi Modrijan nova	knjiga o 2. svetovni vojni, ob kateri se </hi>
						</p>
						<pb n="077"/>
						<p>
							<hi>mi zdi, da je pomanjkanje kritičnega pristopa k virom resen problem.	Eden od avtorjev v pogovoru za Mladino omenja domnevni Tomažičev	odgovor škofu Rožmanu: "Ali hočete zlo, ki ste ga razširili v svoji	ljubljanski škofiji, prenesti tudi v mojo škofijo?" Priča	Tomažičevega "upora" Rožmanu naj bi bil Anton Trstenjak, po katerem	so mnogi zgodovinarji nekritično citirali. Si zgodovinarji lahko	privoščijo tako hiter zapis? </hi>
						</p>
						<p>Knjige, ki jo omenjate, še nisem podrobno prebrala in je zato še ne morem	ocenjevati. Seveda pa se z vami strinjam, da je potrebno kritični	presoji virov posvetiti večjo pozornost. Kljub temu da se od	osamosvojitve naprej vrstijo znanstvene raziskave, je polpretekla	zgodovina še vedno premalo raziskana, tako področje druge svetovne vojne	kot tudi čas komunističnega režima. Velike težave so tudi zato, ker je	bilo ob osamosvojitvi in v prvih letih po tem okoli 80 odstotkov	arhivskega gradiva uničenega. Obstaja upanje, da je v beograjskih	arhivih marsikaj ohranjeno. Žal so pogajanja o sukcesiji šele na	začetku. Trenutno nekaj kaže, da se stvari premikajo naprej. Delajo se	popisi in začenja se skeniranje dokumentov, kakor pa kaže, se še vedno	niso lotili arhivske zapuščine tajne politične policije. Seveda tudi	Slovenija ni pokazala preveč velike vneme, da se to uredi.</p>
						<p>Škof Rožman je seveda posebna tema. Kljub temu da je že veliko	napisanega, da smo izdali tudi kar nekaj njegovih dokumentov in da je	dostopna procesna dokumentacija, da smo objavili njegove imenske	intervencije pri okupatorjih za različne posamezne osebe in skupine (Med	sodbo sodišča in sodbo vesti), nekateri zgodovinarji in publicisti še	vedno tega nočejo vzeti na znanje. Anton Trstenjak, ki sem ga dobro	poznala, pa je že takoj po vojni objavljal zelo enostranske prispevke	proti škofu Rožmanu.</p>
						<p>
							<hi>Če se še za trenutek dotakneva kritike virov. Pred nekaj leti ste	razkrinkali površnost naših zgodovinarjev, ki so predstavili v	javnosti dokument, ki naj bi ga napisal škof Vovk, pa ste dokazali,	da so bili avtorji udbovci. Vas je pri tem vodila tudi ženska	intuicija ali samo pravilna raba metodologije?</hi>
						</p>
						<p>Z žensko intuicijo to seveda nima nič skupnega in ta tudi ne more biti	podlaga za znanstveno delo. Seveda sem natančno analizirala pismo, delno	tudi skupaj z zgodovinarjem Matjažem Ambrožičem, in ga primerjala z	drugimi dokumenti v Nadškofijskem arhivu. Da tega pisma ni napisal Vovk,	sem ugotovila iz formalnih (primerjava pisalnih strojev, podpis manjka,	ni opremljeno s številko škofijskega ordinariata, ni datirano, ni	opremljeno s kakšnimi z roko pisanimi pripombami, ni dokazov, da je bilo	sploh odposlano, ni ohranjeno v nobenem župnijskem arhivu itn.) in	vsebinskih razlogov (ne ustreza Vovkovi dikciji, vsebina je podobna	nekaterim verzijam t. i. lojalnostne izjave oz. izjavam, ki jih je	pripravljal krog duhovnikov, tako Finžgar, Miklavčič, Trstenjak, brata	Aljančič in Tominc, Rant, Šimenc). Tajna policija je strogo nadzorovala	škofa Vovka in njegovo okolico. Če bi tako pismo Vovk poslal vsem	duhovnikom ljubljanske škofije, potem bi pismo brez dvoma prišlo v roke	tajne policije. Nekateri predstavniki omenjenega kroga duhovnikov in po	vsej v </p>
						<pb n="078"/>
						<p>erjetnosti avtorji pisma so bili sodelavci Udbe. Vovk pisma očitno ni	podprl, ohranil pa se je v njegovi zapuščini kot številna druga pisma	oz. osnutki, ki jih ni sam napisal.</p>
						<p>
							<hi>Ukvarjali ste se z različnimi obdobji in zgodovinskimi osebnostmi.	Poglobili ste se v zgodbo zadnje habsburške cesarice Cite in z njo	zbudili celo zanimanje Japoncev, ki so prevedli vaše delo. Nam </hi>
							<hi>lahko o tej naši zadnji cesarici poveste nekaj besed? Lahko opišete,	prosim, njen odnos do moža Karla I., ki ga je papež Janez Pavel II.	leta 2004 razglasil za blaženega? Bi bilo primerno, da bi se v	proces za našega zadnjega cesarja intenzivneje vključila tudi	slovenska Cerkev? </hi>
						</p>
						<p>Monografija o cesarici Citi je zbudila veliko zanimanje. Izšla je v več	izdajah v nemščini, prevedena pa je v češčino, japonščino in	italijanščino. Imela sem priložnost jo tudi spoznati. Prvič sem z njo	govorila na Štajerskem, po izgonu iz Avstrije se je takrat prvič vrnila	in bila na obisku pri hčerki Elizabeti von Liechtenstein, potem pa sem	bila pri njej v Zizersu (kanton Graubünden, Švica), kjer je nazadnje	živela. Tam je bil tudi družinski arhiv in imela sem dovoljenje, da ga	za svoje delo uporabljam.</p>
						<p>Cita je bila zelo močna osebnost, osebno pa zelo skromna. Po smrti	svojega moža na Madeiri 1. aprila 1922 je z otroki ostala sama, brez	premoženja, ker so družini Avstrijci vzeli pravzaprav vse. Zadnja	hčerka, že imenovana Elizabeta, se je rodila šele po očetovi smrti.	Uspelo ji je otroke vzgojiti v moralno pokončne osebnosti. Pomagale pa	so jim plemiške družine iz nekdanje Avstro-Ogrske, ki so cesarjevi	družini ostale zveste.</p>
						<p>Zakon cesarja Karla in Cite je bil za takratne pojme v teh visokih krogih	nekaj posebnega, ker ni bila zrežiran, bil je ljubezenska zveza. Cesar	Franc Jožef nad izbiro najprej ni bil ravno navdušen, ker monarhiji ni	prinesla veliko. Želel je, da se njegov nečak poroči z dansko princeso	Margareto, ki je bila v sorodu z angleško, rusko in grško kraljevsko	dinastijo. Karl je Cito spoštoval ne samo kot svojo ženo, temveč tudi	kot zelo razgledano svetovalko, ki mu je stala ob strani v vsaki še tako	težki situaciji. Pred vsako pomembno odločitvijo sta črpala moč tudi iz	molitve.</p>
						<p>Dejstvo je, da se je cesar Karl, tako kot prestolonaslednik Franc	Ferdinand, zavzemal za večjo avtonomijo južnih Slovanov, torej Slovencev	in Hrvatov, ampak tega med vojno ni mogel uresničiti. Po koncu vojne pa	ni bilo več mogoče. Bil je naš zadnji cesar. V našem zgodovinopisju ne	igra velike vloge, malo več o njem je pisal samo Andrej Rahten. Prav	gotovo bi bilo dobro, če bi ga tudi v slovenski Katoliški cerkvi bolj	upoštevali.</p>
						<p>
							<hi>Letos zaznamujemo 100 let konca 1. svetovne vojne. Karel I. si je	želel končanja vojne že prej. Raziskovali ste t. i. Sikstovo afero.	Zakaj se je ta mirovna pobuda sprevrgla v afero in vrgla slabo luč	na cesarja?</hi>
						</p>
						<p>Karl je že kot prestolonaslednik na različne načine skušal navezati	mirovne stike. Malo pred prevzemom vladavine je novembra 1916 poslal	papežu Benediktu XV. koncept mirovne pobude centralnih sil s prošnjo, da	vpliva na udeležence vojne na obeh straneh, »da bo konec tega strašnega	boja, ki pokriva Evropo s krvjo in solzami«. V svojem prvem manifestu	kot cesar je 22. novembra 1916 napovedal, da bo naredil vse v svoji	moči, da bo čim prej svojim </p>
						<pb n="079"/>
						<p>narodom vrnil mir. Bilo je potem več mirovnih poskusov. Cesar Karl je med	drugim iskal zveze z odgovornimi francoskimi in angleškimi politiki	preko svakov Sixtusa in Xaviera, princev Bourbon-Parma. Iz mirovnega	poskusa, »misije Sixtus«, se je zaradi številnih neugodnih okoliščin	razvila t. i. »afera Sixtus«, ki je do danes predmet divjih špekulacij	in lažnih obdolžitev. Pravzaprav bi to afero morali imenovati »afero	Czernin«, ker je avstro-ogrski zunanji minister Czernin s svojim usodnim	govorom pred dunajskim občinskim svetom 2. aprila 1918 sprožil buren	spor s francoskim predsednikom vlade Georgesom Clemenceaujem. Clemenceau	je potem v francoskem tisku namignil, da eksistira pismo cesarja Karla,	v katerem je ta obljubil podporo za »upravičene zahteve Francije na	Alzacijo-Loreno«, kar je po mnenju Clemenceauja izjave Czernina	postavilo ad absurdum. Karl je eksistenco pisma demantiral. Od vsega	začetka je bilo namreč dogovorjeno, da se kontakte med Avstrijo in	Francijo, če pridejo v javnost, zataji. Cesar je moral zaupati, da se bo	nasprotna stran tega dogovora držala, seveda se ga je tudi sam moral	držati. Diplomacija živi od tega, da obstajajo tajni kontakti – tudi med	sovražnimi stranmi –, ki pogosto rodijo trajne sporazume. Tega	avstrijski monarh ni mogel lahkomiselno postaviti na kocko. Zaradi tega	njegovega demantija ne moremo tolmačiti kot nečastno dejanje.Clemenceau	je kot odgovor na demanti objavil t. i. »Sixtusovo pismo« s pasažo o	Alzaciji-Loreni. S tem je bil avstrijski cesar postavljen na laž. Tako	je misija Sixtus končala klavrno, čeprav je bila med prvo svetovno vojno	najobetavnejša mirovna pobuda s Francijo in Anglijo.</p>
						<p>
							<hi>Ko pogledamo vašo bibliografijo, se zdi, da ste se namerno ukvarjali	z osebnostmi, ki se jim je zgodila v zgodovinopisju krivica. Med	njimi je bil tudi škof Rožman. Pred nekaj leti smo lahko spremljali	tudi njegovo rehabilitacijo. Je sodstvo pri odločanju upoštevalo in	spoštovalo vaše zgodovinske izsledke? Ali se vam zdi, da sodna veja	oblasti išče zgodovinsko resnico, ko ima opravka z revizijami	preteklih sodnih postopkov? </hi>
						</p>
						<p>Kršitve človekovih pravic so me že od nekdaj zanimale. Ko sem v	devetdesetih letih začela hoditi v slovenske arhive, sem naletela tudi	na gradivo Rožmanovega procesa. Prvi generalni državni tožilec Anton	Drobnič je načrtoval obnovo o Rožmanovem procesu in me je povabil, da	napišem zgodovinsko ekspertizo. Pristala sem pod pogojem, da paralelno	še nekoga prosi za drugo ekspertizo pa da tožilstvo pomaga, da dobimo	vpogled v celotno potrebno arhivsko gradivo. Izkazalo se je, da je bila	intervencija na tem področju res potrebna, ker je takrat bilo gradivo	Udbe še pri Sovi. Drugo ekspertizo je potem prevzel France M. Dolinar.	Čeprav sva delala popolnoma ločeno, sva prišla do zelo podobnih	rezultatov. Ekspertizi sta bili leta 1996 objavljeni pri Družini pod	naslovom Rožmanov proces. Sodna oblast novih zgodovinskih ugotovitev in	dokumentov sploh ni upoštevala. Delno je bila argumentacija okrožnega	sodišča podobna tisti iz leta 1946. Revizija procesa je bila trikrat	neuspešna. Drobnič je seveda hotel, da se proces obnovi in da se	vsebinsko ugotovi, da je bil ljubljanski škof dr. Gregorij Rožman po	krivem obsojen. Preden mu je kot generalnemu državnemu tožilcu potekel	mandat, je vložil novembra 1998 še zahtevo za varstvo zakonitosti, ki pa	jo je </p>
						<pb n="080"/>
						<p>nova državna tožilka Zdenka Cerar takoj umaknila z nepravnim argumentom,	da zahteva ni v interesu države. Šele ko je zakon dopustil, da tudi	škofija vloži zahtevo za varstvo zakonitosti, je bil proces leta 2007	razveljavljen in poslan nazaj na Okrožno sodišče. To je leta 2009	odločilo, da ponovnega sojenja ne bo. Od tega trenutka je škof dr.	Gregorij Rožman pravno gledano nekaznovan. V javnosti pa nekateri, tudi	zgodovinarji, še vedno trdijo, da je bil izdajalec.</p>
						<p>
							<hi>Če se za trenutek še pomudim pri škofu Rožmanu … Tudi v cerkvenih	vrstah se sliši očitek, češ da papež ni hotel sprejeti Rožmana na	obisk, ker je "zapustil" svoje službeno mesto? </hi>
						</p>
						<p>Dne 5. maja 1945 je škof Rožman zapustil Ljubljano v spremstvu kanonika	dr. Janeza Kraljiča, sestre Lize, študenta Franca Gabra in voznika	Nandeta Babnika. Iz dokumentov je razvidno, da je sledil vabilu	celovškega škofijskega kanclerja, češ da je potrebno, da pride v Celovec	zaradi gorenjskega dela ljubljanske škofije, ki ga je med vojno	upravljala krška škofija. Z zvijačo so škofa želeli umakniti na Koroško,	ker so se bali za njegovo varnost. Indic za to, da se je res nameraval	vrniti, je tudi dejstvo, da je vzel s seboj perilo samo za tri dni. Pred	odhodom pa je sklical konzistorij v stolnem župnišču, pooblastil	generalnega vikarja ter določil vrsto nasledstva. S Koroškega pa se ni	mogel več vrniti v Ljubljano, čeprav je hotel, ker mu je to njegovo	spremstvo preprečilo. Iz situacijskega poročila, ki ga je napisal papežu	1. avgusta 1945, je razvidno, da je imel Rožman namen stopiti v stik z	angleškimi in ameriškimi oblastmi in potovati v Rim, da poroča papežu o	stanju svoje škofije in ga prosi za posredovanje. Dovoljenja za pot ni	dobil, ilegalno pa ni želel prestopiti meje. Ker ni mogel več nazaj v	svojo škofijo, je papežu ponudil odstop, ta pa ga ni sprejel. Ostal je	do svoje smrti leta 1959 ljubljanski škof, čeprav svoje škofije ni mogel	sam upravljati.</p>
						<p>
							<hi>Pred dobrim desetletjem ste bili tudi avtorica razstave Boj proti	veri in Cerkvi. Razstava je jasno pokazala, da je bila Cerkev	"hrbtenica opozicije". Ljubljanska škofa Rožman in Vovk sta bila	vsak na svoj način mučenca in pričevalca za vero … Zakaj je ta jasna	protikomunistična drža kasneje v cerkvenem vodstvu nekoliko	popustila? Je k temu prispevala navezava stikov med Svetim sedežem	in Jugoslavijo? Beograjski protokol? 2. Vatikanski koncil in napak	interpretiran "aggiornamento"? Ali kaj drugega?</hi>
						</p>
						<p>Situacija Cerkve po vojni je bila izredno težka. Takoj po prevzemu	oblasti maja 1945 je začela oblast ukrepati proti Cerkvi kot instituciji	in posameznim duhovnikom, redovnikom in redovnicam ter vidnim vernikom:	s hišnimi preiskavami, stanovanjskim utesnjevanjem, z brisanjem v	volilnih seznamov, z ukinjanjem cerkvenih šol, z omejevanjem verouka in	verskega tiska, z agrarno reformo in nacionalizacijo, z odpuščanjem	sester iz šol in bolnišnic, z množičnimi aretacijami in z zrežiranimi	političnimi procesi. Od maja 1945 do leta 1961 se je kar 429 duhovnikov	(od povprečno nekaj manj kot 1000) znašlo na zatožni klopi, od teh je	bilo 339 kaznovanih z zaporno kaznijo, 73 pa jih je bilo denarno	kaznovanih. Devet duhovnikov je bilo obsojenih na smrt, umorili pa so	tudi vojne kurate, ki so jih Angleži izročili jugoslovanski vojski.	Sicer pa smo vse to nazorno prikazali na razstavi. Naslednik škofa Vovka	nadškof Jožef Pogačnik je bil kar dvakrat kazensko obsojen, leta 1946 in	1953 (zapor: 12. 1. 1946–16. 10. 1950; 25. 9. 1953–29. 6. 1954), poleg	tega pa je bil administrativno kaznovan na mesec dni zapora leta 1952.	To je prav gotovo zapustilo posledice. Pozneje se je tudi nekoliko	spremenil odnos med Cerkvijo in oblastjo. Krivice, ki so bile	prizadejane Cerkvi, so ostale, režim pa vsaj na zunaj ni bil več tako	surov kot v prvih povojnih letih, vendar še zadnji Priročnik za delo	milice iz leta 1985 Cerkev opredeljuje kot poglavitnega notranjega	sovražnika. Med navedenimi naloga-</p>
						<pb n="081"/>
						<figure>
							<graphic url="slike_z_108/z_108_39.png"/>
							<head>
								<name>Primož Lavre, Reporter </name>
							</head>
						</figure>
						<p>mi milice v priročniku za milico 1970 in 1985 je učinkovit lokalni nadzor	duhovnikov in vidnejših laiških aktivistov ter pridobivanje virov, „s	katerimi si zagotovi pregled na škodljivo dejavnostjo klera in laiških	aktivistov". Od t. i. „osvoboditve" naprej pa vse do resnične	osvoboditve 1990/1991 je oblast spremljala predstavnike Cerkve in vidne	katoliške laike. Z odločbo o pravnem položaju verskih skupnosti leta	1961 je pritisk na duhovnike na zunaj nekoliko popustil, stopnjeval pa	se je na vernike, ki so ostali do konca režima drugorazredni državljani.	Nasilje ni bilo več tako očitno, bilo je bolj prefinjeno, ker je bil	komunistični režim denarno odvisen od zahodnih kreditov. Tajna politična	policija pa je neprestano pridobivala sodelavce tudi iz duhovniških in	redovniških vrst. Še leta 1988 so delovali v vrhu hierarhije slovenske	Katoliške cerkve sodelavci Udbe s psevdonimi »Bruno«, »Dušan«,	»Kamnikar« </p>
						<pb n="082"/>
						<p>itn. Ti so dobili še takrat nalogo, da ugotavljajo in dokumentirajo	povezave klera s tujimi institucijami, ki slovensko RKC »vzpodbujajo k	protiustavnem delovanju«. Seveda pa je bila tudi Cerkev prisiljena	prilagoditi se razmeram, tako kot v času okupacije. Prav gotovo je vse	to, kar ste našteli, tudi imelo določen vpliv.</p>
						<p>
							<hi>Ima Cerkev na Slovenskem dovolj pozoren in spoštljiv odnos do	duhovnikov in vernikov, ki so bili pomorjeni med vojno in po njej	zaradi zvestobe Kristusu? </hi>
						</p>
						<p>Včasih si želim, da bi njeni predstavniki svojo držo malo bolj jasno	pokazali.</p>
						<p>
							<hi>Z delom Razdvojeni narod, po katerem sem kot študent segel, ko je	bil napisan najprej v nemškem jeziku, ste pred dobrim desetletjem	zaorali v precej neraziskano, a verjetno najbolj zgodovinsko </hi>
							<hi>zanimivo poglavje slovenske zgodovine. Med drugim ste pregledali	zelo obsežne arhivske fonde v Sloveniji, Avstriji in Nemčiji ter	podali najboljši zgodovinski prikaz 2. svetovne vojne na Slovenskem.	S kakšnimi ovirami ste se srečevali pri svojem delu? Je t. i.	strokovna javnost sprejela delo z naklonjenostjo in ga vključila v	svoje znanstvene raziskave? </hi>
						</p>
						<p>Razdvojeni narod je nastal na pobudo Jožeta in Marije Bernik. Pravzaprav	je bil to projekt, ki obsega zgodovinski in pravni pogled bistva,	ciljev, prakse in značilnosti različnih družbenih in političnih sil,	vpletenih v obdobje od leta 1941 do 1946 v Sloveniji. Zgodovinski del,	torej Razdvojeni narod, sem napisala jaz, mednarodnopravno študijo	Okupacija in revolucija v Sloveniji (1941–1946) pa pokojni prof. dr.	Dieter Blumenwitz. Veliko gradiva takrat še ni bilo predanega arhivom,	zato bi bilo dobro predvsem podatke o žrtvah in množičnih grobiščih ob	koncu vojne ustrezno korigirati in upoštevati tudi novejše raziskave.	Knjiga je v nemščini izšla leta 2003, v slovenščini pa leto dni pozneje.	Začela sem jo pripravljati vzporedno z Rožmanovo ekspertizo in s sodnimi	procesi proti duhovnikom in redovnikom. Knjiga je bila v tujini dobro	sprejeta, dobila sem nagrado Antona Gindelyja za leto 2005 na	Diplomatski akademiji na Dunaju. Je tudi dobro citirana, čeprav je tudi	v Celovcu neki profesor slovenskega rodu v seminarju dal navodilo, da	naj se ne uporablja. V Sloveniji pa je še danes nekateri zgodovinarji ne	citirajo. Zanimivo je, da posebne kritike, ki bi na podlagi dejstev	dokazovala, da je prikaz napačen, ni bilo. </p>
						<p>
							<hi>Ali velja rek, da zgodovino pišejo zmagovalci in Gorje premaganim?	Kaj bi se moralo pri nas premakniti, da bi bili sposobni prevetriti	zgodovino in jo zapisati objektivno? Čemu pripisati vztrajanje	nekaterih zgodovinarjev na stereotipnem prikazovanju preteklosti?	Ali bo potrebna lustracija tudi v vrstah zgodovinarjev, preden se	bodo razmere normalizirale?</hi>
						</p>
						<p>Kot zgodovinarka se seveda ne morem strinjati z izrekom, da zgodovino	pišejo zmagovalci. To je predvsem res samo v nesvobodni družbi, ki pa ne	dopušča svobode znanosti. V času prejšnjega režima je bilo	zgodovinopisje propagandno orodje komunistične oblasti. Nekateri, ki	nasprotujejo reviziji, se še krčevito držijo komaj malo modificirane	režimske interpretacije. Imamo pa ustavno garantirano svobodo govora in	mišljenja, tudi zmotnega in popolnoma neutemeljenega, zato nisem za	lustracijo. Drugo vprašanje pa je, če je ustrezno državno financiranje	izdelkov zgodovinarjev, ki ignorirajo pravila stroke. Poskrbeti bi bilo	seveda potrebno tudi, da se učni programi spremenijo tako, da bodo	dijaki deležni pouka zgodovine, ki temelji na zgodovinski resnici in ne	na zgodovinskih mitih.</p>
						<p>
							<hi>Kaj bi odgovorili tistim zgodovinarjem, ki pravijo, da ne	raziskujejo polpretekle zgodovine zato, ker je preveč sveža, ker se	preveč meša s politiko …?</hi>
						</p>
						<p>To je popoln nesmisel.</p>
						<pb n="083"/>
						<p>
							<hi>Nekatere civilnodružbene organizacije skušajo naliti čistega vina in	govorijo zgodovinsko resnico, zapisujejo pripovedi, pričevanja … S	strani države pa je k temu poklican Študijski center za narodno	spravo, ki pogosto ostaja brez podpore aktualne politike. Zakaj se	le-ta boji več kot 70 let starih zgodb?</hi>
						</p>
						<p>Študijski center je bil ustanovljen leta 2008 in od takrat naprej so se	pojavljale vedno znova težave, ker so nekateri nasprotovali predvsem	razkrivanju komunističnih zločinov. Študijski center raziskuje različne	oblike nasilja ter kršitve človekovih pravic in svoboščin, ki so jih	povzročili totalitarni sistemi v Sloveniji, zbira tudi pričevanja,	izdaja publikacije, organizira konference, posvetovanja, okrogle mize,	sodeluje z vzgojno izobraževalnimi centri in nastopa na domačih in	mednarodnih simpozijih in posvetih s svojimi prispevki.</p>
						<p>Vodim raziskovalni program Študijskega centra z naslovom	»Zgodovinskopravni vidiki kršitev človekovih pravic in temeljnih	svoboščin na slovenskem ozemlju v 20. stoletju do sprejema ustave«.	Programska skupina proučuje kršitve človekovih pravic in temeljnih	svoboščin na slovenskem ozemlju od prve svetovne vojne do sprejetja	ustave, da lahko primerja in ovrednoti nasilje komunističnega	totalitarnega režima. Zgodovinske raziskave so dopolnjene tudi s	proučevanjem pravnega vidika omenjenih kršitev. Osvetliti je potrebno,	kako so totalitarni sistemi prišli na oblast, kaj so bili vzroki za to	in kakšne povezave so bile med njimi. Vse avtoritarne in totalitarne	sisteme ter pojave je treba obravnavati po enakih kriterijih.</p>
						<p>Polpretekla zgodovina je v Sloveniji še vedno del politike in stare sile,	ki žal še vedno obvladujejo državo, se krčevito branijo, da bi prišla	zgodovinska resnica na dan.</p>
						<p>
							<hi>Za obdobje polpretekle zgodovine je bilo še pred nekaj leti na voljo	zelo veliko pričevalcev. Pri nas, v Argentini in drugod v	izseljenstvu. Nekaj jih je živih še danes. Vedno sem imel občutek,	da jih naše zgodovinopisje ni znalo "izkoristiti". Da so na njih	gledali kot na preveč prizadete zaradi travmatičnih dogodkov …	Kakšen je odnos do virov iz prve roke na tujem? </hi>
						</p>
						<p>Seveda je stanje pri nas posebno, del zgodovinarjev, predvsem tisti, ki	zastopajo komaj modificirano prejšnje zgodovinopisje, določenih	pričevalcev polpretekle zgodovine niso upoštevali. Ni torej šlo za to,	da jih niso znali izkoristiti, šlo je za to, da tega niso hoteli. So to	isti, ki se upirajo reviziji zgodovine in ne upoštevajo zgodovinskih	prispevkov izpod peres tistih, ki na podlagi dokumentov pišejo drugačno	zgodovino. Je pa potrebno poudariti, da je bila t. i. »oral history«	tudi na Zahodu prej zelo zanemarjena. Seveda pa je potrebno pričevanja	kritično presojati. Velikokrat spomin vara, marsikaj gre v pozabo itn.	Posebno dragocena so pričevanja, če dokumenti ta podprejo. Pravkar je	kolegica Jelka Piškurič iz SCNR uspešno zagovarjala disertacijo, ki je	osredotočena na pričevanja.</p>
						<p>
							<hi>Do katere mere je vmešavanje politične oblasti v delo zgodovinarjev	dopustno? Sta bila poseg politike in nova arhivska zakonodaja pred	nekaj leti v mejah normalnega? Kot zgodovinar menim in vidim, da je	zakonodaja, ki so jo podprli tudi v NSi, omejila naše znanstveno	delo.</hi>
						</p>
						<pb n="084"/>
						<p>Politika mora sprejeti zakone, ki znanstvene raziskave omogočajo.	Arhivski zakon, ki je bil na pobudo vlade Janeza Janše sprejet 2006, je	omogočal neomejeno dostopnost do gradiva, ki je nastalo pred	konstituiranjem skupščine Republike Slovenije 17. 5. 1990, ščitil pa je	osebne podatke žrtev. Za znanstvene, pravne in publicistične namene je	bil dostop do teh mogoč. Vsak uporabnik je moral podpisati izjavo, da se	bo držal Zakona o varstvu osebnih podatkov. Izkazalo se je, da so	določene spremembe in dopolnitve arhivskega zakona potrebne, npr. take,	ki se nanašajo na elektronsko hrambo gradiva, pa tudi dostopa do arhiva.	Novela zakona pa sedaj predpisuje anonimizacijo občutljivih podatkov,	izvzeta je samo politična opredelitev. Predvsem pa zakon ne razlikuje	več med žrtvami in storilci, uvaja namreč tudi nedostopnost podatkov o	storilcih, ne samo komunističnih, tudi fašističnih in	nacionalsocialističnih.</p>
						<p>Za zgodovinarje so spremembe arhivskega zakona usodne. Če ni dostopa do	necenzuriranega gradiva, prikaz ni verodostojen. Brez osebnih podatkov	ni mogoče razkriti, analizirati in razumeti načina delovanja oblasti,	tajne politične policije itn. Novela predvideva, da Arhivska komisija	»lahko« raziskovalcem in novinarjem odobri izjemni dostop do občutljivih	podatkov, če se izkaže »da učinkovite ocene gradiva ali izvedbe	raziskave oziroma njenega namena ni mogoče doseči brez obdelave podatkov	... ali bi bilo to povezano z nesorazmernim naporom ali stroški.« V	praksi to pomeni, da morajo arhivisti najprej preveriti celotno gradivo	in ga ustrezno anonimizirati. Zadeve se lahko časovno zelo zavlečejo.	Imela sem doktoranda, ki je proučeval nemško okupacijo v Mežiški dolini.	Izgubil je ogromno časa (in denarja), ker je šele po odobritvi Arhivske	komisije lahko pregledal gradivo nemškega okupatorja.</p>
						<p>Popolnoma mimo javnosti pa je bil sprejet še en zakon, ki pomeni velik	korak v smeri zapiranja arhivov. To je Zakon o arhivskem gradivu, ki	vsebuje osebne podatke o zdravljenju pacienta. Zakon je bil sprejet po	hitrem postopku decembra 2016, torej v božičnem času, veljati pa je	začel že v začetku leta 2017. Na prvi pogled gre za neproblematično	zadevo, ki naj bi sledila odločbi Ustavnega sodišča iz leta 2014. Jasno	je, da je potrebno pazljivo ravnati z osebnimi podatki, še posebej, če	gre za zdravstvene. Toda podrobnejša analiza zakona razkrije, da gre za	veliko večji poseg v arhivsko problematiko, kot nakazuje dokaj nedolžen	naslov zakona. Na podlagi tega zakona se lahko enostavno zaprejo arhivi	mnogih oseb, ki bi sicer lahko bile predmet raziskovanja. Tudi dejstvo,	da je potrebno pridobiti soglasje širšega kroga družine, kaže na to,	kakšen je bil cilj predlagatelja in zakonodajalca. Zakon namreč zapira	gradivo za nesorazmerno dolgo obdobje, namreč za 150 let. Onemogočen bo	tudi dostop do arhivov žrtev prejšnjega režima. Pri </p>
						<pb n="085"/>
						<figure>
							<graphic url="slike_z_108/z_108_40.png"/>
							<head>
								<name> Primož Lavre, Reporter </name>
							</head>
						</figure>
						<p>mnogih t. i. nesocializiranih primerih, kot so imenovali v psihiatrične	bolnišnice strpane osebe, je svojo vlogo odigrala tudi psihiatrija in	prav njena dejanska vloga je glede tega še vedno strogo varovana	skrivnost. </p>
						<p>
							<hi>Pred kratkim sem imel čast z Vami sodelovati ob pisanju zbornika o	Janezu Zdešarju, ki ste ga tudi uredili. Zdešar je o svojih	domobranskih prijateljih govoril s spoštovanjem in občudovanjem	njihovega poguma in vere. V slovenski javnosti pa je pod vplivom	nekdanje ideologije še vedno prevladujoča ideološka in sovražna drža	do domobranstva. Ali bi lahko rekli, da je prav odnos do	domobranstva neke vrste kazalec, "lakmusov </hi>
						</p>
						<pb n="086"/>
						<figure>
							<graphic url="slike_z_108/z_108_41.png"/>
							<head>
								<name>Primož Lavre, Reporter </name>
							</head>
						</figure>
						<p>
							<hi>papir" duhovnega stanja na Slovenskem, ki je trenutno še vedno zelo	zastrupljeno? </hi>
						</p>
						<p>Pred kratkim sem poslušala pogovor na RTV programu, v katerem je	predsednik Zveze borcev Turnšek izjavil, da so bili domobranci	upravičeno ubiti po vojni, trdil je celo, da so bili ubiti na podlagi	obsodb. Sprašujem se, kako je mogoče, da tak sovražni govor v Sloveniji	ni sankcioniran. Javnost je pod vplivom različnih mitov (27. april,	Dražgoše itn.), ki z zgodovinsko resnico nimajo prav nobene povezave.	Gojijo pa se v medijih in na državnih proslavah. Tudi o tem, kako je	nastalo domobranstvo, kaj se je dogajalo na Turjaku in v Grčaricah,	zakaj je sploh prišlo do državljanske vojne v Sloveniji, javnost kljub	razstavam in znanstvenim prispevkom ni poučena. To je naloga medijev, ki	svoje naloge, razen redkih izjem, ne opravljajo. Je tudi naloga rednih	šol in drugih izobraževalnih inštitucij. Dokler se to ne bo spremenilo,	dokler ne bo pripravljenosti vzeti dejstev na znanje, sprave med	Slovenci po mojem mnenju ne bo. </p>
						<p>
							<hi>Kakšen dolg ima slovenska politika, ki bo v kratkem na novo	pozicionirana, do domobrancev in drugih, ki so se uprli komunizmu?	Katere poteze bi morala državna oblast nujno potegniti za	normaliziranje stanja in končanje terorja, ki ga partija z	različnimi prijemi vodi od leta 1941? </hi>
						</p>
						<p>Problem Slovenije je nerazčiščena preteklost komunistične Slovenije oz.	Jugoslavije. Slovenija ni sprejela nobenega pravno zavezujočega	dokumenta, ki bi obsodil komunistični totalitarni sistem. Državni zbor	se je zgolj seznanil z »Resolucijo Evropskega parlamenta o evropski	zavesti in totalitarizmu«, ki jo je sprejel Evropski parlament leta 2009	in v kateri je razglasil 23. avgust za dan spomina na žrtve vseh	totalitarnih in avtoritarnih režimov. Sklep vlade Janeza Janše o	zaznamovanju tega datuma pa zavezujoč. To je seveda potrebno spremeniti.	Marsikaj je že zamujenega. Slovenija ni imela lustracije, na vodilnih	mestih, na univerzah in v sodstvu so ostali obremenjeni ljudje. Skrajni	čas je, da ljudje gredo na volitve in izvolijo predstavnike in stranke,	ki niso obremenjeni s preteklostjo in ne pomagajo pri zamegljevanju	komunističnih zločinov in korupcije. V Sloveniji trenutno ni pravne	varnosti. Dokler bo Slovenija talec starih sil, ki se vedno znova	pojavljajo z »novimi obrazi«, se stanje ne bo spremenilo. Šele ko	pridejo na vlado stranke, ki so pripravljene upoštevati ustavo in pravni	red, take, ki niso marionete ne kih »stricev v ozadju«, se lahko	situacija spre meni. </p>
						<p>
							<hi>Imate v načrtu še kak velik zgodovinski projekt?</hi>
						</p>
						<p>Načrtov imam dovolj. Že nekaj časa pripravljam nadaljevanje monografije	Cerkev na zatožni klopi. Imam že veliko zbranega gradiva. Pripravljam	tudi knjižico o slovenskih križnikih, ki so bili žrtve totalitarnih	režimov. Pred kratkim sem imela referat o tem na sedežu križnikov na	Dunaju in so me prosili, da to napišem. ?</p>
						<pb n="088"/>
						<figure>
							<graphic url="slike_z_108/z_108_42.png"/>
							<head>Ah, kdo mi iz srca izdere bolečino … <name>Janez Rihar </name>
							</head>
						</figure>
						<pb n="089"/>
					</div3>
				</div2>
			</div1>
			<div1>
				<head>Iskanja in besede</head>
				<div2>
					<head>Tvoj vrt</head>
					<docAuthor>Tine Debeljak</docAuthor>
					<div3>
						<p>Ko poljubila te je Smrt,<lb/>zaprl se zame je tvoj vrt,<lb/>nič več v	njem nisem vrtnarica ...</p>
						<p>O, da bila bi drobna ptica,<lb/>bi poiskala temno strd<lb/>tvoje	krvi!</p>
						<p>Mordà trpi na starem boru?<lb/>Mordà visi na sivi skali –<lb/>pečat, ki z	njim zaznamovali<lb/>so čelo Kajnovemu umoru?<lb/>Ah, kdo mi iz srca	izdere<lb/>to bolečino, da ne vem,<lb/>kje si?</p>
						<p>O, dragi moj,<lb/>vid ugasnil mojim je očem,<lb/>perotim mojim dvig je	strt –<lb/>ne morem za teboj,<lb/>a vem:<lb/>ti prideš sem	nocoj,<lb/>kot včeraj, jutri in vse dni,<lb/>srce odprto ti leži.</p>
						<p>Vrtnar, tvoj vrt<lb/>zdaj poln je krizantem ...</p>
						<pb n="090"/>
					</div3>
				</div2>
			</div1>
			<div1>
				<head>Studencev močnih, čistih sem željan</head>
				<div2>
					<head>Kritična masa</head>
					<docAuthor>Justin Stanovnik</docAuthor>
					<div3>
						<p>V naslovu tega komentarja stoji izraz kritična masa. Kaj je to kritična	masa? Če hočete postaviti jedrski reaktor, pravijo, morate imeti	določeno količino urana. Tej potrebni količini se pravi kritična masa.	Širše bi lahko rekli: če hočete, da se sproži določen proces ali da	nekaj deluje, morate imeti določeno količino snovi ali kritično maso te	snovi. Izraz izhaja torej iz fizike, uporabljamo pa ga tudi drugod, na	primer v politiki.</p>
						<p>Nekoč je angleški poslovnež in založnik lord Weinfeld v okviru dunajskega	Inštituta za znanosti o človeku pred izbranim občinstvom spregovoril o	tedanjem položaju judovstva. Ugotovil je, da je ta položaj trden, in	svojo ugotovitev utemeljil na dveh dejstvih, od katerih je eno to, da	imajo sedaj Judje svojo državo. To je dejstvo, je rekel, ki ga nobena	zgodovina ne bo ovrgla. Ta država lahko obuboža, lahko oslabi, lahko se	orientalizira, ni je pa mogoče uničiti. Zakaj ne? Zato, ker je njeno	prebivalstvo preseglo pet milijonov ali, drugače povedano, ker je ta	država dosegla kritično maso. Spomnimo se, kaj smo rekli, da je kritična	masa: tista količina snovi, ki je potrebna, da stvar deluje.</p>
						<p>Država Slovenija ima dva milijona prebivalcev. Pred nami je torej	vprašanje: kaj mora storiti država, ki ne dosega kritične mase, da bi	vseeno delovala? Razen seveda, če se ne odloči, da gre v stečaj! Položaj	države Slovenije lahko ilustriramo tudi z neko drugo podobo. Franklin	Delano Roosevelt, nekdanji predsednik ZDA, je svojim diplomatom ne koč	dal tole priporočilo: govorite tiho, za hrb tom pa imejte pripravljeno	debelo gorjačo. Kako pa naj govorijo diplomati države, ki nima ne debele	ne kakršnekoli druge gorja če?</p>
						<p>Na podoben problem je pokazal tudi predsednik države Slovenije, ko je	rekel, da majhna država ni kar pomanjšana velika država. Morda je hotel	reči, da mora biti majhna država nekako drugačna. Tega smo bili veseli,	ne samo zato, ker že nekaj časa tudi sami vemo, da nas je s tem opozoril	– zelo implicitno, zelo obzirno, tako rekoč mimogrede – na neko temeljno	dejstvo našega političnega obstajanja.</p>
						<p>Kaj torej Slovenci lahko naredimo, da bomo delovali kot država s kritično	maso ali da bo beseda naših diplomatov kaj veljala, čeprav ne bo podprta	z nobeno gorjačo?</p>
						<p>Tu ne bomo govorili o tem, da se mora majhna država drugače organizirati:	da se mora odločiti, katere ustanove nujno potrebuje za svoj obstoj in	kako morajo biti te ustanove urejene, da bi kljub skrčenosti opravljale	svojo bistveno vlogo. Rajši bomo pokazali na nekaj drugega – po naši	pameti bolj pomembnega.</p>
						<p>V povesti ruskega pisatelja Aleksandra Solženicina En dan v življenju	Ivana Denisoviča, v kateri pisatelj opisuje življenje v ne kem sibirskem	komunističnem taborišču, kjer je spoznal predstavnike mnogih narodov in	ljudstev, lahko preberete tudi tale stavek: V življenju še nisem srečal	slabega Estonca. Če prav premislimo, lahko dejstvo, da se takole govori	o nekem narodu – saj je nemogoče, da je tako skušnjo z Estonci imel samo	Solženicin – nadomesti kar debelo gor jačo za hrbtom njegovih diplomatov	ali, drugače povedano, lahko v veliki meri izpolni tisto razdaljo, ki	majhen narod loči od kritične mase. Kaj lahko Slovenci rečemo o sebi v	tej točki?</p>
						<p>Ko je evropsko javnomnenjsko središče Evrobarometer nekoč delalo anketo	med državljani petnajstih držav EZ in jih spraševalo, s kakšno	naklonjenostjo gledajo na sprejem posameznih novih držav, smo Slovenci	prišli na zadnje mesto. Izkazalo se je, da nas Evropa ne mara. Da nas	ljudje ne marajo. Vprašamo se, ali nas prezirajo in če nas prezirajo,	zakaj.</p>
						<p>Ob tem se človek nujno spomni nekega drugega gledanja na Slovence.	Jugoslovanska begunska vlada, ki je leta 1941 prek Kaira na-</p>
						<pb n="091"/>
						<p>zadnje prišla v London, je skraja uživala velik ugled in simpatije. Zelo	kmalu pa se je stanje bistveno poslabšalo. Spori med srbskimi in	hrvaškimi člani kabineta so šli tako daleč, da ministri med seboj sploh	niso več govorili. Sir George Rendel, veleposlanik vlade njenega	veličanstva pri begunski jugoslovanski vladi, je to mizerijo podrobno	opisal v svojih spominih, ki so bili objavljeni v Londonu leta 1957. Tam	pa je zapisal tudi tole: »Majhno svetlo točko v tej nesrečni druščini so	predstavljali Slovenci. Teh je zelo malo, mogoče ne dosti več kot	milijon, mirni delavni ljudje in, kolikor sem mogel jaz ugotoviti,	globoko in iskreno krščanski in morda eden redkih resnično katoliških	narodov v Evropi.«</p>
						<p>Nekaj se je torej vmes moralo zgoditi. Kaj se je z nami zgodilo?</p>
						<p>A naj prej spregovorim še o enem vtisu, ki so ga Slovenci naredili na	tujca. To je bilo natanko štiri leta kasneje v begunskem taborišču za	Slovence na Koroškem. Potem ko so Angleži izročili slovensko domobransko	vojsko komunističnim morilcem, je v tujini ostalo še kakšnih šest do	osem tisoč takšnih, ki uniforme nikoli niso nosili, žensk, otrok in	starejših ljudi, ali pa so jo mogli še pravočasno sleči. V upravo	taborišča je prišel tudi John Corsellis, ki je imel takó priložnost	spoznavati Slovence nekaj let. Knjiga, ki jo je začel pisati o svojih	vtisih, je prerasla v hvalnico slovenskemu človeku in njegovi kulturi,	čeprav jo je po ukazu založbe iz začetnih osemsto strani moral skrčiti	na štiristo.</p>
						<p>Res, kaj se je z nami zgodilo? Kaj se je z nami zgodilo v komunističnem	petdesetletju? Prej smo omenili enega nekdanjih predsednikov države in	ni prazna misel, da bi nam ravno on, spričo posebnih zvez, ki jih je v	tem obdobju imel, lahko zelo pomagal pri iskanju odgovora na naše	vprašanje. Odgovor namreč moramo najti, zakaj da nas večina ljudi ne	mara – to je misel, ki je preveč neznosna, in dejstvo, ki je preveč	nevarno.</p>
						<p>Ko je vlada razpravljala o izsledkih ankete Evrobarometra, ni naročila,	naj nujno še raziščejo, zakaj nas ne marajo. Kaj bi bilo bolj naravno	kot to? Naredila je nekaj drugega: od dejavnikov, ki se ukvarjajo s	promocijo Slovenije, je zahtevala, naj »pripravijo strategijo nadaljnega	nastopanja«. Kar je na tej zahtevi najbolj mizerno, je misel, da je	podobo države mogoče izdelati, da jo je mogoče kratko malo naročiti v	lepotnem salonu. Podobo države lahko izdelajo samo ljudje sami in	njihova duhovna in politična elita: ljudje s svojo kulturo, če je kaj	imajo, s svojo politično zrelostjo, če je kaj imajo, s svojo voljo do	življenja, če je imajo kaj; elita pa s svojim zna njem, če ga ima, s	svojo prisebnostjo, če jo ima, s svojo odgovornostjo, če jo ima.</p>
						<p>Če hoče narod, ki je odgovoren za državo, skrajšati razdaljo, ki ga loči	do kritične mase, mora priti k sebi, mora uvideti, kaj je z njim, in to	tudi priznati. Slovencem ta uvid oznanja, da smo še vedno v državljanski	vojni. Na rod, ki je v vojni sam s sabo, ne more postaviti države.	Državljansko vojno je vse kakor treba končati. Prvi in poglavitni pogoj	za njeno končanje je dvokrožni večinski volilni sistem. Zato se ga	komunisti tako bojijo, zato ga tako sovražijo. Ta bi prinesel dvoje:	takoj in dejansko bi končal frontovsko politiko, ki je zgodovinski	komunistični izum, in postavil bi začetne pogoje za končanje držav	ljanske vojne. Če hočete vedeti, kaj je v ka kem času važno, vam ni	treba drugega kot opazovati, v katero smer grejo komunistični napadi. </p>
						<p>Za konec še enkrat: če hočemo izboljšati deficitno stanje kritične mase,	če hočemo, da bodo ljudje, ki govorijo v našem imenu, imeli kaj za	hrbtom, moramo postati drugačni ljudje. Postati moramo drugačni ljudje.	In naj še ponovimo: Nikomur ni dovoljeno biti neumen. Sicer pa – enkrat	smo v tem komentarju to že povedali – lahko gremo tudi v stečaj.</p>
						<pb n="092"/>
					</div3>
				</div2>
			</div1>
			<div1>
				<head>75 let turjaške tragedije</head>
				<div2>
					<head>Zadnji dan</head>
					<docAuthor>Karel Mauser</docAuthor>
					<div3>
						<p>V poslednje slovo prijatelju in turjaškemu borcu Ladotu Jeriču, ki je	padel v boju za svojo rojstno vas.</p>
					</div3>
					<div3>
						<p>Čeljusti razbeljenega železa so mlele grajski zid. Jesenski sončni dan je	ležal nad smrekovjem, v katerem so se vlekli rdečerjavi trakovi bukovega	in kostanjevega listja.</p>
						<p>Sonce se je kotalilo po vedrini kakor veliko, od zrelosti porumenelo	jabolko in obsevalo nagnjeni stolp zadete kapele. Dolgo nihalo cerkvene	ure se ni več zganilo. Mirno je viselo navzdol, kakor mrtva roka z	razploščeno dlanjo. </p>
						<p>Lado je stal ob oknu, ki je gledalo proti Ahcu. Naslanjal se je na	palico, ki mu jo je v oporo ranjeni nogi prinesel od nekod Drago. Z	modrimi očmi je blodil po zrumeneli koruznici in mislil na dom, na	ličkanje in na Silvo. </p>
						<p>Zidovje se je treslo in granate, ki so zletele čez grad, so lomile drevje	v dolini in vzdigovale prst, ki je v curkih brizgala v zrak. Modrosiv	dim se je valil po grapah. </p>
						<p>Strojnice na grajskih oknih so rjule, kakor hripavi obupani blazneži v	železnih kletkah. Mortaj<note place="foot" n="11"> Minomet</note> na	dvorišču je še renčal, toda čedalje bolj poredko in trudno. Železni	kremplji so grabili skoz zid in skoz okna, smrt je sedela kakor hotnica	v vsakem kotu in se ponujala.</p>
						<p>Strojničar Bajželj je omahnil k zidu. Tanek curek krvi mu je brizgnil v	kratko črno brado. Granata mu je razmesarila roko. Mrtvo mu je visela v	razdrapanem rokavu umazane srajce, ki se je takoj pordečil.</p>
						<p>»Joj, moja roka! Moja roka!«</p>
						<p>Rokav je bil kakor dolga krvava klobasa. Kri je tekla na parket in v	drobnem potočku mezela pod stol.</p>
						<p>Kaplan Janez je delil odvezo po sobah. Lado je pokleknil na zdravo koleno	in se z glavo naslonil na palico. V tem hipu je začutil bolečino	človeka, ki ga ženo na morišče, ko sije sonce in ogreva vrv. Debel, črn	koder mu je padel na sklenjene prste, in ko je dvignil obraz, je zginila	z njega vsa kri. Bled je strmel v krvavo strojničarjevo roko, ki je	mirovala kakor nihalo stolpne ure. </p>
						<p>»Bo zadnja ura bila, Marija, prid' po nas,« so peli fantje v sosednji	sobi. Lado se je dvignil in omahnil proti Bajželjnu. Ta je strmel v	mlakužo krvi, ki se je nabirala pod stolom in osladno dišala. </p>
						<p>»Greš v ambulanto, Jože? Glej, kri ti odteka.« </p>
						<p>Bajželj se je smehljal. Kri v bradi se mu je strdila in bila videti kakor	rdeč mehur.</p>
						<p>»Lado, roke ni več, poglej, ni je več. Prstov ni nikjer.« Krvava klobasa	v razdrapanem rokavu je skušala zanikati. Jože je od bolečine zategnil	obraz in se dal odvesti.</p>
						<p>Lado se je vrnil s puško, bel kot kreda. Koj za njim je pritekel Rekarjev	Franc?, se ustavil sredi sobe in zakričal: »Fantje, na hodnik,	pripravite bombe! Rdeči so s strojnico na strehi.« In se je zagnal	dalje.</p>
						<p>»Pekel,« je zaječal nekdo ob oknu in potegnil z rokavom prek čela. Na	dvorišču so se usipavale krogle.</p>
						<p>Lado je stopil k nahrbtniku, vzel bombe, si zavezal okrog vratu Silvino	ruto in še enkrat pogledal skozi okno v sonce. Smrekove vrhove je	vzgibaval lahen veter. S koruznega polja so se usipale prihuljene	postave. Lado je nameril puško. Rezek pok je jeknil po sobi. Lado je	tlesknil z zapiračem in kadeča se patrona se je zakotalila po tleh.</p>
						<p>Na hodniku je bilo čuti eksplozije bomb, ki so padale v ozki prostor in	ga napolnjevale z dimom in smradom. Lado se je zasukal, da je škrtnil od	bolečine, in se z bolno nogo odvlekel proti hodniku. </p>
						<pb n="093"/>
						<figure>
							<graphic url="slike_z_108/z_108_43.png"/>
							<head>Turjaški grad v ognju <name> </name>
							</head>
						</figure>
						<p>France je stal na vogalu in z brzostrelko kosil v množico. Lado je	potegnil bombo, odtrgal jeziček in zakričal. Padla je na ovinek, oster	pok se je združil s krikom in prvi, ki so z nasajenimi bajoneti rinili	naprej, so se umaknili. Nekdo se je s krvavo glavo premetaval po	kamnitih tleh. </p>
						<p>»Naprej!« je bilo slišati kričanje izza ovinka. Nov val je pljusknil	nasproti, od strahu izbuljene oči so strmele v dvignjene cevi, skrčena	telesa so iskala kritja. Plamen, pok, vpitje, premetavajoča se telesa,	drdranje strojnice na strehi, prošnje, kletve, zaripli obrazi in	dim.</p>
						<p>Primčev Jože je stal za Ladotom. Znoj mu je tekel izpod čelade in s	stisnjenimi zobmi je pošiljal kroglo za kroglo za ovinek. </p>
						<p>»Zdržati moramo, fantje, zdržati,« je grčal Franc? in ošinil Perneta, ki	je rinil nov magacin v revolver.</p>
						<p>Ladotu so se risali rdeči krogi pred očmi. Noga ga je bolela, v grlu ga	je žgalo, dim ga je bodel v oči. In tisti na tleh s preklano lobanjo, ki	je še trzal z nogami, se je z belimi očmi zagledal ravno vanj. </p>
						<p>Tedaj je nekdo zavpil: »Grad gori! Zažgati ga hočejo!« Oglušujoča	eksplozija je zamajala hodnik. Na podstrešju se je vžgala municija.</p>
						<p>»Juriš! Naprej! Juriš!« so tulili rdeči in se zagnali čez mrtva trupla.	Nov ogenj jih je vrgel nazaj za ovinek. </p>
						<p>Kaplan Tone je pritekel iz ambulante.</p>
						<p>»Ustavite ogenj! Grad se predaja. Ustavite borbo!« </p>
						<p>Mrlič s preklano glavo je z belimi očmi strmel v strop, s katerega je v	kosmih odpadal omet in se usedal v mlako krvi, ki je na razveganih tleh	tekla proti zidu.</p>
						<p>France je omahnil nazaj, koj za njim Lado in Jože. Rdeči so se ulili po	hodniku ter začeli stopati po sobah. Rekarjev se je umikal proti	ambulanti, Lado z Jožetom jo je udaril po levih stopnicah, ki so držale	na dvorišče.</p>
						<p>»Morda se kako zamakneva,« je šepetal Jože in pomagal bratu pri hoji	navzdol. Pri </p>
						<pb n="094"/>
						<figure>
							<graphic url="slike_z_108/z_108_44.png"/>
							<head>Turjak – razvaline <name> </name>
							</head>
						</figure>
						<p>vratih sta počakala. Nato je skočil Jože s puško v roki na dvorišče, toda	še preden je naredil dva skoka, je padel strel od glavnih grajskih vrat. </p>
						<p>»La …,« je še kriknil, potlej pa omahnil na hrbet in mirno obležal na	razbiti opeki. </p>
						<p>Lado je pokril obraz z rokami, zaječal, odvrgel puško in se odplazil	proti ambulanti. Mimogrede je videl, kako se je kahljal ogenj med	strešnimi latami in oblizoval tramove. </p>
						<p>»Konec, konec,« mu je tolkla kri v sencah. Poljubil je Silvino ruto, jo	razvezal in spustil za srajco. </p>
						<p>Gornje nadstropje se je praznilo, prvi fantje so zapuščali grad. Temni,	vase zaprti so stopali skozi grajska vrata in se postavljali v	vrsto.</p>
						<p>Grad je gorel. Včasih je še počilo, šop isker se je zagnal pod nebo in	gost, črn dim je padal na dvorišče kakor črna zastava.</p>
						<p>Lado je prišel s palico. Visok, močan, z živimi očmi in z belim obrazom	je stopil čez spodkopan prag. Z očmi je zletel po dolini, z enim	pogledom objel polja, ki so ležala na zapotoški strani, in pobožal	gmajne. Potlej je stisnil pest in odšel v vrsto.</p>
						<p>V zraku je dišalo po zrelosti prvih jesenskih dni …</p>
						<p>Tovarišica Sonja je prinesla dolgo vrv in žico. V njenih črnih očeh je	sijala podlost izgubljene ženskosti.</p>
						<p>»Zdaj poj, hudič beli,« je nahrulila Ladota, ki je mislil na Joža in imel	rosne oči. »Velik si in močan, lahko bi bil naš borec in se z nami boril	za narod.« </p>
						<p>»Tako kot vi, da bi ga vezal na nedeljski dan s telefonsko žico,« se je	nasmehnil Lado in žvečil leskov list. Bil je žejen, toliko časa že ni	pil vode.</p>
						<p>Potlej so se ustne premaknile. Šeststo utrujenih, od dima in prahu	zakajenih obrazov, se je še enkrat ozrlo v grajsko zidovje, ki ga je	lizal ogenj. Velika grobnica je gorela.</p>
						<p>»Naš Alkazar umira,« je šepnil Perne Francetu. Nato se je obrnil nazaj k	fantom in dejal glasno: »Korajžo, sulci! Niso nas zmogli z močjo,	poglejte!« </p>
						<p>Čez okno, ki je gledalo na vas, je visela dolga vrv. Motno se je	lesketala v soncu kakor hrbet strupene kače. </p>
						<p>»To je vnebovpijoči klicaj na koncu našega nemega kričanja, ki ga nihče	ne sliši,« je dejal profesor Petelin doktorju Kožuhu. »V zgodovini bo	nekoč ta klicaj ločil dobo.«</p>
						<p>Lado se je opiral na palico, žica ga je rezala v roko in rana pod kolenom	ga je žgala. Šeststo grl je hrepenelo po požirku vode.</p>
						<p>Rdeči stražniki so ženskam prevračali lonce z vodo. Na zidu je visela	vrv, zapuščena okna gorečega gradu so strmela za sprevodom, Alkazar je	jokal za svojimi branilci.</p>
						<p>Lado je gledal čez polje in mislil na Joža, na dom in na Silvo. Potlej se	je stresel in se zagledal v vrano, ki se je s težkimi zamahi sprenesla z	visokega topola.</p>
						<p>Nebesna modrina je postajala otožna in obzorje se je rahlo rdečilo.</p>
						<p>»Lado, preden bomo prišli v Lašče, bo trda noč,« je dejal tiho Drago.</p>
						<p>»Da, noč!« Potlej so vsi molčali. </p>
						<pb n="095"/>
						<p>Karel Mauser in Turjak </p>
						<p>France Pibernik</p>
					</div3>
					<div3>
						<p>Karel Mauser (1918–1977) se je leta 1939 vpisal v ljubljansko bogoslovje.	Po nemški okupaciji Gorenjske ni mogel več na počitnice k staršem v	Kranj, zato je kot mnogi drugi bogoslovci z Gorenjske in Štajerske med	vojno počitnice preživljal v Dobrepolju, v Zdenski vasi pri družini	Štupnik. Tam ga je septembra 1943 doletela kapitulacija Italije. Takrat	se je skupaj s tamkajšnjimi vaškimi stražarji umaknil v grad Turjak in	doživljal vse strahote partizanskega obleganja, uničenje gradu in tudi	vdajo posadke ter civilistov. Med boji je ob dveh zdravnikih opravljal	službo bolničarja in kot vodja zasilne ambulante zadnji zapuščal grad,	potem ko so zmagovalci pred njegovimi očmi pobili štiriintrideset	ranjencev.</p>
						<p>Po vdaji je bil Mauser z vsemu drugimi ujetniki uvrščen v kolono, ki so	jo zvezano odvedli v Velike Lašče. Naslednjega dne je bil oddeljen v	skupino, ki je bila določena za streljanje, vendar je med dogajanjem	prišlo povelje, da se bogoslovci in duhovniki izločijo iz dolge vrste.	Mauser je skupaj z bogoslovci, duhovniki in vsemi preostalimi bil	odpeljan v Kočevje, kjer so jih nastanili v tamkajšnji grad. Iz skupine	so nekatere duhovnike zasliševali, ker je partizansko vodstvo	pripravljalo razvpiti kočevski proces, v katerem je bilo zlasti večje	število četnikov in drugih jetnikov obsojenih na smrt in usmrčenih v	Jelendolu. Bogoslovce in duhovnike so internirali v stiški samostan, od	koder so se rešili po prihodu nemških enot in peš vrnili v	Ljubljano.</p>
						<p>Mauserja so strahotni dogodki močno zdravstveno zdelali in je moral v	bolnišnico. Ker ga je v bolnišnici obiskovala neka učiteljiščnica, ki jo	je spoznal nekaj pred tem, ga je vodstvo bogoslovja postavilo pred resno	odločitev, posebno zato, ker je bil že v devetem semestru in že prejel	subdiakonat. Mauser je se odločil za odhod iz semenišča in se znašel na	cesti. Iz težavnega položaja ga je rešil Severin </p>
						<figure>
							<graphic url="slike_z_108/z_108_45.png"/>
							<head>Karel Mauser<name> </name>
							</head>
						</figure>
						<p>Šali tako, da ga je sprejel v uredništvo Slovenčeve knjižnice kot	lektorja in korektorja. Takrat se je Mauser znova oprijel lastnega	pisateljevanja. Med drugim je v dnevniku Slovenski narod v času od marca	do junija 1944 objavil več kratkih zgodb, v katerih je upodobil dogodke	v zvezi s turjaško tragedijo: Na poseki, Temna noč, Sami in Zadnji dan.	Posamezni zapisi so označeni kot »odlomek iz poglavja«, iz česar bi	mogli sklepati, da je snoval daljšo pripoved, morda roman, toda v	njegovi literarni zapuščini ni ohranjenih nobenih sledi o tem. </p>
						<p>Ker je Mauserja maja 1945 zajelo splošno razsulo, se je želel z ženo	umakniti na Koroško, toda na poti, ko se je ustavil v Kranju pri	starših, je zbolel in ostal tam do decembra 1945, ko je nova oblast	celotno Mauserjevo družino s starši – Karlu se je medtem rodila hči –	nasilno izselila, ker je oče pripadal kočevskim Nemcem. Mauser se je s	svojo družino najprej zadrževal v begunskem taborišču Rottenmann na	Zgornjem Štajerskem, potem pa preko taborišča Peggetz pri Lienzu prišel	v Špital in tam nadaljeval pisateljevanje, a je turjaško tragedijo znova	upodobil šele pozneje, ko je v Ameriki ustvaril obsežno trilogijo Ljudje	pod bičem. ?</p>
						<pb n="096"/>
					</div3>
				</div2>
			</div1>
			<div1>
				<head>Slovenski begunci v Italiji</head>
				<div2>
					<head>Sklepne misli</head>
					<docAuthor>Helena Jaklitsch</docAuthor>
					<div3>
						<p>V zadnjih nekaj številkah Zaveze smo spoznavali življenje slovenskih	beguncev v taboriščih v Italiji. V njih so se znašli po drugi svetovni	vojni, potem ko so maja 1945 zaradi strahu med maščevanjem in nasiljem	partizanov ter komunistične oblasti, ki si je oblast prisvojila s krvavo	revolucijo, izvedeno v času najhujše preizkušnje slovenskega naroda,	zapustili svoje domove ter odšli čez mejo. »Dovolj je bilo, da se je	zvedelo: 'Domobranci se umikajo, partizani prihajajo,' da je množico	ljudi prevzel strah in mnoge pripravil do tega, da so zapustili dom. Ne	za dolgo, so mislili, le do Ljubljane, dokler ne pridejo zavezniki …,	morda do Kranja …, le čez Ljubelj … do Angležev. Nihče ni zapuščal	domovine, le umakniti so se hoteli za nekaj časa, da rešijo življenje,	dokler se stvari ne umirijo,«<note place="foot" n="12"> Kremžar, A. D.	1945, str. 51</note> je pred leti zapisal Marko Kremžar, tudi sam	begunec. Prepričana sem, da še nekaj dni pred tem praktično nihče med	njimi ni pomislil, da bodo prav kmalu v naglici v nahrbtnike spravljali	najnujnejše za na pot. Da bodo zgolj v nekaj urah sprejeli odločitev, ki	bo zaznamovala ne le njihova življenja, temveč tudi življenja njihovih	otrok in vnukov; v resnici celoten slovenski narod. Ne tako malokrat	slišim dandanes reči ljudi: 'Večina med njimi ni bila ničesar kriva,	lahko bi ostali doma. Nihče jim ne bi storil nič žalega.' Toda stvar še	zdaleč ni bila ne tako preprosta niti tako gotova, kot kdo misli, niti	ni bilo samoumevno, da jim nova oblast ne bo nič storila. Zgodilo se je	prav nasprotno. Večina med njimi je imela izkušnjo medvojnega	komunističnega nasilja. Če ne neposrednega, še posebej če so živeli v	mestu ali pa v nemški okupacijski coni, so ga pa zagotovo doživeli	njihovi bližnji, sorodniki ali prijatelji. Marsikaj hudega so vedeli	povedati tisti, ki so vojna leta preživeli na Dolenjskem in Notranjskem.	Janja Žužek, ki je konec julija 1945 v taborišču Monigu maturirala v	slovenski begunski gimnaziji, ustanovljeni prav tam, v taborišču, se je	v enem izmed intervjujev spominjala, kako je zaradi krutih izkustev med	vojno prehitro dozorela. Med drugim je na lastne oči videla, kako so	ujetnike s Turjaka z zvezanimi rokami ter privezane drug na drugega	gnali po gozdni stezi nad gradom, zatem pa je slišala še strele in	krike. Tudi drugi, ki so bili v taboriščih v Italiji, so s seboj nesli	podobne izkušnje in zgodbe. </p>
						<p>Da je bil njihov strah tistega maja 1945 upravičen, potrjuje ravnanje	povojne komunistične oblasti z vrnjenimi domobranci in okoli šeststo	civilisti, ki so bili takrat skupaj z njimi na tistih vlakih. Ne le	domobranci, tudi civilisti, med katerimi so bili tudi očetje, matere,	žene in sestre, niso nikoli več prišli domov, temveč so jih vse umorili.	Takrat, na Vetrinjskem polju, so begunci čutili, da bi jih doletela	enaka usoda, če bi se zanje ne zavzel dr. Valentin Meršol, tudi sam	begunec. V zahvalo so mu desetletja kasneje, ko je bilo to končno možno,	v vetrinjski cerkvi postavili spominsko znamenje. Da njihova odločitev,	čeprav sprejeta v hipu, ni bila tako neracionalna, kot bi jo nekateri	želeli prikazati, potrjuje tudi ravnanje povojne komunistične oblasti v	Sloveniji. Mnogi so takrat izginili, številni, ne le moški, temveč tudi	ženske, matere, dekleta, so bili zaprti in poslani v delovna taborišča.	Tiste, ki so med vojno nasprotovali komunistični zlorabi vojne groze, da	bi prišli na oblast, ali pa so se temu uprli njihovi bližnji, tudi	aktivno, si je povojna oblast krepko privoščila. Dobesedno se je	izživljala nad njimi, jim vzela hiše, stanovanja, njive, posesti, mnogim	pa onemogočila normalno življenje ter jim zaprla pot do delovnih mest,	primernih njihovim sposobnostim. Tako krivično in izključujoče ravnanje	se je vleklo </p>
						<pb n="097"/>
						<p>vse do konca osemdesetih let. Najhuje je bilo to, da se je oblast	spravila tudi nad njihove otroke! Ko torej danes gledamo na tisti maj	leta 1945, lahko razumemo, zakaj se je več kot deset tisoč Slovencev	podalo na pot begunstva. Ko spoznavamo njihovo begunsko usodo v	taboriščih v Avstriji in Italiji, kjer so spisali navdihujočo zgodbo,	polno upanja, ter pokazali neverjetno ustvarjalno moč, ki ni navduševala	le taboriščnih vodij, temveč vse, ki so se z njimi srečali, slutimo, da	smo takrat kot narod res izgubili svoj vitalni del. Toda, da bi resnično	lahko doumeli, v čem in zakaj je ta zgodba tako neverjetna, tako	navdihujoča, je treba razumeti tudi druge okoliščine, v katerih se je	pisala. </p>
						<p>Vse skupaj se je torej začelo maja 1945, ko se je poleg dvanajst tisoč	domobrancev na negotovo pot odpravilo še prek deset tisoč civilistov;	med njimi več kot tisoč otrok. Po čustveno in fizično izjemno naporni	poti čez Ljubelj ali proti Italiji so se znašli v popolnoma novem	okolju; v taboriščih, kjer jim zavezniške oblasti marsikje sprva niso	bile prav posebej naklonjene. Mnogi med njimi do takrat niso potovali	dalj kot morda do glavnega mesta ali do bližnjih krajev. Njihov znani	svet, ki jim je bil domač, ki so ga ljubili, so bile njihove domačije,	njihov rodni kraj, ki je bil sedaj tako daleč stran. Lahko si le	predstavljamo, kako težko jim je moralo biti ob taki izgubi. Toda izguba	domače hiše ni bilo najhujše, kar jih je doletelo. Begunsko skupnost je	močno prizadela vrnitev slovenske narodne vojske. Skoraj ga ni bilo v	taborišču, ki ne bi takrat izgubil brata, očeta, sina; nekatere matere	so izgubile vse svoje fante. Kakšna bolečina je morala takrat zarezati v	begunsko skupnost. In vendar so prav v tej nedoumljivi izgubi našli	dodatno moč za polno življenje. </p>
						<p>Takrat so številne družine ostale za vedno razdvojene. Na pot se je morda	odpravil le oče, ki je s seboj vzel najstarejša sinova ali hčerki,	medtem ko je žena z najmlajšimi ostala doma. Marsikje so odšli le	najstniški otroci, medtem ko so starši ostali doma. Ni bilo tako malo	takih, ki so jih starši že med vojno, tudi zaradi varnosti, poslali k	sorodnikom, ti pa so jih, ker jih ob koncu vojne ni bilo mogoče samih	poslati nazaj domov, vzeli s seboj na begunsko pot. Vso to ločenost in	skrb, kaj je z njihovimi domačimi, so begunci nosili s seboj v	taborišče. Kako jim je moralo biti pri srcu, ko je do njih prišla	novica, da so jim doma vse pobrali, da so jim vzeli državljanske pravice	ter jih razglasili za izdajalce domovine. Njih, ki so imeli tako radi	slovensko zemljo; ki so dali svoje sinove, očete in brate za to, da bi	bila svobodna. V naslednjih mesecih in letih, ki so jih preživeli v	taboriščih, so počasi začele prihajati tudi novice od doma. Nekatere so	na taboriščnike delovale pomirjujoče, še posebej če so bile dobre, toda	med njimi so bile tudi grenke in boleče. Recimo novica o tem, da je doma	umrl oče ali mati, pa se od njih niso mogli posloviti. Ali pa da so	oblasti koga od bližnjih zaprle. Zaradi njihovega odhoda so bili namreč	sorodniki, ki so ostali doma, podvrženi različnim pritiskom oblasti.	Toda ob vseh teh bolečih izgubah in negotovosti, ki jih je spremljala	vsa tri, štiri leta taboriščnega življenja, si niso pustili vzeti poguma	za nov začetek, čeprav znotraj taborišč. </p>
						<p>Prav tu jih je čakala nova preizkušnja. Najprej je bilo treba sprejeti	dejstvo, da se v kratkem nič ne bo spremenilo. Da se ne bodo tako hitro	vrnili domov, kot so mislili, ter da so sedaj odvisni od drugih. Soočiti	se je bilo treba tudi s spremenjenimi bivalnimi razmerami. V senigalskih	kovinskih barakah jih je poleti pestila vročina. Čez dan je bilo laže,	ker so se lahko ohladili v bližnjem morju, toda zvečer je bilo treba iti	spat v razbeljene 'konzerve'. Praktično povsod so toplo zavetje svojih	domov zamenjali z lesenimi in neizoliranimi barakami. Te so bile, kot	smo lahko brali, pogosto v slabem stanju. Prepišne, ne ravno	vodoodporne, brez najnujnejših kosov pohištva. V zimskem času so morali	trpeti mraz, saj so bili prostori hladni. Mali gašperček sredi sobe pač	ni mogel dati dovolj toplote, da bi bilo v prostoru prijetno toplo.	Marsikdo si je, da bi se vsaj </p>
						<pb n="098"/>
						<figure>
							<graphic url="slike_z_108/z_108_46.png"/>
							<head>Begunski utrinek v Italiji <name>Lojze Erjavec </name>
							</head>
						</figure>
						<p>približno ogrel, oblekel vse, kar je imel. Ampak tudi tega ni bilo v	izobilju. Ko so maja 1945 odhajali, niso niti slutili, da bodo naslednjo	zimo preživeli v hladnih barakah. S seboj so za tistih 'štirinajst dni'	vzeli morda nekaj spomladanskih kosov, nekateri so imeli samo tisto, v	čemer so bili oblečeni prvi dan begunstva. Posamezne kose oblačil jim je	priskrbel Rdeči križ, vendar je pri tem vsak dobil, kar so mu pač dali.	Pri tem ni nihče mislil na to, ali mu obleka stoji kot ulita, ali je	številka prava. Samo, da je bilo. Toda občutek, da prejemaš tuja	rabljena oblačila, da si odvisen od dobre volje neznancev, ni bil	najprijetnejši. Saj ne, da bi doma vsi imeli na razpolago vedno znova	nove kose. Daleč od tega. Večinoma so bili vsi vajeni, da so si oblačila	in čevlje podajali od najstarejšega do najmlajšega v družini; neredko so	nosili kaj, kar je že prej nosil kakšen sorodnik. Vendar kljub temu.	Ostajal je občutek odvisnosti od nekoga drugega, od njegove pomoči. Toda	na drugi strani so bili begunci hvaležni, da so preživeli, da so bili	skupaj in da oblastem ni vseeno zanje. Zdi se, da so znali ceniti skrb,	ki jo je pokazalo taboriščno osebje. Zanimivo bi bilo obiskati domove	nekdanjega taboriščnega osebja. Marsikje bi našli izdelke, ki so jih	begunci v hvaležnosti naredili in jim jih podarili. </p>
						<p>V prvih letih po vojni je bila Evropa preplavljena z begunci. Tudi	Italija in Avstrija. Skromno je bil odmerjen tudi prostor v taboriščih,	tako da je bilo kar pravilo, da si je eno sobo v baraki moralo deliti	več družin. Danes, ko ima praktično že vsak svojo sobo, marsikje pa kar	celo stanovanje ali hišo, si zelo težko predstavljamo, koliko	potrpežljivosti je zahtevalo tako sobivanje in koliko kompromisov so	morali skleniti prebivalci ene sobe, da so lahko</p>
						<pb n="099"/>
						<p>kolikor toliko v miru živeli. Biti tri, štiri leta skupaj na tako majhnem	prostoru, kjer je nekoliko zasebnosti prinesla le manjša lesena pregrada	ali pregrinjalo, ki so ga napeli po sobi, je izziv že v normalnih	razmerah, kaj šele v taborišču. Toda zdi se, da so vse to prenašali bolj	ali manj z dobro voljo. »Res smo skrbeli drug za drugega, živeli smo v	miru in slogi,« se spominja nekdanja špitalska taboriščnica, ki danes	živi v Škocjanu. Seveda je prišlo kdaj do konfliktov, kar je razumljivo,	vendar se ti niso razplamteli do te mere, da bi vplivalo na njihovo	skupno prizadevanje za složno in predvsem v vseh pogledih bogato	taboriščno življenje. </p>
						<p>V nekaterih taboriščih so prve mesece spali na golih tleh oziroma na	skromnih slamnjačah, ki so jih dobili. Šele postopno so dobili tudi	postelje, vendar si tudi teh ne smemo predstavljati v dimenzijah	današnjega komforta. Sanitarije so bile zelo preproste, pogosto	odmaknjene na rob taborišča. Zelo skrbno je bilo treba ravnati z vodo,	saj je ni bilo v izobilju, zaradi česar je glede tega veljal strog red.	Seveda so se begunci hitro navadili pravil, ki jih je prinašal	taboriščni red, pa vendarle je moralo biti na trenutke prav	frustrirajoče, ker so bila ta nemalokrat zelo stroga in je bilo za vsako	spremembo ali prilagoditev treba prositi taboriščno vodstvo. </p>
						<p>Slovenske taboriščnike v Italiji so tudi pogosto selili. V povprečju so v	tistih treh, štirih letih zamenjali do šest taborišč. Komaj so se	navadili na eno taborišče, že so morali pakirati in se seliti drugam. V	vsakem novem taborišču je bilo zopet treba urediti barake ter razdeliti	prostore. Poskrbeli so tudi za okolico barak, posadili zelenjavo, ki naj	bi jim obogatila skromne dnevne obroke, toda še preden so mogli pobrati	pridelke, so morali zopet na pot. Občutek ob tem nikakor ni bil	prijeten, tako kot ni bilo prijetno vsakič znova za seboj pustiti	taborišča, ki si mu končno dal videz vsaj »medle slike lepe in slikovite	slovenske vasi«.<note place="foot" n="13"> Zedinjena Slovenija, 12. 2.	1946, str. 4</note>
						</p>
						<p>Vsako taborišče je vodil drug taboriščni vodja, pa tudi ti so se pogosto	menjali, včasih tudi na nekaj tednov. Nekateri so bili zelo naklonjeni	Slovencem, jim zaupali vodstvena mesta, namenjena beguncem, zopet drugi	so bili do njih zadržani ali celo negativno razpoloženi. To slednje je	še posebej občutila največja slovenska taboriščna skupnost v Italiji, ko	je mednje prišel taboriščni vodja Burnell. Čeprav je v taborišču veljal	določen taboriščni red, pa so bili taboriščniki dejansko v veliki meri	prepuščeni samovolji taboriščnega vodje in so se morali vedno znova	prilagajati vsakokratnemu vodstvu, kar ni bilo tako enostavno. Samo	pomislite, kako bi bilo, če bi v podjetju vsakih nekaj tednov zamenjali	tiste na vrhu. Še posebej na začetku je taboriščna uprava s	sumničavostjo in nezaupanjem sprejemala slovenske begunce, saj so v njih	sprva videli predvsem sodelavce okupatorja. Tak pogled je bil posledica	stalnega šikaniranja beguncev s strani jugoslovanskih oz. slovenskih	oblasti, ki je v vsa povojna taborišča stalno pošiljala zaveznikom	sezname 'vojnih zločincev'. Na teh seznamih so se znašla predvsem imena	tistih taboriščnikov, ki so bili v begunski skupnosti najbolj aktivni.	Neprijetno pa je bilo tudi tiho pričakovanje beguncev, ali se bodo tudi	sami znašli na takem seznamu. Razloga ni bilo nobenega, vendar so	vedeli, da ta ni bil potreben niti med vojno, pa so vseeno njihovi	bližnji postali žrtev Varnostno obveščevalne službe ali terencev. Oblast	v domovini se pač ni mogla sprijazniti, da se je del njenih nasprotnikov	izmaknil fizični obsodbi. Prav zato si je ves čas prizadevala, da bi	tudi civiliste vrnili domov. Toda postopno so posamezni taboriščni vodje	spremenili odnos, še posebej po tem, ko so ti lahko od blizu opazovali	neverjetno organiziranost slovenskih beguncev ter njihovo pestro	kulturno in prosvetno dejavnost, ki je v taboriščnem svetu močno	izstopala. Uprava se je pač zavedala, da se z urejenim taboriščem dviga	tudi njen ugled, </p>
						<pb n="100"/>
						<p>predvsem pa je bilo tudi njeno življenje lažje. Predstavljajte si, koliko	teže je bilo voditi taborišča, v katerih so ljudje predvsem postopali in	obupavali nad nastalo situacijo. </p>
						<p>Vse to je dodatno oteževalo življenje slovenskih taboriščnikov, pri čemer	ne smemo pozabiti, da je tudi okoliško prebivalstvo zelo različno	sprejemalo vsakokratne prišleke. Tako se nekdanji begunci spominjajo,	kako lepo so se počutili v Serviglianu, kjer so se domačini trudili, da	bi imeli občutek sprejetosti, ali pa v Eboliju in kako popolnoma drugače	je bilo v Senigaliji, kjer je mesto vodil komunistični župan. </p>
						<p>Po vojni so se povsod soočali s pomanjkanjem hrane, kar so še posebej	občutili taboriščniki. Zunaj taborišč so namreč lahko ljudje pridelali	nekaj hrane sami ter si tako obogatili vsakodnevni jedilnik, medtem ko	so bili begunci prepuščeni predvsem taboriščni kuhinji in temu, kar so	jim pripeljali. Obroki hrane so bili skromni, pusti in enolični,	marsikdaj tudi dvomljive kakovosti. Če se še spomnite, smo lahko	prebrali, kako so prve tedne v Monigu taboriščnikom hrano kuhali kar v	sodih, v katerih so pred tem Italijani hranili petrolej, tako da je po	njem imela okus tudi vsa hrana. Slovenci so bili zato zelo veseli, kadar	jim je uspelo v svoje roke dobiti kuhinjo. Zdelo se jim je, da je hrana	takoj postala boljša. Čisto možno je, da so resnično bili toliko boljši	kuharji oz. so znali skromne sestavine kar najbolje uporabiti, toda	verjetno je bilo tudi to, da so slovenski kuharji kuhali na način	»slovenske kuhinje«. </p>
						<p>Ob tako tudi hranilno pomanjkljivi hrani so vendarle nekoliko več sreče	imeli Slovenci v taboriščih v Italiji kot tisti, ki so se znašli na	Koroškem. Tu je ugodna klima poskrbela za raznovrstno sadje, s katerim	so si taboriščniki pomagali, toda te priboljške je bilo treba kupiti	(no, kot se pohvalijo nekdanji begunci, jim je prišlo prav tudi znanje	rabutanja), za kar so potrebovali denar, ki pa ga ni bilo prav v	izobilju. Nekaj denarja so zaslužili z delom v taborišču ali pri	domačinih, nekaj so zaslužili s prodajo kart za gledališke predstave ali	koncertne nastope, toda večine nabranega niso porabili za izboljšanje	prehrane, temveč za nakupe novih rekvizitov, papirja in črnila, dragih	zdravil, pripomočkov za šolo in drugih stvari, potrebnih za vse	dejavnosti, ki so jih v taboriščih izpostavili. Marsikdo, ki je kot	otrok izkusil taboriščno življenje, se spominja tega časa kot najlepšega	v svojem življenju. Za otroke je bila seveda to svojevrstna avantura.	Samo pomislimo, kako luštno jim je moralo biti, ker jim ni bilo treba	zgodaj zjutraj gnati na pašo živine ali pomagati na polju. Namesto tega	so se lahko igrali ob morju ter na plaži gradili peščene gradove. To je	bilo nekaj, česar doma niso imeli. Ob tem niso mogli videli stiske	staršev in borne prehrane, ki je prihajala na njihovo mizo, prav tako	tudi ne njihovih drugih odpovedovanj. Odrasli so se namreč resnično	potrudili, da bi najmlajši čim manj občutili bedo begunstva. Toda, da je	bila hrana res skromna in pomanjkljiva, nam med drugim potrjujejo letna	poročila zdravnikov v taborišču v Peggetzu, v katerih so vsako leto ob	pregledu šolskih otrok ugotavljali, da je skoraj pol otrok podhranjenih. </p>
						<p>Če hočemo popolnoma razumeti fenomen slovenske begunske zgodbe, zmago	človeka, v tem primeru celotne skupnosti, znotraj skrajnih razmer, je	treba opozoriti še na nekatere značilnosti taboriščnega življenja. Med	njimi sta gotovo omejeno gibanje ter omejeni stiki s tistimi zunaj	taborišč. Begunci brez soglasja taboriščnega vodje niso smeli zapuščati	taborišča ali morda obiskovati domačih, znancev ali prijateljev v	sosednjih taboriščih. Ustrezen nadzor je zagotavljala taboriščna	policija. Tu je treba opozoriti, da ne gre zato, da jim vodje večinoma	ne bi dajali dovoljenja za dnevni izhod (do razdalje nekaj kilometrov),	še posebno po tem, ko se je izkazalo, da jim gre zaupati, temveč	predvsem za to, da jim je bila vzeta pravica do svobode gibanja oziroma	je njen obseg vedno znova določal nekdo drug. Brez soglasji taboriščnih	vodji se tudi sicer v taborišču ni zgodilo (skoraj) nič. Tako so	odločali o tem, katere aktivnosti bodo taboriščnikom dovolili znotraj </p>
						<pb n="101"/>
						<figure>
							<graphic url="slike_z_108/z_108_47.png"/>
							<head>Daleč od domovine <name>Lojze Erjavec </name>
							</head>
						</figure>
						<p>taborišč in katerih ne, brez njihovega soglasja si taboriščniki niso	smeli poiskati zaposlitve zunaj taborišč ali zamenjati sob, imeli so	pravico imenovati predstavnike posameznih narodnih skupin znotraj	taborišča, z njimi so morali uskladiti šolski koledar, potrjevali so	učne programe ipd.</p>
						<p>Že sem omenila pritiske jugoslovanskih oz. slovenskih oblasti. V	taborišča so tako iz Jugoslavije redno prihajale repatriacijske komisije	ter prepričevale ljudi, da naj se vrnejo, taboriščnike pa so večkrat	tudi zasliševali. Na teh zaslišanjih so morali odgovarjati tudi na	vprašanja, povezana z domačimi. Zasliševalce je tako zanimalo, ali so v	taborišču sami ali s celo družino, ali je kdo od članov ostal doma ali	morda odšel v drugo državo. Tem zaslišanjem se ni smel izogniti nihče,	čeprav se je ob vprašanjih marsikdo počutil več kot neprijetno, vmes pa	so padle tudi grožnje, da jih bodo vrnili v domovino. Lahko si le	predstavljamo, kako je bilo ob teh zasliševanjih tistim, ki so v	domovini pustili del svoje družine. Občutek, da bodo rekli kaj, kar bi	morda škodovalo ne le njim, temveč tudi domačim v domovini, ni mogel	biti prav spodbuden. Taboriščne oblasti so dale zelo jasno vedeti, kaj	se bo zgodilo s tistimi, ki se bodo skušali zaslišanju izogniti </p>
						<pb n="102"/>
						<p>oziroma se ga ne bodo udeležili. Izgubili bi pravico do živilske	izkaznice, doletel pa bi jih tudi izgon iz taborišča. Zakaj je bil izgon	iz taborišča tako učinkovita grožnja? Tisti, ki je bil izgnan, je moral	pogosto taborišče zapustiti v nekaj urah ter zaprositi za sprejem v	drugem taborišču ali pa si je moral poiskati bivališče nekje zunaj, kar	pa je bilo zelo težko, saj je bilo treba za najem sobe ali stanovanja	plačati. Da bi lahko pokril stroške ne le najema, temveč tudi nakupa	hrane, saj je z izgonom iz taborišča izgubil pravico do živilske	izkaznice, na podlagi katere je lahko dobil hrano, si je moral izgnani	čim hitreje poiskati zaposlitev, kar pa v povojni Italiji in Avstriji	(tu še teže, saj so komunisti na Koroškem izvajali proti njim močno	propagando) tudi ni bilo tako enostavno. Tudi misel, da bi z izgonom	ostal brez zaledja in moralne podpore slovenske begunske skupnosti, je	bila zastrašujoča. </p>
						<p>Toda kljub temu je kar nekaj slovenskih beguncev na lastni koži občutilo	izgon iz taborišča. To so bili predvsem najbolj aktivni predstavniki	begunske skupnosti ter duhovniki, ki so predstavljali duhovni steber	begunske družine. Izgon je kot lastno izgubo občutila celotna slovenska	taboriščna skupnost. Kako težko je padla odločitev taboriščnega vodstva	v Senigaliji med Slovence, ko so se odločili, da iz taborišča izženejo	skoraj vse slovenske duhovnike. Od dvaintridesetih so ostali le še	štirje. Toda ob odločitvi vodstva je bila presenetljiva tudi reakcija	slovenskih beguncev, ki so sicer pozivali svoje rojake k razumevanju in	lepemu odnosu do zaveznikov, kar kaže na to, kako pomembni in v kakšno	uteho so bili zanje njihovi dušni pastirji. Zbrali so se pred taboriščno	upravo in zahtevali vsaj zagotovilo, da duhovnikov ne bodo vrnili v	domovino, ko se je kot blisk razširila po taborišču novica. V svojem	protestu so bili tako vztrajni, da je morala taboriščna uprava poklicati	na pomoč orožnike, da bi jih razgnala. Koliko so s svojo aktivno držo	takrat tvegali taboriščniki! Lahko bi izgnali še koga izmed njih, lahko	bi skupnost razbili ter jih poslali v različna taborišča. To je bil	namreč čas, ko je taborišče vodil taboriščni vodja, ki je bil slovenskim	beguncem najmanj naklonjen. Toda vse to jih ni prestrašilo do te mere,	da bi se ne postavili za tisto, kar se jim je zdelo pomembno. V tem so	nam lahko zgled še danes, ko smo večinoma raje kar tiho, kot da bi se	izpostavili za pravično stvar ter tvegali izgubo kakšne, morda čisto	drobne in nepomembne ugodnosti. </p>
						<p>In tu smo še pri eni od tegob, s katero so se soočali taboriščniki. To je	bila cenzura. Predvsem pisana beseda je bila podvržena budnemu	cenzorskemu očesu. Marsikateri vodja je bil občutljiv predvsem na teme,	ki so slovenske begunce najbolj zanimale in so želeli o njih pogosteje	razmišljati. To so bile teme, povezane z njihovo domovino in njeno	usodo: vprašanje naroda, ideologije, ki je zavladala doma, in vere. K	sreči so bili tudi begunci sami dovolj modri, da so se zavedali, o čem	ne smejo pisati, in so se tega nenapisanega pravila kar dobro držali.	Seveda to ne pomeni, da se o teh temah niso pogovarjali in o njih	razmišljali, le pri tiskanju so bili bolj previdni. V tej luči lahko	tudi razumemo njihovo odločitev, da o izgonu duhovnikov takrat v	časopisu niso črhnili besede. So pa v taborišču v Peggetzu zaradi	cenzure njihovega taboriščnega dnevnika izdajali pozno popoldne še	enega, necenzuriranega, s čimer so pokazali tudi dobršno mero poguma in	drznosti. Rednega pregleda je bila deležna tudi pošta, ki je prihajala	od zunaj ali iz domovine. Verjetno ni prav nič prijetno zavedanje, da je	misli, ki so jih pisali domači, še pred njimi prebiral nekdo drug. Da	jim je bilo ob tem vendarle nekoliko laže, kot bi bilo verjetno danes	nam, je zagotovo »zasluga« cenzure, ki so je bili navajeni še iz vojnih	dni. </p>
						<p>V Arhivu Republike Slovenije skoraj ni najti gradiva, ki bi se nanašalo	na življenje slovenskih beguncev v povojnih taboriščih, toda tisto nekaj	malega, kar še hranijo, daje slutiti, da so morali v taboriščih živeti	tudi posamezni sodelavci jugoslovanskih oblasti, ki so redno poši-</p>
						<pb n="103"/>
						<p>ljali poročila o taboriščnem življenju, o nekaterih ljudeh in o skupinah,	ki so se oblikovale v taboriščih. Morda taboriščniki takrat niso vedeli,	kdo so ti posamezniki, so pa zagotovo čutili, da so tudi tam opazovani.	Tega se spominjajo tudi nekateri nekdanji begunci. Sprva je bil ta	občutek nekoliko bolj izrazit, kasneje pa so se s tem védenjem naučili	živeti. Morda je treba omeniti, da so zaradi takih ovaduhov morda bili	tudi sami taboriščniki kdaj pa kdaj po krivem sumničavi do koga v	taborišču, ki pa ni imel prav nobene veze z obveščevalci na drugi strani	meje, kar takim ljudem nikakor ni olajševalo življenja v taborišču. </p>
						<p>Ob pregledu vseh teh okoliščin naj omenimo še nekaj, na kar nismo bili	tako pozorni. Slovenska begunska skupnost je zaradi vsega, kar so skupaj	doživeli, postala zelo homogena in enotna. To niti ni bilo tako težko,	saj je večina med njimi pred vojno pripadala katoliškemu krogu, ki je	podpiral SLS, bili so člani Marijinih kongregacij, Orlov, Katoliške	akcije, zaradi česar so si bili tudi idejno bliže. Toda med njimi je	bilo tudi nekaj takih, ki so prihajali iz predvojnih liberalnih vrst,	nekateri so bili tudi nekdanji člani Sokola. Zanje je bilo življenje	kljub enaki ali podobni med- in predvsem povojni izkušnji v taborišču po	svoje še težje, saj jih je taboriščna skupnost pogosto sprejemala	nekoliko zadržano.</p>
						<p>Ob vsem naštetem ali morda vsaj bežno omenjenem ne smemo pozabiti na	postopno povečevanje pritiska s strani taboriščnih uprav na	taboriščnike, da bi se ti odločili za vrnitev v domovino. Njihovo	ravnanje je seveda mogoče razumeti v luči organizacijskih naporov, ki so	jih morali zavezniki vlagati v vzdrževanje taborišč (tako z vidika	logistike kot prehrane), toda njihovi »spodbujevalni« ukrepi so pomenili	za slovenske taboriščnike velik udarec. Udarili so pač po tistem, kar je	bilo za Slovence najpomembnejše. Začeli so omejevati kulturne in	prosvetne dejavnosti, nekatere so celo popolnoma prepovedali. Kako je	moralo biti beguncem, ki so, na vrhuncu ustvarjalne moči, ko so iz vseh	strani prejemali pohvale za svoje delo, morali začeti omejevati svoje	aktivnosti, na katere so bili tako ponosni in ki so jim dajale občutek	dostojanstva in vrednosti. Vsemu temu pa je svoje dodajala še stalna	skrb za prihodnost. Vsi so namreč vedeli, da taboriščno življenje ne bo	trajalo v nedogled, in tega si tudi nihče ni želel, pa vendar se je	bilo, ko je napočil čas, težko odločiti za pot prek oceana, kar je	pomenilo dokončno slovo od domačih krajev. </p>
						<p>Če torej pogledamo vse te preizkušnje, ki jih je pred Slovence polagala	begunska pot, dobi njihova neverjetna zgodba, ki so jo ustvarili v	povojnih letih v taboriščih v Italiji in Avstriji, še žlahtnejši sijaj.	Sploh še, če pomislimo na množice migrantov, ki smo jih ne tako dolgo	nazaj lahko opazovali tudi pri nas. V nobenem od taborišč, zbirnih	centrov, kjer so ti nastanjeni, ni mogoče opaziti, da nastaja nekaj	podobnega, kot so lahko opazovali Angleži pred sedemdesetimi leti. Toda	še bolj kot to je treba vedeti, da so Slovenci resnično bili nekakšen	fenomen v evropskem povojnem taboriščnem življenju, ko so s svojim	delom, predvsem pa z izjemno kakovostno in raznovrstno kulturno in	prosvetno dejavnostjo pokazali, česa je slovenski človek, kljub vsem	omejitvam in oviram, zmožen. Naj nam bodo zgled! </p>
						<pb n="104"/>
					</div3>
				</div2>
			</div1>
			<div1>
				<head>Slovenske teme</head>
				<div2>
					<head>Izvori in logika komunističnih pobojev</head>
					<docAuthor>Marko Kremžar</docAuthor>
					<div3>
						<p>Res je, da ideje ne ubijajo, res pa je tudi, da se ljudje pobijajo med	seboj s pomočjo idej. Namenoma sem zapisal, da se opravljajo poboji s	pomočjo in ne zaradi idej. Za političnim zločinom se namreč rada skriva	taka ali drugačna konkretna korist pa tudi zavist ali zamera, ki	potrebuje notranjega pa tudi zunanjega opravičila, ki ga lahko najde v	obliki primerne ideologije.</p>
						<p>Zbigniew Brzezinski, dober poznavalec komunističnih režimov, je mnenja,	da je za razumevanje leninizma in njegove politične dediščine treba	sprejeti za izhodišče dejstvo, da se poizkušajo marksistični	revolucionarji oprati pred zgodovino tako, da prikažejo sebe in svoj	napad na družbo kot "preustvaritev" (re-create) v skladu s podobo	svojega političnega sistema<note place="foot" n="14"> Z. Brzezinski, The	Grand Failure, Macmillan Publ. Co., New York 1989, str. 21</note> in	njegovih filozofskih osnov. Ustvariti nekaj na novo pa po leninistični	logiki pomeni najprej porušiti, uničiti "staro". Zato, na primer,	rušenje gradov in cerkva med komunistično revolucijo v Sloveniji ni	imelo strateške osnove, temveč globok simbolični pomen. Ker pa je končna	zakladnica preteklosti vedno človek, je bilo uničenje ljudi, ki so bili	zvesti "tradicionalnim vrednotam", za komuniste prej kakor vojaška	akcija "politično-kulturna" potreba. Iz iste potrebe raste tudi njihov	prezir do zgodovinske resnice, ki so jo od vsega začetka prilagajali	trenutnim političnim potrebam. </p>
						<p>Kadar pa postane nemoralno dejanje, kot sta umor in laž, bistveni del	miselne strukture, na kateri naj bi počivali nova družba in nova	"kultura", gre za vprašanje osnovnega prevrednotenja, to je novih	filozofskih izhodišč. Tega se je Lenin dobro zavedal. Kakor je njega	uporabilo nemško vojaško poveljstvo med prvo svetovno vojno za rušenje	notranjega reda v Rusiji, tako je sam uporabil Marxa in druge mislece in	revolucionarne teoretike, da je ustvaril svojo ideologijo,<note	place="foot" n="15"> Prim.: France Dolinar, Leninske osnove	stalinizma; v: Slovenska katoliška obzorja, Slovenska kulturna	akcija, Buenos Aires 1990, str.455-459</note> z njo pa politični	sistem, ki je kasneje rodil Stalina, Tita, Mao Cetunga in vrsto	posnemovalcev. Vsi so skrivali svoj krvavi boj za oblast pod pretvezo	socializma, ki naj bi pomenil znanstveno pot do človeškega napredka. </p>
						<p>Zanimivo je, do kake mere so slovenski in ostali jugoslovanski komunisti	sledili Leninovemu zgledu pri izbiri trenutka za izvedbo revolucije.	Lenin je uporabil v ta namen prvo svetovno vojno in ogroženost svoje	domovine od nemškega imperializma; podobno so storili nekaj desetletji	kasneje voditelji slovenske partije, ko je isti sovražnik ogrožal	Slovenijo. Stisko svojega naroda so izrabili za lastno korist. Pod	velikimi gesli svobode in enakosti so s skrajno krutimi sredstvi pričeli	boj za dosego absolutne oblasti.</p>
						<p>Množični poboji, ki so jih zakrivile po vsem svetu razne komunistične	revolucije in totalitarni režimi, ki so jim sledili, so praktičen izraz	omenjenega "preustvarjanja" družbe. Regis Debray v svoji analizi	sodobnih revolucij<note place="foot" n="16"> R. Debray, Revolution in	the revolution? Grove Press. Inc., New York 1967, str. 19, 20</note>spominja na veljavnost "starega zgodovinskega zakona", da je	"socialistična revolucija sad boja proti oboroženim silam meščanske	države", hkrati pa poudarja, da morajo oboroženi revolucionarji" v	vsakem konkretnem primeru najti za svojo akcijo primerne razmere, ki so	različne v vsaki deželi in na vsakem kontinentu". Vendar naj bi ta	gibanja končno našla potrebno enotnost v "podrejenosti partiji" in v	"inspiraciji marksistično-leninističnih idej."<note place="foot" n="17">Prav tam, str. 20, 25</note> To, kar je skupno socialističnim	revolucijam dvajsete-</p>
						<pb n="105"/>
						<p>ga stoletja, potemtakem ni bila politično-vojaška taktika (saj komunisti	npr. v slovenskem primeru niso mogli govoriti o boju proti vojaškim	enotam meščanske države), temveč brezobzirno iskanje oblasti, to je	koristi s pomočjo ideologije, ki to opravičuje. V teh idejnih izhodiščih	se skrivajo razlogi tako za propagandno uspešnost kakor za brezobzirno	krutost njenih aktivistov. Djilas priznava, da so jih vodile "krvoločne	ideje".<note place="foot" n="18"> M. Djilas, Wartime, Harcourt Brace	Jovanovich, New York 1977, str. 156; po: Ljubo Sirc, Resnična borba	za svobodo, Kranj 1995, str. 13 6 D. James, The rise and fall of the	Japanese Empire, London 1951, str. 259–260; po: Paul Johnson, Modern	Times, Harpers &amp; Row pub.</note> Vprašanje pa je, kako da je	komunistična ideologija tako prepričljivo sproščala zločinska nagnjenja	v ljudeh, da je povsod, kjerkoli je zavladala, pustila za seboj množico	pomorjenih in nič manj tragično množico morilcev? Ali je prepričljivost	marksistične ideje zatrla v njenih pripadnikih vsak etični čut ali pa so	se brezvestni ljudje oprijemali idej, ki naj bi opravičevale njih	morilske načrte in dejanja? </p>
						<p>Predno skušamo vsaj delno osvetliti to vprašanje, je treba poudariti, da	so na Slovenskem sistematično in množično morili le komunisti. Ločiti	moramo med načrtnim, to je pripravljenim in hladnokrvno izvršenim	zločinom za doseganje popolne oblasti, in med strastmi, ki vzplamtijo v	vsakem boju iz naravnega samoobrambega nagona. Tudi te lahko povzročijo	velike krivice in presežejo moralno upravičeno uporabo sile, a	odgovornosti zanje nikakor ni mogoče primerjati z odgovornostjo za	hladno preračunanost komunističnih pobojev. Vendar pri sodbah ljudi, ki	so morili in povzročali grozodejstva, naj bi upoštevali, kar je napisal	David James v poročilu o japonskih koncentracijskih taboriščih, ki so	bila v marsičem podobna nacističnim in sovjetskim: "Posameznikom je	treba krivdo dokazati in pri tem upoštevati, da jih je sistem naredil za	kriminalce."<note place="foot" n="19"> D. James, The rise and fall	of the Japanese Empire, London 1951, str. 259–260; po: Paul Johnson,	Modern Times, Harpers &amp; Row pub., New York 1983, str.	427–428</note>
						</p>
					</div3>
					<div3>
						<head>Revolucija na Slovenskem</head>
						<p>Revolucijo je na Slovenskem pričela KP med sovražno okupacijo z načrtnim	in neizzvanim pobijanjem rojakov. Po vaseh in v mestih so komunistični	likvidatorji pomorili blizu tisoč poštenih, zavednih rojakov, mož in	žena, ko ni bilo še nobenega oboroženega odpora. Svoje zločine so	poskušali utemeljiti z znano kleveto o izdajalcih, na podlagi sklepov	Vrhovnega plenuma OF, ki se je 16. 9. 1941 samovoljno razglasil za	Slovenski narodni osvobodilni odbor (SNOO), ki "edini predstavlja,	zastopa, organizira in vodi slovenski narod na vsem njegovem ozemlju".	Zato naj bi bilo po drugi točki omenjenega sklepa "vsako organiziranje	izven okvira OF ... v času tuje okupacije škodljivo borbi za narodno	svobodo".<note place="foot" n="20"> M. Mikuž, Pregled zgodovine NOB	v Sloveniji I., Ljubljana 1960, str. 248 /cit. NOB I./ </note> Kot	beremo v povojnem partijskem tisku, je "ta porajajoča se dejanska oblast	... v SNOO ... bila politična diktatura proletarjata, ki je po vsebini	stvarno nasilje proletarjata nad ... razrednimi nasprotniki ..." Namen	OF je bil potemtakem v prvi vrsti "graditev oblasti delavskega razreda v	njegovo korist ..., saj so bili nosilci te revolucionarne oblasti	predstavniki prej izkoriščane večine. To sprva neomejeno revolucionarno	nasilje ... je dobilo s temi prvimi revolucionarnimi dekreti svojo ...	smer".<note place="foot" n="21"> M. Šnuderl, Ljubljana v ilegali	II., Ljubljana 1961, str 396.</note> Partijci in njihovi nasprotniki	se očividno strinjamo vsaj v tem, da je tako imenovana NOB bila od vsega	pričetka le kulisa, za katero se je skrivala sovjetsko usmerjena	komunistična revolucija. Šlo je za "koristi" ljudi, ki so se	predstavljali kot predstavniki "delavskega razreda". </p>
						<p>Gornji dekret je Vrhovni plenum OF dopolnil decembra 1941 s "temeljnimi	točkami", ki med drugim (točka 9) določajo, da so na slovenskem ozemlju	partizanske čete in </p>
						<pb n="106"/>
						<figure>
							<graphic url="slike_z_108/z_108_48.png"/>
							<head>Miselna jasnost, potrebna za orientacijo <name>Lojze Erjavec</name>
							</head>
						</figure>
						<pb n="107"/>
						<p>Narodna zaščita edina slovenska vojaška formacija. Da ne bi bilo dvoma,	kaj to pomeni, je IOOF izdal 31. 1. 1942 "tolmačenje" omenjene "temeljne	točke", kjer pravi, da se "sankcije (smrtna kazen) tega zaščitnega	odloka raztezajo na vsakogar, ki dela na to, da na ozemlju slovenskega	naroda nastane oborožena sila, ki ne raste iz slovenskega naroda,	osvobodilnih partizanskih čet .... pod političnim in vojaškim vodstvom	OF". Glavnemu poveljstvu partizanskih čet pa se je zdelo potrebno 27.	maja 1942 še enkrat potrditi 9. "temeljno točko" OF in njeno	"tolmačenje" s posebno "Izjavo", ki "postavi pod kazen ... formiranje	oboroženih grup izven partizanskih čet". Gornji odlok je bil hkrati	"navodilo za partizansko sodstvo".<note place="foot" n="22"> F. Saje,	Belogardizem, Ljubljana 1952, str. 236, 237, glej opombo 35</note>
						</p>
						<p>Da si je KP lastila monopol za odpor proti okupatorju, je bil vsekakor	svojevrsten način "osvobajanja". Ker je bil zanjo osvobodilni boj le	pretveza za revolucijo, so bili tudi njeni izgovori za umore le pesek v	oči ljudstvu, ki na tako nasilje ni bilo ne navajeno ne pripravljeno. Za	izvajanje nasilja ni potrebovala KP ne pravnih ne moralnih osnov.	Zadostovali sta ji moč v Moskvi izšolane in v Španiji preizkušene	"elite" ter tehnično dobro pripravljena organizacija, s katero je že	dolgo čakala primernega trenutka za akcijo. Vse to se je dogajalo pred	ustanovitvijo vaških straž, ki predstavljajo prvi, čeravno še pasiven	odgovor civilnega prebivalstva na komunistične likvidacije Slovencev. </p>
						<p>Vrhunec terorja pa je KPS dosegla po koncu vojne leta 1945 z enako	preračunanimi množičnimi poboji domobrancev, slovenske narodne vojske in	drugih nasprotnikov. Odprla je novo poglavje svoje nasilne zgodovine.	Vendar se s temi pokoli ni izdivjala, temveč je med rojaki še dolga leta	v različnih oblikah in ob uporabi različnih metod, poznanih po vseh	državah, kjer so vladali marksistični totalitarizmi, širila strah. S	strahovanjem množic je že Lenin "ustvarjal" nov, socialistični tip	človeka, ki naj zavzeto dela in je oblasti pokoren ali pa se ga zaradi	nesocialnosti in politične nezanesljivosti likvidira. Teror je od vsega	početka sprejeta metoda marksizma-leninizma, kot je ugotovila že Rosa	Luxemburg, ki je leta 1919, verjetno prva, uporabila izraz "rdeči	teror".<note place="foot" n="23"> F. Dolinar, o. c. str. 455</note>Tudi Djilas, eden od prvakov jugoslovanske komunistične revolucije, je	izredno dobro prikazal, do kake mere so bili on in njegovi tovariši	pripravljeni na sistematično nasilje, ko je napisal, da "kdor želi	voditi vojno in revolucijo, mora biti pripravljen ubijati; ubijati svoje	sonarodnjake, celo svoje prijatelje in sorodnike."<note place="foot"	n="24"> M. Djilas, o. c. str. 75</note> Vse to nasilje naj bi v	teoriji služilo preobrazbi družbe, v resnici pa je bilo, tako kot povsod	po svetu, le orodje partijske klike pri doseganju in obvladovanju	privilegiranega položaja v družbi. </p>
						<p>Lenin je že leta 1901 zagovarjal nasilje in množično ustrahovanje kot	veljavno sredstvo za dosego ciljev. Poudaril je, da se "načelno nismo	nikdar odpovedali terorju in se mu tudi ne moremo odpovedati." Malo pred	izbruhom boljševiške revolucije pa je zapisal, da je zanj demokracija	"organizacija za sistematično uporabo sile enega družbenega razreda	proti drugemu, enega dela ljudstva proti drugemu".<note place="foot"	n="25"> Lenin, State and Revolution; po Z. Brzezinski, The Grand	Failure, str. 19. Prim.: R. Debray, o. c. str. 20</note> V njegovih	Zbranih delih pa je najti tudi "znanstveno definicijo" diktature	proletariata, "ki je moč, katere ne omejuje noben zakon, katere ne veže	nobeno pravilo in ki je osnovana neposredno na sili."<note place="foot"	n="26"> Lenin, Collected Works; po Z. Brzezinski, o. c. str.	20</note> Tako ni čudno, da je njegov slovenski posnemovalec Edvard	Kardelj naročal, naj partizani aktivno spodbujajo sovražnikove	represalije, in svetoval vodstvu OF podpihovanje sovražnikovih	povračilnih akcij z namenom, da bo "teror povzročil oboroženo	akcijo".<note place="foot" n="27"> Po: Norma Beloff, Tito's Flawed	Legacy, London 1985; slovenski prevod: Zapravljena dediščina Josipa	Broza Tita, Maribor 1990, str. 84</note> Tako pisanje </p>
						<pb n="108"/>
						<p>je skladno z marksistično-leninistično revolucionarno teorijo in prakso,	nikakor pa ni izraz domoljubnega boja. Sicer pa komunisti niso nikdar	skrivali pravega namena tako imenovane Osvobodilne fronte. Že ob	snovanju njene predhodnice, Antiimperialistične fronte, naj bi prisotni	govorili o njenih "socialnih ciljih", pri čemer so "vedno razumevali	tisto zadnjo etapo, ki naj uresniči tudi socialno revolucijo".<note	place="foot" n="28"> S. Kos, Stalinistična revolucija na Slovenskem	I., Rim 1984, str. 126</note> V "geslih narodnoosvobodilnega boja",	ki jih je objavilo vodstvo OF junija 1941, že lahko beremo trditev, da	je "Sovjetska zveza vodilna sila in glavna opora slovenskega	naroda".<note place="foot" n="29"> M. Mikuž, NOB I, str. 244</note>Po napadu Nemčije na ZSSR 22. junija 1941 je CK KPS pozval vse Slovence	v boj pod "genialnim vodstvom delavsko-kmečke Rdeče armade" ... in	"našega velikega Stalina", medtem ko Slovenski poročevalec "v	natančnejšem programu" pravkar preimenovane Protiimperialistične fronte	v OF jasno pove, da bo "narodnoosvobodilna vojna obenem tudi ljudska	revolucija".<note place="foot" n="30"> S. Kos, o. c., str. 127,	tudi: M. Mikuž, o. c., str. 154, 155</note> Kardelj je kot član	centralnega komiteja KPJ novembra 1941 razglasil Sovjetsko zvezo kot	"svetlobo", h kateri se človeštvo obrača s "toplim upanjem", ker je ta	država delavcev in kmetov edina, ki je zmožna "voditi stalno in dosledno	borbo proti fašističnemu napadalcu" pa tudi zagotoviti blaginjo in	srečno življenje.<note place="foot" n="31"> E. Kardelj, Sovjetska Zveza	na čelu fronte svobodoljubnih narodov ..., v: Pot nove Jugoslavije,	Ljubljana 1946, str. 239, 240</note> Dva meseca kasneje, januarja	1942, pa isti avtor toži, da v Sloveniji malomeščanski, demokratični	intelektualci dušijo v gibanju OF njeno pravo "revolucionarno	demokratičnost".<note place="foot" n="32"> Dokumenti ... I. str.	269, po: Spomenka Hribar, Možnost dileme, v: Nova revija 48/49,	Ljubljana 1986, str. 766</note> Odvisnost od Sovjetske zveze in	njenega političnega modela ter revolucionarna pot do oblasti sta bili	značilnost jugoslovanske in slovenske KP. Odpor, ki ga je vzbudila od	partije vodena OF med rojaki, je bil usmerjen proti sovjetizaciji	Slovenije, kar so nasprotniki komunistov vedno trdili. Prav zato so jih	ti pomorili. </p>
						<p>V komunističnem sistemu človeška oseba nima vrednosti in je zato lahko	žrtvovana "velikim idealom". Lenin je to nazorno pojasnil v nekem	dekretu januarja 1918, kjer naroča, da je treba "očistiti rusko zemljo	vsega škodljivega mrčesa", kar je bil ukaz za množično iztrebljenje	nasprotnikov. Njegov sodelavec M. Y. Latsis je opisal izvajanje teh	navodil v praksi: "Mi se ne bojujemo proti posameznikom. Iztrebljamo	meščanstvo kot razred."<note place="foot" n="33"> Po: P. Johnson, Modern	Times, str. 70</note> Ali ne spominjajo te besede na proglas IOOF	(27. 8. 1942), naj se "brezobzirno iztrebi iz narodnega telesa	belogardistično golazen"?<note place="foot" n="34"> M. Mikuž, NOB II,	str. 121</note> V istem duhu izzveni tudi ukaz očeta komunistične	revolucije na Slovenskem E. Kardelja svojemu sodelavcu Mačku (1. 10.	1942) ob pojavu vaških straž: "Duhovne v četah vse postreljajte. Prav	tako tudi oficirje, intelektualce itd. ter zlasti kulake in kulaške	sinove."<note place="foot" n="35"> Prav tam, str. 148</note> Kot	vestni posnemovalci boljševistične revolucionarne prakse so slovenski	komunisti ob odsotnosti meščanskih oboroženih sil in protirevolucionarne	"bele garde", ki sta bili po njihovih učbenikih potrebna elementa za	izpeljavo revolucije, namenoma ustvarili odpor s pobijanjem civilnega	prebivalstva. Morali so likvidirati in mučiti na stotine rojakov v	okupirani domovini, predno so se kot spontan izraz ljudske samoobrambe	pričele porajati vaške straže. Tem oboroženim skupinam, ki še daleč –	niti po vojaški organiziranosti niti po politični usmeritvi – niso bile	podobne nekdanji ruski beli gardi, so komunisti rekli "bela garda". To	izmišljeno ime se je kot zmerljivka ohranilo do danes. Vendar so	komunistični revolucionarji svoj cilj dosegli: v družbi so ustvarili dva	pola, </p>
						<pb n="109"/>
						<p>potrebna za izpeljavo svojega dialektičnega modela. Tako so se lažje	sklicevali na zgodovinski determinizem, v katerem je postal različno	misleči rojak le mrčes, ki ga pobiješ, da ne bo motil "nujnega"	zgodovinskega razvoja v smeri socializma. </p>
						<p>Nedolgo tega so hoteli nekateri Slovenci pripisovati komunistično	krvoločnost na Slovenskem sosedom z juga, drugi spet našemu narodnemu	značaju, tretji raznim psihološkim faktorjem, npr. zanesenosti	zmagovalcev. To bi morda lahko držalo, če bi bile množične likvidacije	dejanskih in potencialnih nasprotnikov le posebnost komunistične	revolucije v Sloveniji. Vendar vemo, da ni tako. Kardelj, Kidrič in	ostala "tovarišija" na Slovenskem so pod brezobzirnim vodstvom Josipa	Broza zvesto sledili metodam, ki jih je uporabljal že Lenin in temeljito	izboljšal in preizkusil Stalin. Šlo je za hladen in dolgoročen načrt	uničenja idejnih nasprotnikov. Poboj razoroženih domobrancev je bil	premišljeno dejanje. Za njegovo izvedbo je bila potrebna dobra	organizacija in tudi primerna psihološka priprava. Sicer je prišlo v	mnogih primerih tudi do osebnih maščevanj in do izrazov bolestnega	sadizma, celoten načrt pa je bil politično premišljen, bil je del že	preizkušene revolucionarne metodologije.</p>
						<p>Sicer pa, ali imajo slovenski komunisti in partizani kot njihovo vojaško	orodje pravico govoriti o zmagi? Vojaško zmago nad nacisti in fašisti so	priborili zavezniki na mednarodnih bojiščih, politično pa jo je podaril	jugoslovanskim komunistom Stalin v Jalti. Partija kot politično-vojaška	skupina, ki je pomorila več Slovencev kot okupatorji, ki ni zmanjšala,	temveč le povečala trpljenje našega naroda pod okupacijo, ki ni	skrajšala vojne na narodnem ozemlju niti za hip, je prav zaradi	zavezništva s Sovjeti zapravila slovenskemu narodu velik del njegovega	ozemlja in prepustila večji del obmejnih rojakov njihovi usodi, bi se	težko postavljala z zmagoslavjem. Praznuje lahko le obletnice prevzema	totalne oblasti. Domobranci, proti katerim je bila po septembru leta	1943 naperjena vsa sila partizanskih enot, so se kot nepremagana	slovenska vojska umaknili iz domovine šele pred silo sovjetskih divizij,	konkretno pred Tretjo ukrajinsko armado maršala Tolbuhina<note	place="foot" n="36"> Po: N. Beloff, o. c., str. 69</note> in pred	oddelki komunistične jugoslovanske armade.</p>
					</div3>
					<div3>
						<head>Temeljni vzorec komunistične logike</head>
						<p>Dolga zgodovina komunistične revolucije in strahovlade v Rusiji in v	Ukrajini (kasnejši ZSSR) z desetinami milijonov žrtev ter preračunana	morilska taktika, značilna za marksistično usmerjene prevrate, na primer	v Španiji, na Kitajskem, v Vietnamu, v Kambodži, na Kubi, kot tudi na	ozemlju nekdanje Jugoslavije, kaže na skupna izhodišča načrtovanega	nasilja. Povsod naj bi zrasla "nova družba" iz krvi političnih in	idejnih nasprotnikov, to je ljudi, ki niso sprejemali marksizma kot	nezmotljive formule za dosego družbenega napredka, ali pa so sprevideli,	da predstavlja partijski manjšini marksistična ideologija le teoretičen	izgovor v boju za dosego absolutne oblasti.</p>
						<p>Lenin, ki je bil poklicni revolucionar, je dobro vedel, da je treba	nadomestiti pomanjkanje objektivnih argumentov za marksistično družbeno	reformo z nasiljem. Ker pa je nasilje nad bližnjim, pa najsi bo to umor,	odvzem svobode ali mučenje, v nasprotju s človekovo vestjo, je bilo	treba dati izvrševalcem partijske politike "racionalne" razloge, ki bodo	spremenili zločin ne le v koristno, temveč v potrebno in zaslužno	dejanje. Z nekoliko iznajdljivosti je Lenin potrebne argumente dobil pri	Heglu in Marxu. Iz "likvidacij" nasprotnikov je ustvaril mit socialne	koristnosti in nujnosti na odrešujoči poti razvoja. Življenju in svobodi	posameznika je vzel sleherno vrednost in </p>
						<pb n="110"/>
						<p>protagonistično vlogo dal množici. Posamično bitje, osebo, naj bi se	smelo žrtvovati splošnemu pojmu družbe. Narod, ki ga sestavljajo	konkretne družine in enkratne osebe, naj bi nadomestila množica, masa, v	kateri so posamezniki odvezani od vseh naravnih, zunanjih in notranjih	moralnih zakonov. Marksizem-leninizem daje prednost splošnosti pred	posamičnostjo, kar izvira iz Heglove filozofije; ta ima v politični	praksi odločujoč pomen. Maso je namreč mogoče manipulirati s pomočjo	propagande in sile, ki sta orodje v trdnih rokah partijske "elite",	posebno če je tako delovanje mogoče opravičiti z "nujnostjo",	"začasnostjo" in z neposedno "koristnostjo". S tem je leninizem odrešil	posameznike odgovornosti in v njih spodnesel zadnje moralne zavore.</p>
						<p>Vendar so morali komunisti za doseganje širše podpore predvsem med	izobraženci utemeljiti nameravane zločine še z dodatnimi "znanstvenimi"	argumenti. Dialektični materializem naj bi s svojim zgodovinskim	determinizmom služil kot izgovor za nasilje, ki ga je izvajala partijska	manjšina na poti do popolne oblasti in pri njenem ohranjanju. Marksisti	so se razglašali za edine jasnovidce nujnega zgodovinskega poteka; pri	tem so ob poenostavljeni presoji preteklosti "znanstveno" napovedovali	prihodnost. Kot je znano, je po njihovem mnenju osebna lastnina	proizvodnih sredstev izhodišče izkoriščanja. Zato naj v socialistični	družbi zasebno lastnino nadomesti državna, člani partije pa naj kot	edini dovoljeni politiki prevzamejo vlogo nekdanjih lastnikov. Kdor je	nasprotoval taki viziji napredne, socialistične družbe, je bil	"reakcionar". Reakcionarji naj bi zaradi svoje slepote ali zlobe	zavirali kolo "neizogibnega" zgodovinskega razvoja in s tem podaljševali	trpljenje izkoriščanega ljudstva. Zato jih je bilo treba hkrati z osebno	lastnino odstraniti. Tako je bila utemeljena likvidacija idejnih in	političnih nasprotnikov in ropanje njihovega imetja. </p>
						<p>Množični umori resničnih in potencialnih nasprotnikov so postali skupni	imenovalec revolucij, ki so sledile leninističnemu modelu doseganja	oblasti. Ta je s svojim ideološkim dogmatizmom in politično nestrpnostjo	omogočil, da je postal Leninov naslednik Stalin, kot presoja angleški	zgodovinar Robert Conquest, "verjetno največji množični morilec v	človeski zgodovini, ki statistično zasenči celo Hitlerja".<note	place="foot" n="37"> R. Conquest, The Great Terror, 1968; po: Z.	Brzezinski, o. c. str. 21, 27</note> Pri tem so boljševiki skrbno	uporabljali že prej nabrane revolucionarne izkušnje. Marxova teorija o	revoluciji je dobila že v Leninovih časih potrebno dopolnilo v	konkretnem, praktičnem "revolucionarnem katekizmu" Sergeja Nečajeva in	Mihaela Bakunina ter v podobnih delih izkušenih anarhistov. Razvrščanje	ljudi na kategorije in se stavljanje seznamov tistih, ki jih je treba	likvidirati, ni izum slovenskih komunistov, marveč le natančna izvedba	Bakuninovih navodil, da je treba družbo razdeliti v več kategorij, od	katerih je prva nepreklicno "obsojena na smrt brez usmiljenja". "V prvi	vrsti je treba iztrebiti močne in inteligentne ljudi, ki so posebno	nevarni revolucionarni organizaciji." Vodilne osebe je potreba "uničiti	po takem vrstnem redu, kakor lahko škodijo revoluciji."<note	place="foot" n="38"> M. Bakunin, Revolucionarni katekizem, točki 15,	16. Po: Celestin Jelenc, Kako je nastala Osvobodilna fronta, v:	Zbornik Svobodne Slovenije, Buenos Aires 1971–72, str. 131</note>Hladnokrvni ukazi KPS za poboje v Sloveniji so pomenili dosledno	izvajanje preizkušene leninistične "revolucionarne prakse". </p>
						<p>Ko sem pred leti vprašal nekega marksističnega teoretika, kako se bodo	komunisti izognili temu, da zakoni dialektike ne odplavijo čez nekaj	desetletji tudi njih, kot so razne družbene sisteme pred njimi, je	samozavestno odgovoril, da kaj takega ni mogoče, ker oni poznajo zakone	zgodovinskega razvoja in se jim ne bodo upirali, temveč jim sledili, v	smeri, ki jo je nakazal Marx. Iz tega odgovora zveni po eni strani	prepričanje o pravilnosti marksizma, po drugi pa mnenje, da se bodo	komunisti znali </p>
						<pb n="111"/>
						<p>prilagajati razmeram. Zdaj, ob ruševinah njihove "znanstvene" polomije	vidimo, da to v praksi res počno. Marksistična teorija jim je bila	sredstvo; ko jim ne služi več, jo zamenjujejo za drugo, da le ohranijo	oblast. Na to naj bi pomislili vsaj tisti slovenski politiki, ki so	prepričani demokrati in jim je mar krščanske civilizacije. Opraviti	imajo z nasprotniki, katerim moralne vrednote ne pomenijo nič in ki	razglašajo velike ideale le za varanje množic in za doseganje	gospodarske moči in politične oblasti; podobno kot nekoč njihovi	boljševiški predniki. </p>
						<p>Če pomislimo, koliko ljudi je izgubilo življenje ali svobodo, ker niso	verjeli v marksistično "znanstvenost", nas prevzame groza. Odgovornih	nosilcev polpreteklega totalitarnega režima na Slovenskem in njihovih	dedičev pa ta "spodrsljaj" na zgodovinski stezi očitno ne moti. Za	večino od njih je vsaka "resnica", četudi so še včeraj prisegali nanjo,	relativna in jim pomeni le pragmatično sredstvo pri doseganju	konkretnih, materialnih koristi.</p>
						<p>Izraz "znanstven", za katerim se je skrivala vsa nebogljenost	leninistične teorije, je deloval v prvi polovici tega stoletja kot dobro	izbran ščit. Velik del izobražencev moderne Evrope in seveda tudi	Slovenije je takrat sprejemal marksistično znanstvenost kot dogmo in s	tem tiho priznal lastno intelektualno in moralno šibkost. Zdaj, ko se je	sesul peščeni grad marksizma, ko je njegova znanstvenost postavljena na	laž, le malokdo od njegovih nekdanjih malikovalcev prizna, da se je	motil. Zanimivo pa je, da nasledniki in politični potomci "znanstvenih"	marksistov-leninistov danes z isto zavzetostjo branijo svoje interese	pod videzom "strokovnosti". Kdo se upa dvomiti, kadar spregovori	"stroka"? In spet niso "izobraženci" med zadnjimi, ki se vedejo, kakor	da bi se znanstvenost in strokovnost v gospodarstvu in politiki kazala v	dogmatičnih sodbah in ne v treznem razmisleku, globokem razumevanju in	odgovornem odločanju.</p>
						<p>Kaj mi pomeni "marksizem", se sprašuje eden od dedičev revolucije in	odgovarja, da je to "enostranska in zastarela filozofija, ki malo	zaostruje sliko razrednih napetosti, ne daje pa nobenega pravega	odgovora. Opažam, da je sklicevanje na marksizem ena od značilnosti	mnogih totalitarističnih režimov." In kaj pomeni temu piscu "komunizem"?	Priznava, da je "kot teorija utopija, kot praksa pa izgovor za	totalitarizem".<note place="foot" n="39"> Jernej Vilfan, Ob kresu	komunizma, zal. Feniks, Ljubljana 1987, str. 21</note> Tako	presojanje iz varne sedanjosti je sicer pravilno, vendar lahko in	poceni. Bolj kot zaradi svoje resničnosti pretresejo gornje besede, ker	enostavno prezrejo morje gorja, ki so ga pripadniki te "enostranske	utopije" povzočili, mnogi "strokovnjaki" pa opravičevali. Kadar se	pošten mislec zmoti, to prizna in obžaluje ter skuša pokazati na razloge	in na posledice svoje pomote. Med slovenskimi nosilci do nedavnega	"prevladujoče filozofije" in "absolutne oblasti" so taka priznanja	redkost. Tisti pa, ki so predvidevali negativne družbene posledice	marksizma že v času pred revolucijo, in sicer na podlagi analize	njegovih filozofskih prvin in socialnih teorij, kar je ena od bistvenih	dolžnosti izobraženca, pa v domovini še vedno niso cenjeni.</p>
						<p>Prav zaradi površnosti in lahkovernosti tistih, ki bi morali misliti in	predvidevati, je bilo mogoče, da je večji del dvajsetega stoletja	razmeroma majhna skupina marksistov spretno usmerjala in oblikovala	svetovno javno mnenje. Pri tem je uporabljala sredstvo, ki ga iz	nerazumljivih razlogov še vedno imenujemo "propaganda", pa je bila v	mnogih primerih čisto navadna in dosledno širjena laž. Kazati se	drugačnega, kakor človek v resnici je, to je živeti lažno, dvojno	življenje, naj bi bila po Bakuninu ena od nalog pravega revolucionarja,	ki "mora živeti sredi sedanje družbe z namenom, da jo razruši".<note	place="foot" n="40"> M. Bakunin, o. c., točka 14, str. 130</note>Govoriti o narodni </p>
						<pb n="112"/>
						<p>osvoboditvi pa izvajati partijsko revolucijo, je bilo Leninovim in	Stalinovim učencem nekaj samo po sebi umevnega. Jugoslovanski	revolucionar Josip Broz je dejal o tako opevani NOB: "Navsezadnje je	bila to državljanska vojna. O tem med vojno nismo hoteli govoriti, ker	nam ne bi koristilo."<note place="foot" n="41"> Vjesnik, Zagreb 24. 5.	1972. Po: S. Kos, o. c., str. 217</note> Kazati se drugačnega, kot	je, se človeku z nepokvarjeno, naravno vestjo – upira. Zato ni čudno, da	je toliko ljudi, tudi dobrih kristjanov, komunistom nasedalo. Niso	predvidevali, da svet brez moralnih vrednot, katerega so si težko	predstavljali, upravičuje splošno in neomejeno uporabo sistematične	laži. Komunisti lažejo, ker ne spoštujejo resnice, ampak jo "oblikujejo"	po svoji volji glede na trenutno korist. Slovenski komunisti se omenjene	"propagandne" metode, to je oportunističnega oblikovanja "svoje	resnice", niso držali le v času revolucije, temveč jo spretno in uspešno	uporabljajo vse do današnjih dni. </p>
						<p>Praksa posplošene uporabe laži na eni ter njenega nekritičnega	sprejemanja na drugi strani pa se ni širila po deželah Sovjetske zveze	in kasneje po vsem svetu zato, ker bi bila sama na sebi privlačna ali	prepričljiva, marveč tudi zato, ker je velikemu delu ljudi, predvsem	izobražencem, prijala. Resnica je intelektualno in moralno zahtevna. Laž	in tudi nekritično sprejeta zmota pa dopuščata, vsaj nekaj časa,	neodgovorno brezbrižnost in leporečje.</p>
					</div3>
					<div3>
						<head>Logika laži </head>
						<p>Zarota molka, o kateri je pisal papež Pij XI.,<note place="foot" n="42">Pij XI, Divini Redemptoris, točka 8, Rim 1937</note> je bila v	veliki meri odločitev svobodnih ljudi proti resnici in pasivni plebiscit	za utvaro, za utopično pričakovanje raja na zemlji. Živeti zasanjan je	bilo in je prijetneje kakor sprejemati izzive resničnosti; a človek se	mora prej ali slej zbuditi iz zasanjanosti. Ko pa si ne more več	prikrivati, da je živel v laži, se rado zgodi, da človek prekolne	resničnost, ne laži, ki ga je zavajala. Podobnost z zasvojenostjo	narkomanov ni naključna, tudi oni se zavestno in prostovoljno odločajo	za prevaro in laž. Tudi ni naklučje, da preziru do resnice v obeh	primerih sledi prezir do življenja. </p>
						<p>Ko perujski pisatelj Vargas Llosa v eseju "Utvara in zgodovina" analizira	študijo "Le passé d’une illusion" francoskega zgodovinarja Françoisa	Fureta o komunistični ideji dvajsetega stoletja, pravi, da je pomembneje	kot zgodovina komunizma "izredno nasprotje, ki obstoja med objektivno	zgodovino in med njeno idealizirano in mistificirano vizijo, ki je	skoraj šestdeset let prekrivala in nadomeščala resničnost tako v	intelektualnih kakor praktičnih pogledih". Pri tem, pravi, ni šlo toliko	za prevaro kakor za samoprevaro, za prostovoljno izbiro mnogih ljudi, ki	so hoteli verjeti v utopijo in se zavestno oklenili laži. Vztrajali so v	utvari, čeprav so imeli dovolj razlogov in dokazov, da bi se lahko	odločili drugače. Utvara komunizma je izpolnjevala praznino, ki se je	polaščala modernega človeka s tem, da je prikazovala kot dosegljive vse	človekove želje ter obljubljala človekovo dokončno "znanstveno	dozorelost".<note place="foot" n="43"> M. Vargas Llosa, La ficcion y	la historia, v: La Nacion, Buenos Aires, 28. 2. 1995., str. 9</note>
						</p>
						<p>Znano je, kako je eden od očetov komunistične revolucije na Slovenskem na	stara leta opravičeval svoje laži o stanju v Sovjetski zvezi, rekoč, da	če bi govorili resnico o tem, kakšno je tam življenje, bi jim nihče ne	maral slediti. Pa se je stari mož verjetno motil. Velika večina ljudi,	vsaj na Slovenskem, je imela dobre informacije o boljševiških zločinih,	a jih mnogi niso marali priznati, ker so hoteli verjeti pravljicam, ki	so obljubljale raj. Res se je na svetu kaj malo spremenilo od časov, ki	jih opisuje Geneza. Tokrat je igrala vlogo kače partija, ki se je –	zvesta svoji naravi – ob pričetku političnega </p>
						<pb n="113"/>
						<p>potresa hitro prelevila, tako da zdaj živijo njeni nasledniki pod drugo	krinko in na novo pričenja staro, že neštetokrat ponovljeno, pa za	človeka vedno vabljivo igro. </p>
						<p>Če je komunizem v tolikih deželah pripeljal do krvave revolucije in po	njej do tiranije, je to sicer res posledica zmotne in varljive	ideologije, a v veliki meri tudi mnogih neodgovornih pa tudi zavestno	slabih osebnih odločitev, to je človeških slabosti, in tudi zlobe.</p>
						<p>Ko so komunisti med nami pričeli moriti ljudi, za katere smo vsi vedeli,	da so zavedni narodnjaki ter pošteni, večkrat vzorni ljudje, je stal	vsakdo pred tiho odločitvijo. Izraziti svoje mnenje, obsoditi zločin in	s tem tvegati glavo ali brez besed prikimavati kleveti o izdajalcih, ki	jih je "strokovno" širila partijska centrala "znastvene laži"? Ostati	tiho je bilo lažje, varneje, a hkrati je tako zadržanje pomenilo	notranje glasovanje za laž in za zločin. Tehtnica vesti se je nagnila in	zdaj je bilo treba le še iskati izgovorov za držo, ki je bila v	nasprotju s krščansko oblikovano vestjo. In tako iskanje izgovorov še	danes bremeni tudi nekatere verne kristjane ter jih v osebnem in javnem	življenju paralizira. </p>
					</div3>
					<div3>
						<head>Sklep: Iz preteklosti v prihodnost</head>
						<p>Ko danes pogrešamo, kot radi govorimo, pokončnih ljudi, se ozrimo v	polpreteklost in bomo videli, koliko zavednih, pokončnih rojakov je	končalo pod kroglami komunistov, koliko jih je izgubilo zdravje in	nekateri celo svojo pokončnost; bodisi v ječah bodisi pod dolgolet nim	pritiskom nekrvavega, političnega terorja. Vsak terorizem upošteva	šibkost človekove narave. Toliko bolj drži to za komunistično	strahovlado, ki je od vsega začetka za obvladovanje oseb in množic	uporabljala znanstvene izsledke osebne in družbene psihologije. Tako se	je partiji posrečilo v razmeroma kratkem času z grožnjami, z obljubami	in s podkupovanjem pretopiti mnogo državljanov v brezbrižno maso, medtem	ko je nad ostale pritisnila z vso težo nasilja. Komunisti in njihovi	sopotniki so govorili, da hočejo spremeniti naš narodni značaj.<note	place="foot" n="44"> Glej: četrta točka Vrhovnega plenuma OF 1. 11.	1941. Po: S. Kos, o. c., str. 170</note> V določeni meri se jim je	to posrečilo. Niti potomci krvnikov niti družine pomorjenih in	preganjanih ne bodo nikdar več take, kot bi sicer bile. Števila krvavih	in nekrvavih žrtev njihovega strašnega eksperimenta ne bomo nikdar	poznali, še vrsto let pa bo nad nami temna senca preteklih zločinov in	krivic. </p>
						<p>Med ruševinami komunizma ostajajo nedotaknjene bistvene idejne primesi,	ki so ga naredile za eno največjih, če ne celo največjo prevaro v	zgodovini. Komunisti so razvrednotili človeka in umor spremenili v	brezosebno "likvidacijo" in z ljudmi hladnokrvo manipulirali. Tistim, ki	so postavljali neke nove družbene temelje na rekah krvi, življenje ni	bilo vrednota. Podobno ne spoštuje življenja pokomunistična, porabniška	družba. Z ustavo in z zakoni brani umor nerojenih oseb, likvidacijo	otrok brez imena. Slovenski narod je demografsko oslabljen zaradi	komunističega genocida; podobno ogroža dandanes njegov obstoj, ob molku	javnega mnenja, omenjeni pomor nerojenih rojakov. Danes se poleg	kristjanov le malokdo poteguje za to, da bi življenju in človekovi osebi	priznaval pravo veljavo in čast. </p>
						<p>Če so nekdanje generacije komunistov obvladovale ljudstvo z nasiljem, z	materialistično ideologijo in z lažjo, poskušajo njihovi idejni sinovi	in hčere doseči nekaj podobnega z drugačnimi, a ne povsem drugimi	sredstvi. Kljub mnogim nasprotjem je "skupni imenovalec marksizma in	liberalizma v tem, da se tako eden kakor drugi omejuje na imanentne in	povsem zemske perspektive človeške zgodovine". Zato so nekdanji	totalitarci, katerim je bila "morala" le občasna "taktika" na poti do	določenih osebnih in skupinskih koristi, kaj </p>
						<pb n="114"/>
						<figure>
							<graphic url="slike_z_108/z_108_49.png"/>
							<head>Iz preteklosti v prihodnost <name>Lojze Erjavec </name>
							</head>
						</figure>
						<pb n="115"/>
						<p>"lahko postali liberalci, potem ko so nehali biti komunisti".<note	place="foot" n="45"> Anton Stres: El fundamento de la Democracia	Moderna, v: El Mercurio, Santiago de Chile, 6. 11. 1994, str.	E12</note>
						</p>
						<p>Zgodovinski determinizem, ki so ga oznanjali komunisti, naj bi odvezoval	posameznika sleherne odgovornosti. Relativizmu, ki so se ga po polomu	marksizma oklenili nekdanji oblastniki, je osebna odgovornost prav tako	tuja. Človekova enkratnost in posebnost sta bili neskladni z nekdanjo	doktrino o protagonizmu množic, a tudi ne prijata modelu pomasovljenja v	okviru globalnega trga. Nekoč so hoteli močne osebnosti iztrebiti,	zlomiti ali izolirati, danes pa jih poskušajo obvladati ali utišati s	pomočjo medijskih monopolov. Marksizem si je prizadeval uničiti družino	in narod kot naravna varuha individualnosti in temelja naravnega reda.	Sodobni progresistični materialisti hočejo razvrenotili družino s	teorijo spola. Če so nekoč komunisti propagirali, naj se za blagor	človeštva internacionaliziramo, se njihovi potomci zavzemajo, da bi	zdaj, ko imamo lastno državo, žrtvovali lastno narodnost in jezik,	bodisi na oltarju Evrope bodisi na grmadi multikulturnosti. Če naj bi se	nedolgo tega podrejali "znanstveni" dogmi dialektičnega materializma,	naj bi zdaj sprejeli materializem po pragmatični poti. Ni potreben	prevelik miselni napor, da opazimo kontinuiteto takih nenaravnih in tudi	protinarodnih teženj. Kot nekoč stoji slovenski izobraženec pred nalogo,	da razčleni in odkriva pravo vsebino političnih in gospodarskih gesel, s	katerimi psihološke delavnice dedičev nekdanjega sistema prepletajo naš	kulturni prostor.</p>
						<p>Politični slogan je imel v času enoumja izreden pomen, ker je večini	prihranjal "napor" mišljenja. Tudi nova progresistična družba rada	uporablja taktiko uveljavljanja kakih »neizpodbitnih«, a nikdar	preverjenih »dejstev«. Volja odkrite ali prikrite manjšine prihaja na ta	način do posameznika že prebavljena in zavita v lep, vabljiv ovoj. To	pomaga pri uničevanju razsodne individualnosti, ki je temelj zdrave in	trdne kulturnosti. Ker danes ni več mogoče masovno pobijati idejnih	nasprotnikov, jih poskušajo nekdanji kolektivisti, sedanji pro gresisti,	razosebiti in razvrednotiti v mlačni nenačelnosti relativizma. Oborožen	boj za brezrazredno družbo je nova generacija preimenovane partijske	elite nadomestila z neoboroženim bojem za družbo brez identitete in brez	vrednot. V tem boju je posameznik lahko ranljiv; skupnosti, družinska in	narodna pa tudi verska občestva lahko uspešno kljubujejo tokovom umetno	ustvarjenega javnega mnenja in tega z vztrajno zvestobo resničnim	vrednotam tudi preusmerijo. </p>
						<p>Miselna jasnost, potrebna za orientacijo sredi posplošenega relativizma,	je lahko sad kulturne samobitnosti, trdne osebne vere in globokega,	discipliniranega študija. Odpor javno sprejeti zmoti pa zahteva tudi	pogum. Ne gre za lahko pot, marveč za strmo stezo, ki vodi k vzvišenemu	cilju, ki ni dosegljiv brez vztrajnosti, napora in pripravljenosti na	žrtev. </p>
						<p>Tako je tudi nova generacija Slovencev pred vprašanjem žrtve. Ker so	moralne vrednote visoko nad vsakdanjimi, tvarnimi koristmi, zahteva	življenje v skladu z njimi tudi to, da je človek pripravljen sprejemati	nase tudi odpovedi. Tukaj se stikata in razhajata dve poti: pot	revolucije, ki ob geslu "žrtve morajo biti" misli predvsem na žrtvovanje	svojih nasprotnikov, in pot krščanskega spreobrnjenja ter družbene	prenove, ki temelji na svobodni, velikodušni požrtvovalnosti osebe, ki	ljubi in išče skupno dobro.</p>
						<p>Sredi prejšnjega stoletja so tisoči rojakov darovali svoje življenje za	verske in narodne vrednote. Njihova žrtev je izhodišče za razumevanje	slovenske sedanjosti in upanje naše prihodnosti. Bog daj, da bi raslo	tudi danes med nami dovolj rodoljubov, pripravljenih velikodušno	žrtvovati vsaj del svojega ugodja za iste vrednote in tako zagotoviti	našemu narodu prihodnost. ?</p>
						<pb n="116"/>
					</div3>
				</div2>
				<div2>
					<head>Tranzicijsko poslanstvo teološke fakultete - 4. Del </head>
					<docAuthor>Janez Juhant</docAuthor>
					<div3>
						<head>Odgovornost vseh za skupno dobro </head>
						<p>Leta 1995, pet let po spremembah oziroma petdeset let po vzpostavitvi	komunističnega diktatorskega sistema, sem kot dekan TEOF dal pobudo, da	pogledamo na pet let tranzicije in ubesedimo, kaj se nam je Slovencem	zgodilo v petdesetih letih totalitarizma oziroma se nam dogaja v času po	demokratičnih spremembah. Senat je načelno soglašal in mi poveril, naj	organiziram posvet v Zavodu sv. Stanislava z naslovom Na poti k resnici	in spravi. </p>
						<p>Že vseskozi od demokratičnih sprememb smo se ozaveščeni profesorji na	TEOF dejavno vključevali v zahtevne procese preseganja usedlin bivšega	režima. Med drugim smo tudi prek društva Združeni ob Lipi sprave s	pokojnim Stanislavom Klepom načrtovali konkretne poti za uveljavitev	Deklaracije o narodni spravi. Kot dekan TEOF sem se še posebej čutil	obvezanega za te naloge. Sicer se je večina profesorjev na TEOF v	zahtevnem času ob spremembi vključevala v delovanje cerkvenih komisij,	organizacij in posredno prek strank uveljavljala temelje cerkvenega	družbenega nauka. Tako smo delovali v mešani komisiji med državo in	Cerkvijo, Komisiji Pravičnost in mir, Komisiji za dialog itd. A vse bolj	smo na tej poti doživljali tudi ovire, in celo med svojimi ljudmi smo	imeli zaviralce pri uresničevanju teh procesov. Pri strategiji	uresničenja tega smo se organizacijsko slabo usklajevali in povezovali.	Sestavni del postkomunistične strategije pa je bil (in je še) tudi	onemogočanje oziroma oviranje smelih pobud pri civilnodružbenih in	političnih gibanjih, organizacijah in strankah. Sestavni del takega	delovanja sil bivšega režima je bilo usmerjanje ljudi v vzporedne in	nepomembne osebne in družbene dejavnosti – to nalogo je v bivšem sistemu	opravljal mehanizem »samoupravljanja«. Načrtovalci in ohranjevalci	oblasti bivših elit tako zaposlujejo državljane z nepotrebnimi bremeni	in nepomembnimi vzporednimi dejavnostmi, da lažje preglasijo oziroma	prekrijejo svoje predvsem nepregledne (netransparentne)	gospodarsko-finančne dejavnosti, ki jih vpregajo v politični voz	formalno demokratičnih procesov. Tako so komunisti nekoč ovirali in	zaposlili ljudi z nepomembnostmi oziroma so jim skušali zamegliti pogled	na njihove prave probleme. V totalitarizmu se je to dogajalo s terorjem,	prisilo in drugimi oblikami ustrahovanja, danes pa prek medijskih	zameglitev, npr. s postavljanjem nepomembnih tem na radio in TV, da	postkomunisti v tej megli lahko neovirano vlečejo zase in svoje	sorodnike in sodelavce pomembne družbene poteze. </p>
						<p>Tudi vključevanja novih ljudi na področja družbe, tudi profesorjev TEOF,	so ovirale stare in nove (tajne) povezave teh ljudi z bivšimi	oblastniki, ki so ostali glavni nosilci ali izvrševalci ekonomskih	oziroma finančnih procesov v tranziciji. Za lažje poslovanje so	oblastniki ob spremembi ukinili SDK (Služba družbenega knjigovodstva),	ki je dotlej nadzorovala finančne tokove. V procesih tranzicije jim je	šlo v veliki meri za ohranitev ekonomske prevlade oziroma za privatne	račune 'posvečenih'. Bežen pogled na tranzicijsko dogajanje, posebno	oviranje vračanja premoženja, kontrole lastninjenja, malverzacije v	bankah itd. le potrjujejo, da gre za to, da realna ekonomska moč ne bi	prešla na nove politične elite. Temu obvladovanju služi tudi kontrola	nad mediji, sodstvom in vzgojno-izobraževalnimi in	znanstveno-raziskovalnimi ustanovami. Tipičen primer je tudi SAZU, ki za	razliko od podobnih ustanov v tujini finančno stimulira svoje člane, ki	so temu primerno lojalni. Zato ni uspel poskus spoštovanega in etično	ozaveščenega akademika prof. dr. Jožeta Trontlja, da bi SAZU sprejela	deklaracijo o narodni spravi. Med akademiki za to ni dobil potrebne	večinske podpore, </p>
						<pb n="117"/>
						<p>kar je pokojnega akademika navdajalo z žalostjo nad ustanovo, ki ji je	predsedoval, saj si je njeno vlogo v družbi predstavljal vendarle bolj	etično oziroma humano. Podobno so tudi na drugih ustanovah in uradih	prizadevanja za uveljavitev spravnega procesa v naši družbi in drugi	pomembni tranzicijski projekti naleteli na odpor. Tako se nas je	manjšina članov Nacionalnega kurikularnega sveta zavzemala za globlje in	bolj korenite spremembe v šolskem sistemu; proti pa je bila številna in	zanesljiva večina, ki je dopuščala zgolj formalne spremembe. Tudi apel	na takratnega podpredsednika vlade Marjana Podobnika, naj on s svojo	politično močjo podpre naša prizadevanja, ni zalegel. </p>
						<p>Ne glede na uspehe ostajam prepričan – kar sem že večkrat javno povedal	–, da imata TEOF in celotna Cerkev na Slovenskem stalno nalogo	spodbujati procese poprave krivic in rehabilitacije žrtev. Ne gre le za	dostojen pokop in vrnitev dobrega imena vsem, ki jim je revolucija po	krivici odvzela dobro ime ali življenje ali celo oboje, pač se moramo	stalno zavzemati za vse ljudi, ki se jim v družbi vedno znova dogajajo	krivice. TEOF je poklicana, da k delovanju za pravičnost spodbuja tudi	druge akademske, demokratične in civilnodružbene ustanove, organizacije	in gibanja. Za to je treba spodbujati civilno-družbene pobude, gibanja	in politične sile ter razvijati tranzicijske procese na vseh ravneh	družbe. Posvet v Šentvidu je bil namenjen pregledu rezultatov dosedanjih	prizadevanj in razvijanju nadaljnjih strategij. </p>
						<p>Kot dekan TEOF UL sem k soorganizaciji posveta Na poti k resnici in	spravi povabil Novo Slovensko zavezo (NSZ ) in Zavod Sv. Stanislava v	Šentvidu ter k sodelovanju tudi pomladne stranke. NSZ je po svojem imenu	in izročilu zavezana urejevanju teh zadev. Šentvid je kraj množičnega	koncentracijskega taborišča žrtev komunizma. Žal je takratno vodstvo	zavoda v svojem zborniku, ki so ga pripravili ob 100-letnici svojega	delovanja, ta žgoči problem šentviške kalvarije skoraj povsem obšlo.	Povabilo pomladnih strank je imelo namen utrditi enotnost med njimi za	celovito reševanje tranzicijskih problemov. Namen posveta je bil torej	pogovor demokratičnih sil o stanju ter perspektivah delovanja za	normalizacijo oziroma spravo v naši družbi. Posvet je imel dva dela: 1.	razmišljanja o revolucionarnem dogajanju ter 2. okroglo mizo pomladnih	strank in predavateljev o razvoju demokratičnih procesov med nami, kot	pove naslov Iskanje resnice na poti sprave. To je bil čas, ko smo se	katoličani komaj začeli zavedati svoje soodgovornosti za oblikovanje	nove družbe. (»Nato sem videl novo nebo in novo zemljo« – Raz 21,1; prim	tudi Iz 65,17.) </p>
					</div3>
					<div3>
						<head>Na poti k resnici in spravi</head>
						<p>Védenje o dejanskem položaju, ki vključuje kritičnost do svoje	preteklosti, je podlaga za uspešno bodočnost. Že Grki, za njimi pa tudi	srednjeveški krščanski misleci so poudarjali modrost kot prvo in	najpomembnejšo človekovo krepost, ki zahteva védenje o stvareh, o	resničnosti, v kateri živimo. Kljub temu da je človek odprt za resnico	in naj bi je zato ne mogel zgrešiti, se nam na poti k resnici	postavljajo številne ovire. Še bolj težavno postane to iskanje, če	družbeno-politični procesi s sistematično lažjo zapirajo pota do	resnice, kot se je to dogajalo v komunističnem režimu in posledice	trajajo v nas in med nami še danes. Gandhi je dejal, da je treba resnico	stalno misliti, jo govoriti in udejanjati. Resnica mora prevevati vse	naše bitje, potem se bo lahko širila tudi v družbeni prostor. Kristus pa	nam je zapustil še bolj tehtno popotnico: »Resnica vas bo osvobodila.«	(Jn 8, 32) </p>
						<p>Kaj pa poravnava krivic? Bralka ruskega časopisa Izvestija Nikolina leta	1990 v pismu redakciji zahteva kazen za bivše komunistične zločince in	takole opredeljuje svoj odnos do logike revolucionarjev: »Če so otroci	in otrok</p>
						<pb n="118"/>
						<figure>
							<graphic url="slike_z_108/z_108_50.png"/>
							<head>Na poti k resnici in spravi <name>Lovro Stanovnik </name>
							</head>
						</figure>
						<p>otroci Lisenka še pri življenju, naj plačajo s svojim življenjem za smrt	Nikolaja Vavilova. Vsi pravični sovjetski državljani bi morali danes za	sorodnike Lisenka, Berije kakor tudi za sodnike stalinističnih procesov	in ječarje zahtevati smrtno kazen.«<note place="foot" n="46"> Lavrin,	Alexander. 1996. Homo sovjeticus en redez-vous mit dem Tod, v:	Berloewen, von Constantin. Der Tod in den Weltkulturen und	Weltreligionen, München: Diederichs, 349 (344–359)</note> Ali je	torej pot k resnici in k rešitvi totalitarnih zagat totalna izključitev	(smrt) novih tj. nedolžnih žrtev, ki kot otroci ali vnuki Lisenka in	Berije in drugih, tudi slovenskih revolucionarjev, ki zaradi sorodstva	še niso bili zločinci? Naj torej ideološki vzorec manihejske	revolucionarnosti še naprej razdvaja in ločuje ljudi in jih tudi v	formalno postavljenih demokratičnih okvirih vzdržuje v dvojnosti in	nespravljivosti od preteklih nasprotij? Z izključevalno miselnostjo je	težko priti do sprave. Na drugi strani pri storilcih ali njihovih	naslednikih ni nobenih znakov prošnje za odpuščanje oziroma celo ne	priznanja storjenih zločinov, pač pa težnja, da se izključevalnost v	družbi še kar vzdržuje. Tipičen primer je Zdenko Roter, ki v svojih dveh	knjigah le nadaljuje ozirom potrjuje omenjeno komunistično logiko.</p>
						<p>Zmagovalci niso pripravljeni prepustiti svoje vodilne vloge v družbi in	preprečujejo </p>
						<pb n="119"/>
						<p>poskuse, ki bi omogočili uvid v celovitost resnice preteklega družbenega	stanja in njegovih posledic v sedanjosti. S priznanjem resnice bi	sestopili iz svojih namišljenih (mitskih) predstav in priznali človeško	resnico ter s tem svojo človeško nemoč, ki jih je vodila v genocid nad	lastnim narodom. Poraženi in zatrti na drugi strani težko zberemo pogum,	da bi zmogli javno pokazati svojo odprto in pristno človeško podobo, saj	nas je teror zaznamoval kot žrtve. A zahteven proces družbene preobrazbe	je treba izpeljati, če hočemo, da se revolucija kdaj konča. Samo pot	sprave je rešitev, sicer ostajamo nenormalna družba. Nobena družba	namreč ne more živeti v stanju napetosti in v neporavnanih odnosih, pač	pa mora te vedno znova urejati in ljudi odpirati za medsebojno	komuniciranje, za dogovarjanje o skupni prihodnosti.</p>
					</div3>
					<div3>
						<head>Neprestano razčiščevanje </head>
						<p>Na omenjenem posvetu smo bili predavatelji: B. Dolenc, J. Juhant, M.	Kremžar, V. Ošlak, J. Stanovnik, J. Zdešar in P. Urbanc in razpravljavci	J. Janša, L. Peterle, M. Podobnik, V. Blažič, M. Klevišar, A. Drobnič,	L. Markelj, B. Košir, D. Malenšek, L. Legan, J. Stanovnik, T. Stanovnik,	T. Velikonja. Ubesedili smo dogajanje med drugo svetovno vojno in po	njej ter stanje duha v demokratični Sloveniji. Izdali smo tudi knjigo	kot prvi zvezek novoustanovljene Teološke znanstvene knjižnice. Posvet	je pokazal, kako težko je odkrito, pošteno, nepristransko in pogumno	izpovedovati resnico, obenem je dal za to smernice in opogumil, da je to	kljub oviram mogoče ter da je to družbena nujnost. To pot odpira vera v	človeka kot božje bitje, kot bitje, ki ima svoje pristne korenine v Bogu	oziroma v človekovi bogopodobnosti. Krščansko izročilo kot sestavni del	evropske kulture nas zavezuje, da krenemo po tej težki in zahtevni poti.	Žrtvam revolucije je ta nauk dajal moč, da so vztrajale v resnici in	bile pripravljene rajši izgubiti življenje kot odstopiti od nje. Kadar	se človek izneveri resnici, tepta človeško dostojanstvo. Človek ne more,	kot pravi papež Janez Pavel II., opravljati teh nalog sam, saj je	občestveno bitje,<note place="foot" n="47"> Papež Janez Pavel II.	Centesimus annus št. 32</note> živi skupaj z drugimi. Zato moramo v	sebi in med seboj stalno razčiščevati in urejati, popravljati in krpati	ter raztreščeno dograjevati. To je zahtevna pot resnice. Janez Pavel II.	nas zato spodbuja: »Po zlomu komunističnih totalitarizmov in številnih	drugih totalitarnih režimov ter tistih z imenom 'narodne rešitve'	doživljamo danes premoč, čeprav ne povsem nesporno, demokratičnega	ideala, povezanega z živo zavestjo in skrbjo za človekove pravice. Prav	zato morajo narodi, ki svojo notranjo ureditev na novo oblikujejo, z	izrečnim priznanjem teh pravic postaviti demokracijo na verodostojno in	solidno podlago ... Poleg družine opravljajo tudi vmesni družbeni organi	važne naloge in pletejo svojske solidarnostne mreže. Ti dejansko	dozorevajo v pristna človeška občestva, poživljajo družbeni sestav in	preprečujejo, da bi ljudje potonili v brezimnost in pomasovljenje, kar	se v moderni družbi često dogaja. Človek živi v različnih medčloveških	povezavah in v njih raste 'subjektiviteta družbe'. Posameznika danes	često pritiskata oba pola: država in trg. Včasih živi pod vtisom, da	obstaja samo kot proizvajalec in potrošnik blaga ali kot predmet državne	uprave. Pri tem se pozablja, da sožitje ljudi nima končnega cilja ne	trga ne države, ampak nosi v sebi edinstveno vrednoto, kateri morata	biti država in trg podrejena. Človek je predvsem bitje, ki išče resnico	in si prizadeva, da bi po njej živel, in v trajnem dialogu, ki vključuje	pretekle in sedanje rodove, o njej razglabljal ... Odkrito iskanje	resnice zaznamuje kulturo naroda ...«<note place="foot" n="48">Centesimus annus št. 47 in 49 ter 50</note> Zahtevna in nujna </p>
						<pb n="120"/>
						<p>naloga tranzicijskih družb je iz te anonimnosti v občestvo potegniti vse,	ki so bili doslej zaradi totalitarne enostrankarske in enobarvne družbe	nasilno obsojeni v pozabo, izločeni ter pahnjeni v fizično in družbeno	smrt, torej odrinjeni iz družbene zavesti. Resnico moremo odkrivati le v	navzočnosti vseh, v celostnem komuniciranju družbe, iz katere ni nihče	izključen. Spodbujati ta proces je naloga posebej Cerkve in z njo TEOF,	ki se ji po svojem temeljnem poslanstvu ne smeta izneveriti. Seveda mora	za to skrbeti tudi vsa družba, v njenem imenu nosijo to odgovornost	državne ustanove, če hočemo, da se bo družba razvijala v tvorno	sodelovanje in normalno življenje.</p>
					</div3>
					<div3>
						<head>Sočutje in resnica </head>
						<p>Že ob posvetu v Šentvidu se je pokazalo, kako težko je usmeriti ljudi in	tudi stranke v skupne projekte za uveljavljanje tega demokratičnega	ideala. Danes se zdi, da se težnja k »sporom na desnici« le še krepi in	se vzdržuje revolucionarni razdor po celotni družbi, ki pogojuje tudi	težnjo po sporih na desnici in v Cerkvi. Temu se ni mogla izogniti niti	Teološka fakulteta. Da bi se bolj povezali in organizirali že v sami	Cerkvi, sem 15. julija 1997 predlagal ordinariatom in redovnim	predstojnikom, nato pa še celotni Slovenski škofovski konferenci	ustanovitev kadrovske komisije v Cerkvi na Slovenskem. Ta je bila potem	ustanovljena in potrjena. Sestavljali so jo vidni kleriki in laiki vseh	škofij, kot dekan TEOF sem jo vodil. Po celoletnih razpravah smo prišli	do zaključka, da je treba premoženje Cerkve v celoti popisati in	oceniti. Na podlagi tega bi bilo mogoče delati tudi kadrovski načrt	Cerkve in uspešnejšo družbeno strategijo Cerkve. Škofje so na to	odgovorili, da ker v celoti še ni izvedena denacionalizacija, finančnega	stanja ne morejo predložiti (!); s tem je bilo naše načrtovanje	zaključeno.</p>
						<p>28. maja 1997 smo v dvorani Teološke fakultete v Ljubljani v okviru	društva Združeni ob lipi sprave organizirali okroglo mizo z naslovom	Evropa in mi; Stanje duha in Slovenci. Sodelovali smo: predsednik	ustavnega sodišča prof. dr. Tone Jerovšek, prvi predsednik DEMOS-a in	poslanec v državnem zboru dr. Jože Pučnik in sam kot dekan TEOF.	Ugotavljali smo neuresničevanje demokratičnih postopkov in padanje	moralnih standardov v javnosti in etično erozijo. Nismo doživeli, da bi	prišlo do pravne obsodbe bivšega totalitarnega režima, opažali smo (kar	se kaže še danes) trdovratnost ali celo nasprotovanje uradov pri popravi	krivic. Širše zakonodajno zaledje in drugi uradni postopki, predvsem	sodišča, so omogočali nekaznovan odliv družbenega premoženja. </p>
						<p>Člani akademskega kluba Straža in njihovi sorodniki iz zdomstva so	prispevali sredstva za spomenik prof. dr. Lambertu Ehrlichu na Teološki	fakulteti, ki je bil odkrit 26. 5. 2002. Kot dekan sem se zavzel za	postavitev spomenika temu odličnemu profesorju na TEOF in državniško	razmišljujočem Slovencu. Vsako leto smo v soorganizaciji TEOF in društva	Združeni ob Lipi sprave priredili žalno slovesnost najprej na Streliški	ulici, nato ob kipu na TEOF. Takratni dekan dr. Alojzij Slavko Snoj je	ob slovesni otvoritvi kipa dejal: »Žarki današnjega dne so iz vrste	tistih, ki iz narodovega telesa izganjajo temo in tkivo kličejo k	vstajenju.«<note place="foot" n="49"> Aleksič Jure, 2017.	http://www.mladina.si/93900/ehrlich/. Prid. 25. 11. 2017</note>
						</p>
						<p>Ob 70-letnici konca II. svetovne vojne, revolucije in povojnih pobojev	smo se profesorji TEOF iz raziskovalnega programa Etični temelji in	perspektive družbe ter religiologija v kontekstu sodobne edukacije, ki	sem ga vodil, zelo dejavno vključili v pobudo Resnica in sočutje. Njen	namen je bil ozavestiti čim več ljudi za resnico medvojnega in povojnega	revolucionarnega trpljenja ter spodbuditi k sočutju z vsemi žrtvami ter	tako pripomoči k spravi v </p>
						<pb n="121"/>
						<p>naši družbi. Organizirali smo nacionalni in mednarodni posvet; okrogle	mize po Sloveniji, ki jih je spremljal Radio Ognjišče, so potekale v	Celju, Novem mestu, Šentvidu v Ljubljani, Novi Gorici, Veržeju in	Mariboru. Povezali smo se z več drugimi ustanovami in gibanji. Z	mednarodnimi sodelavci smo izdali tudi knjigo Truth and Compassion pri	založbi LIT (Münster). Pri založbi Ognjišče pa sva z voditeljem okroglih	miz Alenom Salihovićem izdala vse prispevke z naših srečanj na okroglih	mizah. Uspeli smo pritegniti veliko ljudi in tudi prek TV, Radia	Ognjišče razširiti resnico o zahtevnosti časa, stiskah, trpljenju, smrti	in preizkušnjah preživelih v ognju revolucije in vojne. Govorniki so	nakazovali poti reševanja posledic povojnih pomorov, rehabilitacije	žrtev in nakazovali možnosti spravnih procesov v naši družbi.</p>
						<p>Kot predsednik društva Združeni ob Lipi sprave sem bil na predlog DEMOS-a	na Kamniškem povabljen tudi k izpeljavi postopkov za postavitev kapelice	žrtvam v Kamniški Bistrici (KB), ki so jo financirali svojci pomorjenih	iz Črne gore. Dejavno sem se vključil v proces, ki smo ga kljub težavam	izpeljali in končno kapelico blagoslovili. Tu se nam je zgodilo kar	nekaj neprijetnosti. Ena izmed njih je bil tudi žaljiv govor kamniškega	župana Marjana Šarca na slovesnosti blagoslovitve vpričo gostov in	darovalcev za spominsko kapelico. Odbor me je določil, da pregledam vsa	besedila za slovesnost in vsi, tudi episkop dr. Amfilohije Radović, so	prej poslali svoje govore, ki smo jih prevedli v slovenščino oziroma	črnogorščino. Kljub moji prošnji, naj govor spremeni, ker bo sicer	žaljiv za navzoče in krivičen do žrtev, je župan vztrajal in v govoru	dejal: »Na kraju, kjer smo danes, so svojo pot končali pripadniki	vojska, ki so se znašle na napačni strani zgodovine, misleč, da imajo	pravo poslanstvo. Današnja slovesnost nima in ne sme imeti namena	opravičevati njihovih medvojnih dejanj, jih rehabilitirati ali kakorkoli	spreminjati njihovo vlogo v zgodovini. Kdor pričakuje to, so njegova	pričakovanja napačna.«<note place="foot" n="50">http://radio.ognjisce.si/sl/196/slovenija/25578/. Prid. 13. 3.	2018</note>
						</p>
						<p>Ob tej priliki pa se je pokazala tudi temna plat TEOF. Eden izmed	profesorjev je na prošnjo odbora, naj povabijo znance in ostalo javnost	na blagoslovitev kapelice, odgovoril skrajno neprimerno: »Na vsako pasjo	procesijo pa ne bom vabil!« To potrjuje, kako razklana je naša družba in	tudi Cerkev in celo naša TEOF.</p>
						<p>V nasprotju s tem omenjam še pobudo drugega kolega iz TEOF, da bi za	mlade načrtovali pot spomina, ki bi jo lahko poimenovali Pot resnice in	sočutja, in sicer med Brezarjevim breznom in Kucjo dolino, da bi mladim	nevsiljivo posredovali zgodovinsko resnico in omogočili dolgoročno	ubesedenje naše narodne travme ne le v revolucijo vpletene generacije,	pač pa tudi njihovih potomcev na obeh straneh.</p>
						<p>Morda je ta mozaični pregled vloge TEOF nekoliko subjektiven. Najprej	zato, ker sem bil sam na TEOF zaradi dekanske službe ob prelomnem času	bolj kot drugi vpet v ta dogajanja, potem pa tudi zato, ker sem se tudi	osebno zavzemal in se še zavzemam, da bi se naša družba demokratizirala	in opravila dolžnost do nepokopanih žrtev ter jih ustrezno	rehabilitirala. Lahko bi dodali še kaj. Vpetost teologov v znanstveno,	profesorsko in drugo delovanje – v tranziciji posebej pestro in	zahtevno, a žal včasih tudi za kake profesorje protislovno – nas je vse	izjemno zaznamovala in določala. Kljub vsemu upam, da svoje poslanstvo	po svojih uvidih, sposobnostih in močeh le opravljamo vestno in skladno	s svojim krščanskim prepričanjem. Seveda le Bog najbolje ve za globlje	oziroma pristne namene in odločitve. Glede na to nas bo zgodovina sodila	po naši (ne)odgovornosti za narod in Cerkev, končno sodbo pa moramo –	hvala Bogu – prepuščati le Bogu. </p>
						<pb n="122"/>
					</div3>
				</div2>
			</div1>
			<div1>
				<head>Življenjska jubileja</head>
				<div2>
					<head>Ljudje za vse čase</head>
					<docAuthor>Brane Senegačnik</docAuthor>
					<div3>
						<figure>
							<graphic url="slike_z_108/z_108_51.png"/>
							<head>Justin Stanovnik <name> </name>
							</head>
						</figure>
						<p>Morda se prof. Justin Stanovnik niti ne bo strinjal s tem, da ga ob	njegovem visokem življenjskem jubileju, devetdesetletnici, naslovim z	intelektualcem. Zaradi osebne skromnosti in zaradi njegovega dela.	Njegovo javno delovanje je namreč neločljivo povezano z Novo Slovensko	zavezo, ki si s postavitvijo farnih plošč in izdajanjem revije Zaveza	prizadeva za razkritje desetletja prepovedane in popačene zgodovinske	resnice: njen cilj je obeležiti izbrisane žrtve revolucije in osvetliti	mnogoplastno kulturno razdejanje, ki ga je povzročil projekt novega	sveta. Prof. Stanovnik tako skupaj s prijatelji in sodelavci že dolgo	obvezuje ranjeni slovenski spomin in vzdržuje šibki plamen vedenja o	usodnih dogodkih 20. stoletja. To pa počne na poseben način: kot	intelektualec, kakršnih v Sloveniji ni veliko. Intelektualec se	razlikuje od ideologa po tem, da je zvest svoji izkušnji in misli: da	resničnost odkriva in ne postavlja. Da misli svoj čas v vseh	razsežnostih: družbeni, kulturni, politični, etični, osebni. Pa tudi, da	misli tisto, kar je onstran časa: tisto ozadje, ki presega in zamejuje	vsako dobo, ob katerem se pokaže mera pristnosti vsake dobe. Položaj	intelektualca je vedno v njegovi družbi, s Cankarjem rečeno, v »areni	življenja«, njegovo obzorje pa je univerzalno. Omnium horarum homo je	označil Erazem Roterdamski Tomaža Mora: človek za vsako priliko.	Stanovnik je to oznako naobrnil na intelektualca: človek za vse čase, ne	le po vedenju, temveč zlasti po etični prebujenosti, po zvestobi	resnici. Samo tak človek se ne daje zaslepiti čarom družbenega uspeha	ali intelektualne mode; ne zastraši ga rožljanje diktatorjev, vojaških	ali kulturnih, ne zlomijo nočni obiski partijske milice. </p>
						<p>Intelektualci so bili v 20. stoletju pomembna prvina evropske kulture:	bili so nepogrešljiva etična instanca, javni glas vesti, roka, ki je –	proti volji uradne večine, pogosto za ceno velike nevarnosti – odpirala	okno v zatohlih družbenih stavbah. Številna besedila Justina Stanovnika,	zlasti aktualni kulturnopolitični komentarji v Zavezi, pričujejo, da je	njihov avtor eden od njih. Nikoli ni prikrival svojega krščanskega	prepričanja (recimo raje kar globoke vere), a se tudi nikoli ni skrival	za njim: vselej diha skozi njegovo izkušnjo in misel. </p>
						<p>Tak človek je lahko v javnosti nastopil šele po zlomu SFRJ; prav zares pa	njegov glas ni sli-</p>
						<pb n="123"/>
						<p>šen niti danes, po četrt stoletja demokracije. To pove veliko o stanju	slovenske kulture, ki je bila – ne formalno, temveč duhovno – bolj	slovenska in demokratična v zadnjih letih SFRJ, kot je danes.	Razočaranje je, razumljivo, veliko; prav tako tudi osuplost. A slednja	ni upravičena. Moralno ogorčenje tu ne pomaga prav dosti. Številni so	prepričani, da demokratizacija pač poteka počasi in da je treba računati	tudi s hujšimi zastoji in odkloni. Tovrstni »realistični« optimizem	navdihuje huda naivnost, mišljenje, da bodo procesi demokratizacije že	sami pripeljali stvari na pravo mesto. »Zarobljenec čaka na obali, da bo	reka odtekla,« pravi Horacij. Ljudje, obsedeni s pragmatičnimi	rezultati, verniki v priročnike in liberalsko antropologijo ne vidijo,	kako zelo se je svet spremenil: tako, da npr. demokratizacija družbe ne	pomeni več normalizacije, ampak za normalne veljajo razne stare	postmarskistične kulturne utopije. V resnici je bilo vse to že ves čas	tu, pod površino. Če bi brali ljudi, ki jih zanima, kar se dogaja pod	površino, bi to vedeli. Stanovnikova besedila so o vsem tem govorila že	čisto ob začetkih demokratične države: opozarjala, da smo sredi	brezumja, v uročenem zalivu, klicala k pameti in normalnosti ... »Etika	javne besede, samostojnost medijev, avtonomnost visokih pedagoških in	znanstvenih ustanov: kaj te besede sploh pomenijo? Ali niso samo način,	kako je danes mogoče izrekati in širiti cinizem? [...] Tu je konec	jezika. A to niso nobene izjeme, takšna je faktura večinskega dela	javnega govorjenja.« Še več: »Ker so poglavitne institucije civilne	družbe ob politični demisiji komunizma ostale nespremenjene in se v	zgodovinsko operabilnem času tudi spremenile ne bodo, predstavlja	civilna družba tisto oporišče padlega sistema, katerega politične antene	bodo pozorno spremljale dogajanja v sferi politike. [...] Vse se bo	odvijalo v instinktivnem uvidu enotnosti interesov. Politična oblast bo	v povezavi z vozliščnimi jedri civilne družbe tako obvladovala celotno	družbo, da bo s primerno prisebnostjo – in te ji ne bo zmanjkalo –	nevtralizirala sleherni pristno demokratični vzgib. To bo 'prekrasni	novi svet'.«</p>
						<p>Ne vem, koliko ljudi danes to vidi. Gotovo se komu zdijo to očitna	dejstva. Toda pred šestindvajsetimi leti je bilo zelo zelo malo takih.	Kot prebivalci »prekrasnega novega sveta« bi lahko vsaj zdaj obžalovali,	da tiste številke Zaveze iz leta 1991 niso poznali ali brali ali pa je	vzeli zares. Morda pa je najbolje, kar lahko storimo, da si besede prof.	Stanovnika vzamemo k srcu in še enkrat premislimo, ali sodobna družba	potrebuje intelektualce ali so ji dovolj strokovnjaki. Potem bomo mogoče	hvaležni, da so med nami ljudje za vse čase.</p>
					</div3>
				</div2>
				<pb n="124"/>
				<div2>
					<head>Marko Kremžar</head>
					<docAuthor>Janez Juhant</docAuthor>
					<div3>
						<figure>
							<graphic url="slike_z_108/z_108_52.png"/>
							<head>Marko Kremžar <name> </name>
							</head>
						</figure>
						<p>Praznujemo 90-letnico gospoda Marka Kremžarja, krščanskega človeka,	družinskega očeta in družbenega delavca za dom in rod. Njegova izvorna	družina je dala pečat slovenskemu predvojnemu, medvojnemu in povojnemu	dogajanju. Med vojno je izgubil dva brata, duhovnika Marjana so ubili v	Srbiji, Franceta je doletela ista usoda kot Franceta Balantiča, ki je	bil tesno povezan s Kremžarjevo družino, oba sta zgorela v Grahovem.	Lani je praznovala 90- letnico tudi žena in mami Pavla. Podobna	kalvarija kot družino očeta Marka je spremljala tudi izvorno družino	mami Pavle, rojene Hribovšek, sestre Franceta in pesnika Ivana	Hribovška, oba sta padla kot domobranca, prvi med vojno, pesnik Ivan pa	je bil ubit v revolucionarni čistki po vojni. Marko in Pavla sta si v	begunstvu ustvarila družino petih otrok, ki jim sledijo vnuki in že	pravnuka, ki so se lahko vrnili v domače kraje, kar pomeni ne le	vračanje v domovino staršev, pač pa tudi ločitev od njih. To so torej	časi ločitve, smrti, begunstva, a obenem časi žive vere, upanja in	krščanske ljubezni, ki sta jo izžarevala, s svojim delovanjem za družino	in za slovensko skupnost. Bog, ki je povezoval ljudi tako v vojni in	revolucionarni vihri, dajal upanja in krepil vero, je bil z njima v	časih ločitve in ostaja zdaj, čeprav nas ločijo zemeljske razdalje. Kot	kristjani in verniki se vedno znova povezujemo v eno družino Božjih	otrok in v Bogu iščemo upanja, moči in blagoslova za svoja življenjska	prizadevanja.</p>
						<p>Vstali Odrešenik pomirja svoje učence: »Ne bojte se!« V njegovem imenu se	podeljuje odpuščanje in prinaša usmiljenje, ki ga ata Marko tako vneto	oznanja s svojimi spisi in svojim vsestranskim družbenim delovanjem.	Prevrat in spreobrnjenje je Marko dal naslov enemu svojih del. Vsi	življenjski prevrati kličejo k spreobrnjenju in vračanju človeka k Bogu	in soljudem. To je velikonočno sporočilo upanja in vere. To je bila tudi	življenjska vsebina vseh vernih v težkih časih, tudi Pavle in Marka v	času prevrata in odhoda v begunstvo ter delovanja med rojaki v	Argentini.</p>
						<p>Danes se Bogu zahvaljujemo za dar Markovega in Pavlinega življenja ter za	dar življenja njunih sorodnikov in prijateljev, ki so kot onadva zvesto	izpričali svojo krščansko vero tudi v najtežjih časih preizkušenj. Vesel	sem, dragi Marko, da sva lahko tudi midva v prizadevanjih za domovino	Slovenijo stkala prijateljstvo in sodelovanje. Hvala, Bog naj vaju	blagoslavlja med nami in krepi tudi z upanjem na večno vstajenje pri	njem, kjer upamo, da bomo vsi dokončno prišli za vedno skupaj. </p>
						<pb n="125"/>
					</div3>
				</div2>
			</div1>
			<div1>
				<head>Po branju</head>
				<div2>
					<head>Miloš Vauhnik: PE-FAU In XX. stoletje</head>
					<docAuthor>Janez Juhant</docAuthor>
					<div3>
						<head>Ljubljana, Jutro 2012</head>
						<p>»Naslov knjige je nekoliko eksotičen,« začenja avtor svoje delo in	pojasni, da gre za nemški izraz politisch-verdächtig (politično	sumljiv), kakor so avstrijske oblasti med prvo svetovno vojno označevale	predvsem Slovane (tudi Italijane), ki so jih imele za sumljive. S to	etiketo so oblasti v nemško-nacionalistični gonji označile številne	zavedne ljudi omenjenih narodov in jih potem zapirale, preganjale,	ovirale, kaznovale (celo s smrtjo), medtem ko se Nemcem in Madžarom to	ni dogajalo. Preseneča dejstvo, da so bili to praviloma monarhiji	privrženi državljani, seveda pa ne velikonemški nacionalisti. Sam avtor	je že kot dijak, kot član Organizacije narodno-naprednih statistov dobil	od Nemcev na Štajerskem to oznako, ki se ga je potem držala kot	avstrijskega podoficirja, zaradi česar ne bi mogel napredovati, če ne bi	prišel na ruski fronti v nemško enoto, kjer mu je prek nemškega	poveljstva poveljnik oskrbel odlikovanje ter čin poročnika. To mu je	omogočilo nadaljnjo kariero in tudi gibanje med vojno ter mu dalo	ustrezno opremljenost za delo pri Maistrovih osamosvojitvenih	dejavnostih v Mariboru. </p>
						<p>Delo Miloša Vauhnika, rojenega v Svetinjah pri Ivanjkovcih v Slovenskih	goricah, je ob stoletnici konca (prve) svetovne vojne zanimiva,	pretresljiva in vsebinsko vsestranska pripoved o bistvenih dogajanjih	20. stoletja, kot se glasi naslov v dodatku. Svetovno vojno avtor	opisuje iz izkušenj ruske, tirolske in soške fronte, pretresljivo členi	množične usode Slovencev in drugih narodov v tej grozljivi klavnici	evropskih ljudi in narodov. Zaradi poznavanja obveščevalnih in drugih	ozadij in poročil presega črno-belo slikanje in prikazuje tudi zanimive	poglede slovenskih in drugih časnikov, politikov in drugih vplivnih	ljudi na dogajanje. Sém sodi namera slovenskega nadporočnika dr.	Ljudevita Pivka, ki je bil na tirol ski fronti jeseni 1917 tajno povezan	z italijanskim poveljstvom in kot obveščevalni major Finzi skušal	omogočiti Italijanom prodor v avstrijsko fronto. Italijanski oficirji so	odpovedali in zadeva je propadla. Vauhnik meni, da bi se s tem lahko	izognili fronti pri Kobaridu. </p>
						<p>S Tirolske so ga ranjenega v peto odpeljali v bolnišnico na Dunaj, kjer	ga je oskrbovala cesarska nadvojvodinja Helena. Ozdravljen se je potem	bojeval še na soški fronti in tu doživljal prestrašenost Italijanov pa	tudi njihov prodor v notranjost Slovenije, ki bi ga lahko ustrezna	mednarodna dejavnost slovenske politike vsaj omilila. Kdo ve, ali bi ob	sicer zahtevnih, a možnih organizacijskih ukrepih, ki bi jih morali	takoj sprejeti naši politiki v povezavi z oficirji, lahko preprečili ali	vsaj zmanjšali neoviran italijanski prodor na slovensko ozemlje. Že	začetek knjige je zanimiv, npr. ko piše o poročanju italijanskega	časnikarja milanskega lista Corriere de della Sera o neuspehih	avstrijske vojske v Srbiji, ki jih je uradna politika zamolčala. Pravi	militarizem vidi pri Nemcih, ki so tako na ruski kot na drugih frontah	morali popravljati avstrijske vojaškotaktične in strateške napake.	Italijani so bili svojevrstni mojstri pri oblikovanju politike, zato so	po koncu vojne tudi dosegli zase pomembne pridobitve. Slovenci smo, kot	je zapisal Jurčec v svoji knjigi Skozi luči in sence I (1991, 188),	ostali poraženci: »Slovenci smo izšli iz prve svetovne vojne enako kot	poražena Nemčija in njeni zavezniki v srednji Evropi. Srbi so bili	zmagovalci, Slovenci smo bili in ostali iredentisti; izguba tretjine	našega narodnega ozemlja je bila pretežka, da bi mogli poslej pravilno	dihati.« Oba, Vauhnik in Jurčec, opozarjata, kako nujno potrebno bi bilo	bolj zavzeto diplomatsko in strateško delovanje </p>
						<pb n="126"/>
						<p>naših ljudi, da bi mednarodno javnost bolj prepričljivo seznanjali z	utemeljenimi narodnimi interesi Slovencev. Ali se nam ne dogaja to spet	danes ob mejnem sporu s Hrvaško?</p>
						<p>Vauhnik z opisom svojega delovanja v Mariboru v času Narodnega sveta	izpostavlja bolj slavno plat slovenske zgodovine, ki jo je v Mariboru	ustvarjal general Maister s svojimi sodelavci. (Miloš Vauhnik je imel v	teh procesih pomembno propagandno in organizacijsko vlogo.) Ti so	Sloveniji omogočili obrambo in ohranitev Štajerske v okviru Jugoslavije.	Bil je tedaj tudi pomemben steber razvoja kulture v Mariboru in iz opomb	je razvidno, kako je bil deležen tudi, kot številni drugi pomembni	narodni delavci, damnatio memoriae (obsodbe na pozabo). Tudi Maistrovo	delovanje bi imelo lahko še širše razsežnosti, ko bi ga bolj podprla	slovenska politična elita v Ljubljani.</p>
						<p>Vauhnik v delu, kjer opisuje razmere v prvi Jugoslaviji, odstira	zakulisje in stranpoti političnih in drugih igralcev v novi	(jugoslovanski) kraljevini, ki so zaznamovali usodo »zedinjenih« narodov	ter vplivali na razpad Jugoslavije. Ne le nacionalna nasprotja, tudi	prestižni interesi koruptivnih političnih elit so vplivali na ta tok	dogajanj. Umor kralja Aleksandra v Marseillu, ki ga je zakrivila ustaš	kofašistična naveza, prikazuje kot prvi tak tragični splet notranje- in	zunanjepolitičnih dogodkov. Sporazum Cvetkovič-Maček 26. avgusta 1939	ima Vauhnik za »najpomembnejši dogodek v obstoju Jugoslavije«. (334)	Posebno Italija je kazala svoje apetite po jugoslo-</p>
						<figure>
							<graphic url="slike_z_108/z_108_53.png"/>
							<head>
								<name> </name>
							</head>
						</figure>
						<pb n="127"/>
						<p>vanskih ozemljih, potem pa z nacistično Nemčijo krojila usodo narodov	kraljevine. Iz osebnega poznavanja ali pričevanj številnih vplivnih	političnih in drugih prijateljev ter pričevalcev niza nasprotja med	srbskimi in hrvaškimi politiki ter presoja možnosti slovenskih in drugih	politikov takratne Jugoslavije. Zanimivo je Vauhnikovo stališče, da si	je knez Pavle prizadeval za demokratizacijo Italije pri Angležih in	Francozih, kar bi ustvarilo širše demokratično zaledje tudi za	Jugoslavijo. Povezava SZ in Hitlerjeve Nemčije pa je upe na ohranjanje	miru v Evropi slabila in razkosanje Poljske je vodilo v evropsko in	svetovno vojno. Oba brata poudarjata pomen pristopa Jugoslavije k	trojnemu paktu, ki sta ga zrušila povzpetniška »politična« generala	Simović in Marković. Vauhnik iz dobro obveščenih virov zatrjuje, da je	prevrat bistveno spodbudil Churchill, ki je tako Jugoslavijo pahnil v	vojno, potem pa komunistom v naročje: »Značilen za Churchilla je njegov	odgovor Fritzroyu Mac Leanu, njegovemu odposlancu pri Titu. Ko je ta	pred odhodom izrazil svojo skrb, da bo Jugoslavija po vojni	komunistična, ga je Churchill vprašal: 'Se nameravate po vojni nastaniti	v Jugoslaviji?' 'Ne', je odgovoril Mac Lean. 'Jaz tudi ne,' je dogovoril	Churchill, 'zato je nama pač vseeno, kakšen bo tam režim.' (345)</p>
						<p>Sestavni del teh zapletenih in protislovnih družbeno-političnih procesov	je vpliv, vzpon in prevzem narodnega odpora s strani komunistov, ki so	razmere izkoristili za svoj pohod na oblast. Če bi uradna oblast	spoštovala pakt in ohranjala nevtralnost države, komunisti te možnosti	ne bi imeli. Seveda ima Vauhnik vse sile – ustaške, a tudi druge	(srbsko) nacionalistične ter internacionalno-komunistične – odgovorne za	te napetosti v kraljevini in potem za propad države. Rdeča nit tako	ostaja kritika totalitarizmov, od katerih sta dva propadla, formalnega	propada komunizma 1990 pa Miloš Vauhnik ni več doživel, mi pa bomo	njegove usedline čistili še desetletja. </p>
						<p>Avtor je marsikaj v knjigi napisal tudi na podlagi stikov in tudi	spominov brata Vladimirja, vojnega atašeja v Nemčiji in potem vojaškega	obveščevalca med vojno. Branje je zanimivo kot presoja dogodkov, ljudi	in razmer, ki so nam Slovencem krojile usodo v 20. stoletju ter nas	zaznamovale z bolečimi ranami, razklanostjo, ki jo je povzročila	komunistična revolucija, ki jo Vauhnik postavlja v svetovni politični	okvir ter seveda v celovito divjanje totalitarizmov 20. stoletja. Tudi	njega so komunisti zaradi njegove demokratične drže in razgledanosti	imeli na piki že med vojno, po vojni pa je zato delil usodo političnega	begunca v Rimu in zadnja leta pred smrtjo pri hčerki v Berlinu, pokopan	pa je v domačih Svetinjah. </p>
						<pb n="128"/>
					</div3>
				</div2>
				<div2>
					<head>Vladimir Vauhnik, <lb/>Pod krinko I. Na preži za Hitlerjevimi vojnimi	načrti<lb/>Pod Krinko Ii. Med izdajalci, vohuni In vojaki </head>
					<docAuthor>Janez Juhant</docAuthor>
					<div3>
						<p>Prevedel Štefan Vevar, Založba Modrijan, Ljubljana 2017</p>
						<p>Tudi delo Miloševega brata Vladimirja, vojaškega atašeja v Berlinu v času	nemškega nacističnega osvajanja Evrope, potrjuje zavzetost, čisto	domoljubnost in požrtvovalno dejavnost dveh bratov za svojo domovino	Slovenijo in za ohranitev miru v Jugoslaviji. Oba pišeta zelo človeško	objektivno in nepristransko, kritično do vseh totalitarizmov in tudi do	posameznikov in skupin, vpletenih v idejno-politično, vojaško in	socialno preoblikovanje sveta v tem času. Oba sodita v krog tistih	Slovencev in še drugih državljanov narodov Jugoslavije, ki so si	prizadevali za ohranitev miru. Žal niso prišli do družbeno-politične	veljave, da bi se usoda Slovencev in tudi drugih narodov bivše države	odvijala manj tragično in za številne ljudi tako življenjsko usodno.	Strateško domiselni in dolgoročno gledajoči obveščevalec in vizionar	miroljubne Evrope Vladimir Vauhnik opisuje kroge v Jugoslaviji, ki niso	verjeli njegovim preverjenim tehtnim informacijam, ki bi morda, če bi	jih upoštevali, lahko rešili Jugoslavijo pred vojno in revolucijo. Kot	demokrata sta bila potem z bratom oba pozabljena, obsojena na izgubo	spomina, ker sta bila nasprotnika in obenem dobra poznavalca ne le	nacizma in fašizma, pač pa tudi komunizma. </p>
						<p>Ob branju Vladimirjevih spominov nam podobno kot ob bratovih stopa v	ospredje podoba zavednega Slovenca, ki je vneto deloval za preprečitev	vojne, ki je razsula državo in poteptala upanja in življenja številnih	njenih državljanov. Njegove napovedi napada nacistov na Norveško,	Francijo, severno Afriko, Rusijo in končno tudi Jugoslavijo domači	politiki in vojaški strategi niso hoteli – vsaj ne dovolj in pravočasno	– upoštevati. Preseneča, kako je uspel in znal celo znanstva v samem	vrhu nemškega vodstva obračati v svoj prid in v korist države ter	izkoristiti celo nemška orodja: sestanke, vabljene prireditve in celo	telefon (I, str. 75), da je poročal v domovino o nemških namerah. </p>
						<p>Človeško in strokovno nadarjeni in razgledani Vladimir Vauhnik zanimivo	prikazuje razvoj nemškega nacizma in odzive nanj oziroma nesposobnost,	lenost, pišmeuhovstvo, povzpetništvo in karierizem, ki so botrovali	neodzivnosti na njegov razmah, in to v sami Nemčiji kot po Evropi.	Preseneča njegova spretnost, da se je vtihotapil v najvišje vojaške,	politične in kulturne kroge v nemški nacistični družbi. Poznavalsko je	spremljal omenjene tokove in dobival zanesljive informacije o	nacističnih vojnih in drugih strateških načrtih, ki jih je sporočal	vojaškim oblastem v Beogradu. Poznavalsko ocenjuje politično in	trgovinsko izkoriščanje Nemcev pri mednarodnih odnosih, ko so si že s	prodajo cenenega in rabljenega orožja zagotavljali boljša izhodišča za	vojno z nasprotniki. Pronicljive so njegove razčlenitve odnosov med	pripadniki generalštaba in vojske ter vladajočo nacistično elito.	Podobno razčlenjuje odnose med industrijalsko aristokracijo in	nacističnim političnim vodstvom. Lahko jih delno primerjamo s	komunističnimi povzpetniki med vojno in po njej pri nas (str. 141), le	da so zadnji uničili vse pretekle ustaljene družbene gospodarske in	socialne podlage. Nasprotja v nemški družbi in prefinjen, razsoden in	človeški pristop k različnim ljudem so mu omogočali, da je prodrl do	najvišjih mest in tako spretno krmaril med protiobveščevalnimi in	obveščevalnimi tokovi takratne nemške in evropske družbe. </p>
						<pb n="129"/>
						<p>Zaradi uspešnega delovanja so ga nemške oblasti ob napadu na Jugoslavijo	zaprle in odpeljale na zaslišanje v prostore Gestapa v Berlinu. Tam je	moral odgovarjati podrobno o svoji dejavnosti; pri tem so hoteli	izvedeti predvsem, kakšne so bile njegove povezave z nemškimi oficirji,	ki so mu zaupali vojaške skrivnosti. Po mučnem trimesečnem zasliševanju	so ga izpustili na svobodo in začasno se je umaknil na Hrvaško. Kmalu je	vzpostavil zveze z angleško obveščevalno službo ter deloval v Ljubljani	in se sredi 1944 umaknil v Švico, od tam pa po vojni v Argentino. </p>
						<p>Drugi del opisuje njegov prihod v Zagreb in v Ljubljano leta 1941 ter	organiziranje in delovanje pri varnostno-obveščevalni dejavnosti za	zaveznike. Med drugo svetovno vojno je skupaj z AA (major Ante Anić)	vodil vojno obveščevalno postajo v Ljubljani, ki je pokrivala nemško	vojaško operativno dejavnost. Izpostavlja vojno-strateški pomen	varnostno-obveščevalne dejavnosti za obrambo oziroma za vojno, za kar so	potrebni »strokovnjaki, denar in zveze« (II, str. 68). V knjigi prikaže	varnostno-obveščevalne dejavnosti in presojo dogodkov, ljudi in razmer,	ki so Slovence in druge narode pahnili v revolucijo in pod komunistično	oblast. Navdušenje mladih zanjo označuje kot »mistično«, kar so	voditelji gibanja spretno izkoristili. Poudarja upornost komunistov, a	je do njihovih metod kritičen, predvsem do njihovega delovanja, ki se ne	ozira na življenje posameznika, in do tega, da se igrajo z usodo	Slovencev (str. 97 sl.), na kar so opozarjali že drugi takratni	intelektualci, »ki so z nezaupanjem gledali na odpor in ga imeli za	prenagljenega … Toda osvobodilno gibanje se ni pustilo odvrniti od svoje	odločitve, temveč je nemudoma najostreje ukrepalo, saj je bilo	prepričano, da bo lahko le tako prestrašilo narod in ga naredilo za	voljno orodje«. (str. 98) Podrobni opisi prikazujejo, kako so komunisti	spretno izkoriščali slovenske zasedbene razmere pod Italijani in Nemci.	Opozarja, da so tudi njega osumili za sodelavca Italijanov in na »nov	val medsebojnih obračunavanj; narod je obšla tolikšna sla po preganjanju	in maščevanju, da je bilo to povsem nerazložljivo« (str. 102), kar se je	dogajalo leta 1942. Poleg ideološkega naboja komunistov vidi Vladimir	Vauhnik tudi globlje in širše človeške razloge za vojno morijo: zavist,	slo po maščevanju, pohlep, prestiž itd. Vse to so zasedbene oblasti –	Italijani in tudi »nemški Gestapo, ki je imel svoje urade v vseh večjih	krajih« (prav tam) – znale spretno izkoriščati za uničevanje Slovencev.	Sovražniki so v državljanski vojni tako dali le še piko na i in pustili,	da so z njihovo pomočjo obračunavali sami Slovenci med seboj. Višek so	bili poboji na Turjaku in pri Kočevju, ko so po kapitulaciji Italije	komunisti od Italijanov dobili ustrezno orožje in druga sredstva (str.	194) ter potem pobili vaške stražarje in pripadnike kraljeve vojske.	»Razglasitev nove partizanske republike na Dolenjskem, kamor cele tedne	ni stopil noben nemški vojak, pa je – kakor se pač zgodi v vsaki	revoluciji – pomenila tudi začetek obračuna z vsemi političnimi	nasprotniki, med katere je bilo treba prišteti zlasti vaške straže,	duhovnike, ugledne kmete, trgovce in uradnike. Na tem ozemlju je – naj	zveni še tako čudno – čez noč prišlo do prave državljanske vojne, ki	nikomur ni prizanesla in je prelila več krvi, kot so jo Italijani v dveh	letih svojega samodrštva.« (str. 196). Zato po vojni »ni bilo več	prostora za nekdanje privržence četniškega gibanja, naj so se vedli še	tako nesebično in rodoljubno« (str. 168) Vojno-strateško partizanstvo	prvih let v odnosu do okupatorjev označuje takole: »O kakem večjem	spopadu (okupatorja, op. J. J.) s partizani ni bilo niti sledu, kajti ti	so znali vselej izrabiti domače ozemlje in se še pravi čas ogniti	neenakemu boju.« (str. 121) Piše o »občutnih partizanskih izgubah« in	»razdejanih vaseh«. »Pretresljiv je bil pogled na cela partizanska	taborišča v višinskih gozdovih, kamor se je zateklo na stotine	partizanov – staršev, otrok, privržencev in zaupnikov – , kjer so jih	našli mrtve, ker sta </p>
						<pb n="130"/>
						<p>jih pokosila lakota in mraz. Še pretresljivejša je bila podoba razdejanih	vasi, kjer so neprištevni okupatorji upihnili vsako človeško življenje,	hiše pa požgali, samo da prebivalci ne bi mogli pomagati partizanom. Na	deset pobitih partizanov je gotovo prišlo nekaj stotin nedolžnih	prebivalcev, in ko so nemška poročila govorila o uspešnih očiščevalnih	operacijah na Balkanu ter pri tem omenjala pet do deset tisoč mrtvih	partizanov, je bilo povsem jasno, da to število zajema tudi prebivalce	vseh uničenih gorskih vasi.« (str. 142) </p>
						<p>Revolucija je posegla tudi v vrste njegovih sodelavcev, ugotavlja Vauhnik	(177), ter končno uničila tudi njegovo mrežo. Komunisti so imeli med	okupatorji »domala v vsakem uradu svojega zaupnika ali privrženca« (str.	226). Poleg VOS komunisti seveda niso trpeli nobene druge sorodne	dejavnosti in so celo raje izdajali Slovence okupatorjem in si umili	roke, ko so jim sami nacisti ali fašisti uničevali domnevne in dejanske	nasprotnike. Ker je Vauhnik posredno deloval za Mihajlovića, seveda	komunisti niso trpeli, da bi poleg njihove 'svobode' nastajala še kaka	vzporedna, in vse je bilo treba pravočasno zatreti. Kranjc v spremni	besedi pravi, da sta Makso Šnuderl in Jože Rus kot člana IOOF na	sestanku ponudila Vauhniku vodstvo partizanskih enot, in to kot ponujeno	roko sodelovanja komunistov z njim. Bolj verjetno se zdi, ker sta bila	odločilna v OF Kidrič in Kardelj, da je šlo za poskus podreditve tega	odličnega jugoslovanskega oficirja, da bi ga postavili na stranski tir.	Ker pa se je kljub temu pri Angležih in zaveznikih uveljavil kot	obveščevalec, je bila izdaja njegove mreže v Ljubljani, zaradi česar se	je poleti 1944 umaknil v Švico, podobno kot že prej izdaja izpostave v	Zagrebu ter kasneje tik pred koncem vojne še izpostave v Trstu, povezana	s temi ozadji, njen namen pa je bil uničiti vsako konkurenčno odporniško	vohunsko in tudi vojaško dejavnost, povezano s četniki Draže Mihajlovića	in s tem kraljeve vojske, kar je omogočilo nesporno oblast komunistov po	koncu vojne in revolucije. Okupatorji (Vernigg v Trstu, str. 308) so se	za te manevre znali povezati tudi s partizani. Vauhnik ugotavlja, da je	bilo »v tej vojni na deset tisoče mož in žena, ki so tako ali drugače	delovali zoper okupatorja, da bi ponovno dosegli staro svobodo. Naj so	jim pravili vstajniki, uporniki, zarotniki, odpadniki ali prostovoljci	ali tudi izobčenci …« (str. 258) Vse te je treba spoštovati in jim dati	priznanje. Prav zato bo treba nekoč ovrednotiti projekta BBZ in AA (in	ljudi, ki so v njih umirali), prisluhniti »težki sodbi, po kateri bosta	za opravljeno delo obsojena ali pa nagrajena: kot izdajalca, vohuna ali	junaka!« (str. 311) </p>
						<p>Delo se bere kot kriminalni roman, bralca pa spremlja želja in skrb, kako	bi se dalo preprečiti ali drugače usmeriti usodne korake zgodovine druge	svetovne vojne in revolucije v Sloveniji ter preprečiti divjanje	totalitarnih režimov. Vladimir Vauhnik za razliko od brata ne presoja	toliko komunizma, čeprav ga pozorno spremlja v Sovjetski zvezi in potem	v Sloveniji. Miloš iz Vladimirjevih študij potegne bolj določene	dogodke, usodne za Slovence in druge narode pod komunizmom. Vladimir pa	razčlenjuje človeške, strateške in druge zmote nacistov, fašistov in	komunistov v SZ in pri nas in uničenje blaginje lastnega naroda in	blaginje drugih narodov. Čisto »normalni ljudje« so v zgrešenih,	lahkomiselnih, zločinskih in megalomanskih podvigih povzročili človeštvu	nepredstavljivo uničevanje življenj in blagostanja. Oba brata sta	kritična tudi do domačih (jugoslovanskih) elit, ki so lahkomiselno	povzročile razpad Jugoslavije, čemur so preračunljivo botrovali Angleži,	ki so po vojni postali sokrivi za zločine nad Slovenci, Hrvati, Srbi in	drugimi narodi, in to ne le nad vojnimi nasprotniki, pač pa celo	zavezniki. Če se ne bi nacionalizmi tako hudo povampirili in bi se	sproti reševale socialne stiske, jih povzpetniki ne bi mogli izkoristiti	za diktatorski pohod na oblast. Prisebne demokratične vladavine pa bi	lahko po mirni poti reševale socialno-politične in nacionalne stiske	evropskih in ostalih </p>
						<pb n="131"/>
						<p>narodov. Vladimir Vauhnik v svojem delu še bolj izrazito kot Miloš	nakazuje posledice teh evropskih in jugoslovanskih strateških napak, ki	so krive za vojno in za oblast komunizma v Sloveniji in Jugoslaviji.	Pomembna je lekcija Vladimirja Vauhnika za danes: kruta realnost	obveščevalne in protiobveščevalne dejavnosti ima vedno prestižne	ekonomsko-politične in strateške cilje, zato tako demokracija kot	dialoško sodelovanje zahtevata trezne in moralne osebnosti, kar ostaja	stalen strateški izziv. Nekoč in danes. </p>
						<figure>
							<graphic url="slike_z_108/z_108_54.png"/>
							<head>Vladimir Vauhnik<lb/>Na preži za Hitlerjevimi vojnimi	načrti<lb/>Med izdajalci, vohuni in junaki<lb/>prevod: Štefan	Vevar<lb/>spremna beseda: Marijan F. Kranjc<lb/>urednica: Tamara	Griesser Pečar<lb/>format: 160 × 235 mm<lb/>obseg 576	strani<lb/>mehka vezava z zavihi<lb/>cena 39,90 EUR <name> </name>
							</head>
						</figure>
						<figure>
							<graphic url="slike_z_108/z_108_55.png"/>
							<head>Janez Zdešar<lb/>PRIČEVALEC TEŽKIH DNI<lb/>Tamara	Griesser-Pečar<lb/>Spremna beseda: Tamara Griesser-Pečar,<lb/>Janez	Pucelj, Jurij Emeršič,<lb/>Roman Globokar, Blaž Otrin<lb/>Založba:	Družina<lb/>Število strani: 258<lb/>Leto izdaje: 2017<lb/>Mere: 160	x 230 mm<lb/>Vezava: trda<lb/>Cena 24,90 € <name> </name>
							</head>
						</figure>
						<figure>
							<graphic url="slike_z_108/z_108_56.png"/>
							<head>France Cukjati<lb/>SLOVENSKE PODOBE ZLA<lb/>Število strani:	460<lb/>Leto izdaje: 2018<lb/>Mere: 160 x 235 mm<lb/>Vezava:	trda<lb/>Cena 35,00 € <name> </name>
							</head>
						</figure>
					</div3>
				</div2>
			</div1>
		</body>
		<back>
			<div1>
				<head>Na platnicah</head>
				<div2>
					<head>Rojstvo novih domovin</head>
					<div3>
						<figure>
							<graphic url="slike_z_108/z_108_57.png"/>
							<head>
								<name> </name>
							</head>
						</figure>
						<p>Bogata ustvarjalnost slovenskih beguncev v Italiji in Avstriji</p>
						<p>Ob koncu druge svetovne vojne se je na obrobju velike zgodovine in	neopazno za večino celine, ki si je po zmedenem času lizala rane,	dogajal v tragedijo ovit čudež. Slovenski begunci so se maja 1945 v	strahu pred novo komunistično oblastjo skupaj z begunci drugih	narodnosti znašli v begunskih taboriščih v Italiji in Avstriji.</p>
						<p>Spremna beseda: Kajetan Gantar</p>
						<p>Trda vezava, obseg 142 strani</p>
						<p>Cena: 19,50 EUR</p>
						<p>izdali Rafaelova družba ter narodna in univerzitetna knjižnica</p>
					</div3>
				</div2>
				<div2>
					<head>Poprava povojnih krivic</head>
					<div3>
						<p>Vojno in povojno obdobje je marsikomu prineslo tudi krivice, ki so	zaznamovale njihova življenja. Zgolj od maja 1945 do maja 1947 je bilo	dokumentirano izvensodno pobitih najmanj 18.281 oseb. Od maja 1945 pa do	junija 1990 je bilo več deset tisoč oseb neopravičeno in v nasprotju z	načeli in pravili pravne države, zaradi razrednih, političnih ali	ideoloških razlogov v sodnem ali upravnokazenskem postopku obsojeno na	kazen odvzema prostosti ali jim je bil izrečen ukrep določitve	prebivališča oziroma so bili poslani na opravljanje družbeno koristnega	dela zaradi prevzgajanja. Mnogo oseb po vojni zaradi političnih oziroma	ideoloških razlogov ni moglo opraviti šolanja oziroma niso mogli dobiti	zaposlitve ali pa so jo izgubili. Poznani so številni primeri	sistematičnega zasliševanja in zastraševanja. Marsikdo je bil zato	prisiljen, da zapusti dom in pobegne oz. odide v tujino. Leta 1996 je	bil sprejet Zakon o popravi krivic, katerega namen je simbolična poprava	krivic povojnim bivšim političnim zapornikom, bivšim političnim	preganjancem in pomorjenim povojnim žrtvam ter ureditev pravic do	povrnitve nematerialne škode, do dodatnega vštevanja časa odvzema	prostosti v pokojninsko dobo, do pravne rehabilitacije in do povrnitve	dobrega imena.</p>
						<p>Do sedaj je bilo vloženo približno 30.000 vlog ter na tej podlagi priznan	status bivšega političnega zapornika 20.873 osebam, status žrtve	povojnega protipravnega odvzema življenja skoraj 7.000 osebam ter status	svojca žrtve povojnega protipravnega odvzema življenja 15.456 osebam.	Poleg tega je bilo spremenjenih oziroma odpravljenih 2.700 kazenskih	sodb in odločb upravnih organov. Ugotoviti pa je mogoče, da večina	prizadetih oziroma njihovih svojcev možnosti še ni izkoristila.</p>
						<p>Pomembno je, da žrtve nasilja oziroma njihovi potomci vložijo zahtevo za	priznanje statusa, saj je to doprinos k popravi storjenih krivic,	rehabilitaciji žrtev, vrnitvi človeškega dostojanstva žrtvam ter	postopku sprave. Tudi o težkih preizkušnjah je potrebno spregovoriti, v	spomin žrtvam in opomin kasnejšim rodovom. Molk žrtev in pasivna drža	njihovih potomcev je v škodo žrtvi, njihovim potomcem ter oblikovanju	realnega zgodovinskega spomina na povojno dogajanje. Poleg tega so	pomembni tudi življenjski opisi nasilja, ki jih pripravijo vlagatelji	zahtev za priznanje statusa, saj tvorijo pomemben zgodovinski vir za	preučevanje povojnega dogajanja v določenem kraju ali določeni vasi. In	prav vsaka izkušnja, preizkušnja oziroma dogodek je pomemben. Na podlagi	tega bo mogoče soočiti z zgodovinskimi dejstvi in argumentirano	opredeliti tudi obseg političnega nasilja povojnega komunističnega	režima. </p>
						<p>Ker upravičenci morda niso seznanjeni s tovrstnimi možnostmi ali pa za	vložitev zahteve potrebujejo spodbudo in pomoč, je to priložnost in	dolžnost, da se jih na to spomni in se jim pri tem pomaga. K temu je	nagovorjen prav vsak, ki pozna povojne krivice ali pa žrtve oziroma	njihove potomce. </p>
						<p>Vlogo za priznanje statusa lahko vložijo bivši politični zaporniki,	preganjanci in begunci oziroma njihovi najožji družinski člani ter	družinski člani po vojni pobitih. V vlogi se navedejo osebni podatki	vlagatelja ter oseb, za katere se vlaga zahteva, opis krivice oziroma	nasilja ter morebitne dokumente o tem.</p>
						<p>Vlogo se pošlje na naslov: Komisija Vlade RS za izvajanja zakona o	popravi krivic, Ministrstvo za pravosodje, Župančičeva 3, 1000 Ljubljana	ali na elektronski naslov: <ref target="mailto:gp.mp@gov.si"	>gp.mp@gov.si</ref>. O zahtevi odloča Komisija Vlade Republike	Slovenije za izvajanje Zakona o popravi krivic. Dodatne informacije	lahko dobite na naslovu: Sektor za popravo krivic in podporo žrtvam	kaznivih dejanj, Glinška ulica 12, 1000 Ljubljana T: (01) 369 5334, (01)	369 5735 / E: <ref target="mailto:gp.mp@gov.si">gp.mp@gov.si</ref>oziroma na spletni strani Ministrstva za pravosodje, kjer so na voljo	pripomočki - obrazci za uveljavljanje zahtev <ptr	target="http://www.mp.gov.si/si/delovna_podrocja/direktorat_za_kaznovalno_pravo_in_clovekove_pravice/sektor_za_popravo_krivic_in_podporo_zrtvam_kaznivih_dejanj/poprava_krivic/"	/>
						</p>
						<p>mag. Majda Pučnik Rudl<lb/>predsednica Komisije</p>
					</div3>
				</div2>
			</div1>
		</back>
	</text>
</TEI>